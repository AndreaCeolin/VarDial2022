{"id": "2335321", "revid": "124749616", "url": "https://it.wikipedia.org/wiki?curid=2335321", "title": "Arte romantica", "text": "L'arte romantica si sviluppa verso la fine del XVIII secolo e gli inizi del XIX secolo in Germania, per poi diffondersi in Francia, Inghilterra, Italia e Spagna. L'arte romantica investe principalmente la pittura, per quanto abbia dato impulso ad un nuovo modo di concepire l'architettura e il restauro.\nIdeali dell'arte romantica.\nLa stagione romantica, preludio all'Arte moderna propriamente detta, si configura per dei tratti essenziali che connotano, pi\u00f9 in generale, tutta la corrente del romanticismo: \nPittura romantica.\nLa pittura \u00e8 l'arte figurativa per eccellenza del romanticismo e assume sfaccettature molto diversificate a seconda del territorio in cui si \u00e8 sviluppato. Tra i grandi precursori del movimento romantico ci fu Francisco Goya.\nIn Inghilterra.\nIn Inghilterra si distinsero tre correnti artistiche: la corrente visionaria onirica, la corrente del sublime e la corrente pittoresca. I massimi esponenti di ciascuna di esse furono rispettivamente William Blake, William Turner e John Constable.\nBlake dipinse principalmente visioni e sogni, sull'orma del pittore svizzero Johann Heinrich F\u00fcssli, per poi dedicarsi alla rappresentazione di episodi tratti da grandi classici del passato, in particolare la \"Divina Commedia\" e il \"Paradiso perduto\" (\"Paradise Lost\") di John Milton.\nTurner incarn\u00f2 nei suoi soggetti il sublime delle catastrofi naturali, dando espressione all'ardore e al dinamismo degli incendi ad esempio, secondo una tecnica che focalizzava grazie all'uso di linee circolari-ellissoidali il centro della scena: la spettacolarit\u00e0 della natura coinvolge cos\u00ec lo spettatore che apprezza la scena come se fosse stata sfuocata da una lente opaca.\nInfine Constable si concentr\u00f2 nella riproduzione realistica dei paesaggi arcadici delle campagne inglesi, cogliendo di volta in volta il cambiamento dei fenomeni atmosferici: intendeva stimolare un sentimento di dolce nostalgia, per mezzo di colori soffusi e di linee morbide e decorative.\nIn Germania.\nIl pi\u00f9 grande esponente della pittura romantica in Germania, e pi\u00f9 in generale la figura che meglio incarna i canoni dell'arte romantica \u00e8 Caspar David Friedrich.\nIl pittore tedesco aveva come soggetti per lo pi\u00f9 paesaggi, da leggersi sotto una chiave interpretativa del tutto diversa da quelli che caratterizzavano i dipinti di Constable: la natura viene rappresentata in tutta la sua sconfinatezza, quasi a voler dare espressione al senso d'impotenza dell'uomo, essere finito, di fronte alla natura, manifestazione infinita. Non a caso l'uomo \u00e8 sempre rappresentato o di spalle o in lontananza tale che non lo si possa mai guardare in faccia. Ruderismo e spiritualit\u00e0 sono due costanti nei quadri di Friedrich: paradigmatica \"La croce sulla montagna\", in cui la luce che si diffonde da dietro il pinnacolo montagnoso pu\u00f2 essere assimilata sia ad un'alba quanto alla luce di Dio, che, verosimilmente, quivi coincidono. Nella sua opera pi\u00f9 nota, \"Viandante sul mare di nebbia\", l'artista connota i tratti del sublime con incredibile maestria, offrendo un panorama mozzafiato. Inoltre,in Germania, si svilupp\u00f2 il gruppo pittorico dei nazareni.\nIn Francia.\nIn Francia si distinsero due sottocorrenti: il \"romanticismo fiammeggiante\" e il \"romanticismo lacrimoso\". I massimi esponenti furono rispettivamente: Eug\u00e8ne Delacroix e Jean-Louis-Th\u00e9odore G\u00e9ricault da un lato, Camille Corot e Th\u00e9odore Rousseau dall'altro.\nDelacroix pose l'accento sulla questione dell'identit\u00e0 nazionale, cercando di conquistare il valore della nazionalit\u00e0 facendo riferimento ad episodi di cronaca del tempo. Nel celeberrimo dipinto \"La Libert\u00e0 che guida il popolo\", in un'esplosione di colori, si trova l'incarnazione della Libert\u00e0 la quale si propone come spinta rivoluzionaria contro l'anacronistico Carlo X di Francia: il disegno ripropone un modello piramidale assimilabile a molte opere di Leonardo da Vinci. Molto interessante \u00e8 anche \"Il massacro di Scio\", col quale l'artista intende evidenziare il difficile cammino della rivoluzione greca, in un paese oppresso dal governo dell'Impero Ottomano.\nGericault, di formazione neoclassica, abbandona presto i canoni accademici per riproporre anch'egli interessanti soggetti di cronaca, intesi, diversamente da Delacroix, come stimolo di riflessione sulla condizione miserabile comune agli uomini colpiti da una catastrofe: se si pensa a \"La Zattera della Medusa\", in cui ancora una volta ricompare, in questo caso doppia, la struttura piramidale.\nIn Italia.\nContemporaneo al movimento romantico, in Italia si inizio a sviluppare il purismo, di ispirazione analoga a quella dei nazareni tedeschi. Tuttavia anche qui si radic\u00f2 una corrente del romanticismo, il cosiddetto romanticismo storico, il cui massimo esponente \u00e8 Francesco Hayez.\nI dipinti di Hayez e della corrente del romanticismo storico tendono a rappresentare soggetti del passato, per lo pi\u00f9 medievale, nel tentativo di ritrarre situazioni assimilabili al suo tempo (esattamente come Alessandro Manzoni consegu\u00ec nell\"'Adelchi\"). Il suo repertorio annovera ritratti di celebri figure del suo tempo, a partire dal gi\u00e0 citato Manzoni fino a Camillo Benso di Cavour, nonch\u00e9 una serie di opere che raffigurano due amanti uniti da un bacio appassionato: il suo pi\u00f9 noto dipinto, intitolato semplicemente \"Il bacio\" (1859), rappresenta un uomo in procinto di fuggire ma capace di dedicare all'amata un bacio appassionato e sincero, identificando quindi il primato del sentimento su qualsiasi altra cosa. Insieme ad Hayez, che lavor\u00f2 soprattutto nel Lombardo-Veneto, i maggiori pittori della prima met\u00e0 dell'Ottocento furono Bezzuoli e Podesti, come testimonia lo stesso Mazzini.\nArchitettura romantica.\nIn contrapposizione al rigorismo e utopismo dell'architettura neoclassica-illuminista, nel periodo del Romanticismo prevalse un modo diverso di concepire le basi stesse della costruzione edilizia: si tentava, pi\u00f9 che di creare, di integrare ad edifici preesistenti nuovi spazi in uno stile puramente decorativo, senza canoni fissi e pertanto difficilmente riconducibili ad un genere comune. L'accostamento di stili risalenti ad epoche diverse prende il nome di eclettismo. Il senso dell'architettura eclettica sta nel saper attingere all'immenso repertorio di forme e stili del passato, scegliendo fra essi gli accostamenti pi\u00f9 armoniosi e raffinati. Anche la scelta eclettica si riduce quasi sempre a un semplice atto formale, e dunque non tiene in alcun conto le motivazioni storiche e culturali che, nel corso dei secoli, hanno determinato il formarsi e l'evolversi dei vari stili.\nIl restauro assume un'accezione totalmente nuova sotto l'egida romantica: se prima si cercava di riparare ad un danno o a completare delle parti assenti di una qualsiasi opera scultorea o architettonica rifacendosi ai progetti originali, in mancanza dei quali semplicemente non avrebbe restaurato l'opera, ora l'artista procede secondo il suo pensiero, spesso edificando in maniera assolutamente originale e innovativa (determinando quindi, nuovamente, una sorta di eclettismo storicistico). \u00c8 il caso del francese Viollet-le-Duc che opera il restauro integrativo o storico di molti monumenti danneggiati dalla rivoluzione perch\u00e9 appartenenti a famiglie nobili o comunque simbolo dell'Ancien R\u00e9gime. L'architetto nel procedere nella ricomposizione delle parti mancanti realizzandole non in stile contemporaneo , ma adeguandole all'impianto originario , in base ad uno studio sapiente e appassionato. La critica successivamente ha sollevato molte riserve su questo modo di procedere, perch\u00e9 la mescolanza di parti nuove alle vecchie crea dei falsi storici , talvolta arbitrari non essendo confermati da prove documentarie."}
{"id": "2335325", "revid": "767487", "url": "https://it.wikipedia.org/wiki?curid=2335325", "title": "Jobb\u00e1gyi", "text": "Jobb\u00e1gyi \u00e8 un comune dell'Ungheria di 2.401 abitanti (dati 2001). \u00c8 situato nella provincia di N\u00f3gr\u00e1d."}
{"id": "2335326", "revid": "729019", "url": "https://it.wikipedia.org/wiki?curid=2335326", "title": "Castello di Appleby", "text": "Il castello di Appleby (\"Appleby Castle\") \u00e8 un castello medievale inglese che si trova nella citt\u00e0 di Appleby-in-Westmorland, nella contea di Cumbria. Il castello si compone di due parti differenti: il dongione del XII secolo, noto come Caesar's tower (Torre di Cesare) e il palazzo residenziale, edificato nel Seicento dai conti di Thanet. Sia il dongione che la casa sono circondate da mura e sono classificati al primo grado."}
{"id": "2335327", "revid": "22356", "url": "https://it.wikipedia.org/wiki?curid=2335327", "title": "Morenosaurus", "text": ""}
{"id": "2335331", "revid": "110157", "url": "https://it.wikipedia.org/wiki?curid=2335331", "title": "K\u00e1ll\u00f3", "text": "K\u00e1ll\u00f3 \u00e8 un comune dell'Ungheria di 1.471 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2335332", "revid": "932277", "url": "https://it.wikipedia.org/wiki?curid=2335332", "title": "Pannello in policarbonato", "text": "I pannelli in policarbonato sono componenti utilizzati in edilizia, caratterizzati da una struttura alveolare che, se da un lato li rende leggeri e quindi facili da utilizzare e da posare, \u00e8 anche il motivo della loro grande resistenza ad urti, incrinature e carichi. Questi pannelli assicurano inoltre una trasparenza pari a circa il 78% nel caso di pannelli in policarbonato 100%, ed una buona trasmittanza luminosa. Le loro qualit\u00e0 isolanti determinano un sensibile abbattimento dei costi energetici rispetto ad un'analoga realizzazione in vetro, e sono anche pi\u00f9 sicuri e pratici. Ai pannelli \u00e8 spesso possibile applicare appositi filtri per trattenere le radiazioni ultraviolette, il cui effetto risulta altamente nocivo per legno e vernici. \nQueste peculiarit\u00e0 rendono i pannelli in policarbonato adatti ad un campo di applicazione estremamente vasto: finestrature fisse e con aperture, shed, tamponamenti, zone trasparenti in accoppiamento con pannelli sandwich, pareti divisorie ecc. La loro versatilit\u00e0 si presta perfettamente all'impiego in edilizia civile ed industriale, con l'inserimento in tutte le strutture che debbano assicurare leggerezza e luminosit\u00e0. \nDiverse sono le modalit\u00e0 di montaggio: si pu\u00f2 ricorrere a silicone, chiodi o sigillanti, oppure avvalersi di incastri maschio \u2013 femmina. \nSpesso sono disponibili anche in versione colorata, oltre alle tradizionali trasparente e opale."}
{"id": "2335337", "revid": "1975919", "url": "https://it.wikipedia.org/wiki?curid=2335337", "title": "Karancsalja", "text": "Karancsalja \u00e8 un comune dell'Ungheria di 1.485 abitanti (dati 2019). \u00c8 situato nella provincia di N\u00f3gr\u00e1d."}
{"id": "2335342", "revid": "39884", "url": "https://it.wikipedia.org/wiki?curid=2335342", "title": "Jericoacoara", "text": ""}
{"id": "2335351", "revid": "767487", "url": "https://it.wikipedia.org/wiki?curid=2335351", "title": "Karancsber\u00e9ny", "text": "Karancsber\u00e9ny \u00e8 un comune dell'Ungheria di 995 abitanti (dati 2001). \u00c8 situato nella provincia di N\u00f3gr\u00e1d."}
{"id": "2335356", "revid": "104035373", "url": "https://it.wikipedia.org/wiki?curid=2335356", "title": "Damaso (Iliade)", "text": "Damaso \u00e8 un personaggio dell'\"Iliade\" di Omero.\nMito.\nLe origini.\nDamaso era un giovane troiano che partecip\u00f2 alla difesa di Troia assediata dagli Achei dopo che il principe Paride rap\u00ec Elena, consorte del re spartano Menelao.\nLa morte.\nValoroso guerriero, Damaso fu ucciso durante uno scontro da Polipete, che con un colpo di lancia gli spappol\u00f2 il cervello.\n&lt;poem&gt; \" \"Vibr\u00f2 la lancia il forte Polip\u00e8te,\"\n\"e Damaso colp\u00ec tra le ferrate\"\n\"guance dell'elmo. L'elmo non sostenne\"\n\"la fur\u00efosa punta che, spezzati\"\n\"i temporali, gli allag\u00f2 di sangue\"\n\"tutto il cer\u00e8bro, e morto lo distese\" \" &lt;/poem&gt;"}
{"id": "2335357", "revid": "339392", "url": "https://it.wikipedia.org/wiki?curid=2335357", "title": "Ho-103", "text": ""}
{"id": "2335358", "revid": "110157", "url": "https://it.wikipedia.org/wiki?curid=2335358", "title": "Karancskeszi", "text": "Karancskeszi \u00e8 un comune dell'Ungheria di 2.023 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2335363", "revid": "91078", "url": "https://it.wikipedia.org/wiki?curid=2335363", "title": "Fuel cells", "text": ""}
{"id": "2335364", "revid": "1713105", "url": "https://it.wikipedia.org/wiki?curid=2335364", "title": "Orzinuovi", "text": "Orzinuovi (\"I Urs N\u00f6f\" oppure, pi\u00f9 semplicemente, \"Iurs\" in dialetto bresciano) \u00e8 un comune italiano di abitanti della provincia di Brescia in Lombardia.\nOrigini del nome.\nNon ci sono risposte certe sull'origine del nome di Orzinuovi, ma soltanto ipotesi attendibili: il Codagli nella sua opera \"Historia Orceana\" narra che, durante le invasioni barbariche del V-VI secolo d.C., i barbari avrebbero costruito in questo territorio due rocche fortissime che in latino, la lingua dei romani, sarebbero definite \"Arces\", e appunto da questa parola si sarebbe con il tempo arrivati a Orci. Codagli tuttavia si rese poi conto dalle storie degli anziani del paese che il nome sarebbe potuto derivare non dalle Rocche, bens\u00ec dai vasi che i Romani chiamavano Orzi recuperati dal fondo di quelle. Sempre Codagli ipotizza che sia stato S.Ursicino, Vescovo di Brescia dal 347 al 380 d.C., a dare il nome alla citt\u00e0. Inoltre, ipotizza che possa essere stata Oritia moglie di Borea e figlia di Eretteo, re di Atene. Oritia, essendo colei che aveva fatto edificare il tempio dedicato a Giove nei pressi della localit\u00e0, deteneva il diritto di dare il nome alla citt\u00e0.\nMonsignor Guerrini, l'arciprete della Curia di Brescia presuppone che il nome della citt\u00e0 derivi dall'aggettivo \"Arsus\" che tradotto dal latino all'italiano significa latifondi, che Orzinuovi possedeva prima che il Comune di Brescia nell'XI secolo vi bonificasse. Lo stesso Guerrini dice che l'origine del nome deriva da J-urs, che potrebbe essere una ricostruzione dialettale di San Giorgio, poich\u00e9, Orzinuovi, fondata nel XII secolo, \u00e8 stata chiamata castrum San Georgi o San Jorii, per quindi a risalire a J-ursus. Per\u00f2 Monsignor Guerrini smentisce questa sua ipotesi per due ragioni, una fonetica e una storica:\nCarlo Antonio Mor sostiene, invece, che ricostruendo il nome \"Orci\" viene da \"Urcei\" la cui probabilissima radice (ur) vuol dire acqua, \"Orci\" vuol perci\u00f2 denotare che il significato del nome \u00e8 \"abitato vicino all'acqua\".\nStoria.\nLa popolazione, stanziata nell'area compresa tra i fiumi Oglio e Mella, nel bresciano, era detta Urcis (oppure Orci) fin dall'epoca preromana. Il borgo fortificato di Orzinuovi fu fondato l'11 luglio 1193 (recenti studi, basati su una pi\u00f9 attenta lettura dei documenti, ritengono che il 1193 non sia la data di fondazione, ma il termine \"ante\" \"quem\" l'evento fondativo \u00e8 avvenuto) con il nome di Orci Novi per espressa volont\u00e0 del comune di Brescia, su richiesta della popolazione orceana, in localit\u00e0 San Giorgio di Fara, situata a quattro chilometri dal fiume Oglio, di fronte a Soncino, sopra un dislivello del terreno formato da un antico letto del fiume. Il primo originario sito e \u201ccastello\u201d crescevano nell'attuale zona denominata Convento Aguzzano, nella parte pi\u00f9 a nord-est rispetto alla posizione dell'attuale rocca dopo che un piccolo gruppo di agricoltori e allevatori si distacc\u00f2 dal borgo d'origine (Orzivecchi).\nOrzinuovi pass\u00f2 rispettivamente dal dominio veneto a quello visconteo (1439), da quello visconteo a quello veneto (1440), poi a quello sforzesco nel 1448, nel 1449 a quello veneto, nel 1453 a quello sforzesco, finch\u00e9, a seguito della Pace di Lodi del 9 aprile 1454, ritorn\u00f2 definitivamente a fare parte della Repubblica di Venezia fino alla sua caduta nel 1797. Con il Regno Italico di Napoleone alcuni orceani si distinsero in modo particolare, tra i quali il Colonnello Pietro Pavoni (amico e collaboratore dei generali Lechi).\nNuove famiglie nobili giunsero in citt\u00e0, sia provenienti dall'agrariato (Maffeis, Moroni), sia dalle libere professioni (Longhi-Pastori), sia dalla pubblica amministrazione napoleonica (Borio di Tigliole), le quali si aggiunsero nella gestione della cosa pubblica al vecchio \"patriziato\" locale (Corniani, Cavalli, Pavoni etc..). Dopo l'annessione al Lombardo-Veneto, entrer\u00e0 a fare parte del Regno di Sardegna nel 1860, sotto il suo primo sindaco unitario Eugenio Maestrazzi. Attualmente, Orzinuovi \u00e8 in crescita economica e demografica. Recentemente, in considerazione del suo preminente ruolo storico, politico ed economico gli \u00e8 stato conferito il rango e titolo di Citt\u00e0.\nSimboli.\nLo stemma e il gonfalone sono stati concessi con decreto del capo del governo del 9 giugno 1937.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nIl dialetto locale \u00e8 una variante del lombardo orientale, e in particolare del bresciano. Presenta alcune influenze venete per la dominazione della Repubblica di Venezia durante molti anni e del cremonese, data la vicinanza con la provincia di Cremona.\nCultura.\nOrzinuovi \u00e8 da sempre una citt\u00e0 ricca di attivit\u00e0 culturali, promosse prevalentemente dalle molteplici realt\u00e0 associative del territorio, forte di una tradizione di lunga data per quanto concerne incontri d'arte, mostre e appuntamenti di grande rilevanza.\nNell'ala superiore della Rocca San Giorgio si trova la pinacoteca cittadina, la quale custodisce moltissime opere di pregio della tradizione pittorica e artistica del territorio, oltre che una vasta collezione di opere oggetto di numerose donazioni e lasciti.\nBuona parte delle attivit\u00e0 culturali promosse in citt\u00e0, la quale annovera tra le realt\u00e0 del Terzo Settore anche un\u2019associazione locale della ProLoco, si concentrano nella piazza Vittorio Emanuele II, in piazza Garibaldi, antistante la Rocca e nell\u2019Auditorium Aldo Moro, in piano centro storico.\nMusica.\nNel mese di novembre del 2009 \u00e8 stata fondata presso l'istituto G.B. Corniani la Virus Band, divenuta \"Banda musicale Citt\u00e0 di Orzinuovi\", che ogni estate e ogni Natale rallegra il paese con i suoi concerti.\nDal 1932 \u00e8 attiva la Fanfara dei Bersaglieri intitolata a Carlo Valotti, grande invalido della Prima Guerra Mondiale. La Fanfara \u00e8 una tra le cinque pi\u00f9 antiche d'Italia.\nGeografia antropica.\nSecondo l'ISTAT il territorio comunale comprende il centro abitato di Orzinuovi, le frazioni di Barco, Coniolo, Ovanengo e Pudiano, e le localit\u00e0 di Cascina Andreana, Cascina Malpaga, Fenile Jaga, Fenile Salnitro Sopra, Fontanella, Gavazza, Nosotto, Rossa e Villa Chiara.\nFrazioni.\nBarco.\nBarco, \"Barch\", 270 abitanti, era noto un tempo anche con il nome di Castelbarco, come ricordato dal nome che ancor oggi porta la via che da Orzinuovi permette di raggiungere la frazione.\nGi\u00e0 comune autonomo, fu annesso a Orzinuovi nel 1927 e sorge a 71 metri sul livello del mare.\nRinomata la processione del venerd\u00ec Santo, una delle pi\u00f9 importanti d'Italia,\ncon la rappresentazione della Passione.\nBello \u00e8 anche il castello situato nel centro abitato edificato dal conte Giovanni Francesco Martinengo nel 1463 sulle rovine di un precedente maniero, tutto interamente in mattoni.\nLa Parrocchia di Barco, come il castello, \u00e8 di epoca feudale e deve la sua origine alla famiglia Martinengo. La chiesa \u00e8 dedicata a Papa Gregorio Magno (590\u00a0\u2013 640), e possiede pregevoli statue dei dodici apostoli.\nConiolo.\nConiolo, \"Coni\u00f6l\", \u00e8 tra le frazioni pi\u00f9 grandi: vanta infatti circa 900 abitanti, possiede una chiesa con il relativo campanile, una chiesetta dedicata alla Madonna del voto, un cimitero, un ufficio postale, una farmacia, un bar, un pub e un laboratorio veterinario.\nDi interesse storico la Badia di regola agostiniana e gi\u00e0 commenda di Pietro Bembo e successivamente del figlio Torquato.\nMolto noti sono inoltre la festa di San Camillo e il festival musicale di indie-rock \"No Silenz\", in occasione dei quali la popolazione delle zone limitrofe, si ritrova per ascoltare musica, mangiare, ballare e divertirsi.\nIl paese possiede inoltre un campo di tennis e un campo di calcio.\nDal 2010 \u00e8 presente anche il tennis tavolo, con due formazione che militano nel campionato provinciale CSI. Grande soddisfazione per le nostre ragazze, che nel campionato nazionale del 2012 a Messina hanno conquistato l'oro nella gara di doppio e nel 2013 a Lignano Sabbiadoro hanno vinto la medaglia d'oro nel singolo femminile.\nA Coniolo il medico curante era Ettore Nobilini deceduto il 7 luglio 1987, a cui \u00e8 stato dedicata una via a Orzinuovi per le sue opere benefiche. Una via gli \u00e8 stata dedicata anche a Soncino perch\u00e9 \u00e8 stato il primo direttore sanitario e fondatore dell'AVIS Soncinese. Pacifista, non violento secondo lo stile gandhiano, ha avuto lettere di corrispondenza con Aldo Capitini e ha proposto al Parlamento italiano di ricorrere la giornata per gli Stati Uniti del Mondo nel 1961.\nOvanengo.\nOvanengo, \"Anench\", \u00e8 dopo la Rossa, la frazione meno popolata. Vi sono per\u00f2 ben un ristorante e un palazzo del 1700.\nNella frazione di Ovanengo \u00e8 presente un mulino storico appartenuto alla nobile famiglia bresciana dei Martinengo.\nPudiano.\nPudiano, \"P\u00fcdi\u00e0\" , piccolissima frazione di poche decine di abitanti, era un tempo raggiungibile da una caratteristica strada affiancata da due filari di pioppi cipressini (ora abbattuti) messi a dimora dal conte Giulio Tartarino Caprioli nei primi anni del '900. Pudiano \u00e8 stato feudo dei conti Caprioli fin dal '400.\nPregevoli sono Palazzo Caprioli, sito nella omonima piazza, e la Chiesa dedicata a San Giorgio (un tempo parrocchia con diritto ai conti Caprioli di nominarne il parroco). Nella Chiesa sono conservate le reliquie di San Bonifacio martire, ivi collocate dai conti Caprioli. Poco dopo l'anno 2000 \u00e8 stata ripristinata la tradizione dell'esposizione delle reliquie (un tempo ogni 25 anni, oggi con cadenza quinquennale). L'ultima si \u00e8 tenuta nel 2012.\nRossa.\nLa Rossa, \"R\u00f3s\u00f6\", \u00e8 una localit\u00e0 costituita principalmente da alcune cascine, un tempo assai pi\u00f9 densamente popolate di oggi, che continua a essere, bench\u00e9 piccolo centro rurale, molto caro alla comunit\u00e0 orceana. Molto rinomata e importante \u00e8 la festa di San Camillo, organizzata dagli abitanti di Coniolo presso la cascina locale di propriet\u00e0 dei Migliorati, che si tiene intorno alla met\u00e0 di luglio. Dal 2007 la festa di San Camillo \u00e8 stata spostata nella cascina \"Abbazia\" dei fratelli Zucchi.\nInfrastrutture e trasporti.\nFra il 1928 e il 1950 Orzinuovi era servita da una stazione posta lungo la tranvia Brescia-Soncino.\nLa stazione di Orzinuovi era posta lungo la ferrovia Cremona-Iseo, in concessione alla Societ\u00e0 Nazionale Ferrovie e Tramvie, attivata per tratte a partire dal 1911 e soppressa nel 1956.\nSport.\nLa squadra di Pallacanestro Maschile locale, la Pallacanestro Orzinuovi, nella Stagione Sportiva 2019-2020 milita nel campionato di Serie A2.\nNell'estate dello stesso anno parte il nuovo corso del Settore Giovanile e del Minibasket, con la nascita della sezione dal nome ORZIBASKET Youth Project, che si occupa dell'intera gestione dell'attivit\u00e0 giovanile societaria.\nI risultati e le news della prima squadra e della nuova sezione giovani pu\u00f2 essere seguita sul sito www.orzibasket.com.\nDopo i lavori di ampliamento del PalaBertocchi, che termineranno nel 2020, l'impianto disporr\u00e0 di circa duemila posti a sedere.\nLa squadra di calcio locale, l'Orceana, milita nel campionato di Eccellenza. Raggiunse la Serie C2 sul finire degli anni ottanta, quando l'allenava Luigi Maifredi, in seguito tecnico di Bologna e Juventus. Lo Stadio Comunale di Orzinuovi fu inaugurato nel 1972 e dispone di 1000 posti a sedere.\nLa seconda squadra cestistica cittadina, l'A.S.D. River Basket, partecipa al campionato di Serie D.\nOrzinuovi aveva anche un'altra squadra di calcio, l'A.S.D. Orzinuovi, che ha militato in Seconda e Terza Categoria, e una squadra di calcio a 5, l'A.C. Orzinuovi Calcio a 5, che militava nel campionato di serie C1 lombarda.\nFiera Regionale di Orzinuovi.\nViene organizzata annualmente dal 1948. Nasce come fiera mercato per l'agricoltura. Fin dagli anni cinquanta la fiera entra a pieno titolo nel novero delle Fiere pi\u00f9 note in provincia di Brescia e in Lombardia. L'organizzazione, per rendere pi\u00f9 importante e qualificata la Fiera in ambito professionale (merceologico, zootecnico, agricolo), d\u00e0 vita a numerose manifestazioni per intrattenere il pubblico. Da ricordare il 1\u00b0 Festival Orceano della Canzone dell'edizione del 1955, tenutosi dal 25 al 29 agosto. Fu organizzato in collaborazione con la RAI, la Siae e la Sedrim. Parteciparono pi\u00f9 di 248 autori che presentarono altrettante canzoni. Una commissione selezion\u00f2 tra tutti i partecipanti solo dodici brani musicali per la serata finale. La commissione fu presieduta dal sindaco Carlo Arici e composta dal commendatore Ferruzzi (impresario teatrale), Vittorio Brunelli, Franco Soardi, Carol\u00ec Ferraresi e da Vittorio Tolasi. La sera della finale, condotta da Walter Marchiselli, verr\u00e0 dichiarata vincitrice con 918 punti la canzone \"Bella Orceana\" di Giuseppe Enzo Palanti, uno swing moderato composto dal Palanti in testo e musica. Al secondo posto, con 700 punti, \"Le mie lacrime\" di F. Tettoni con musica di Gianni Terlisio. Al terzo posto, con 603 punti, \"Cin Cin\" di Baratta e Bernazza. La Fiera Regionale di Orzinuovi, cos\u00ec \u00e8 chiamata odiernamente, si svolge solitamente tra la fine del mese di agosto e l'inizio di settembre.\nA seguito della pandemia di COVID-19, la 72\u00aa edizione e la 73\u00aa edizione (rispettivamente, le edizioni 2020 e 2021), vennero annullate. La motivazione ufficiale (riguardo l'annullamento) fu perch\u00e9 avrebbero potuto costituire, un possibile e pericoloso focolaio di contagi, sull'intera Bassa Bresciana orientale. La Fiera venne, pertanto, posticipata al 2022."}
{"id": "2335366", "revid": "1305772", "url": "https://it.wikipedia.org/wiki?curid=2335366", "title": "The River", "text": ""}
{"id": "2335367", "revid": "729019", "url": "https://it.wikipedia.org/wiki?curid=2335367", "title": "Karancslapujt\u0151", "text": "Karancslapujt\u0151 \u00e8 un comune dell'Ungheria di 2.897 abitanti (dati 2001). \u00c8 situato nella provincia di N\u00f3gr\u00e1d."}
{"id": "2335368", "revid": "287204", "url": "https://it.wikipedia.org/wiki?curid=2335368", "title": "The River (singolo)", "text": ""}
{"id": "2335370", "revid": "1632387", "url": "https://it.wikipedia.org/wiki?curid=2335370", "title": "Totalit\u00e4r", "text": "I Totalit\u00e4r sono una band hardcore punk svedese formatasi nel 1985 a Hudiksvall."}
{"id": "2335372", "revid": "1906976", "url": "https://it.wikipedia.org/wiki?curid=2335372", "title": "Scuderia Toro Rosso STR4", "text": "La Toro Rosso STR4 \u00e8 una vettura di Formula 1 progettata da Adrian Newey e Geoff Willis con la quale la scuderia di Faenza affronta il campionato mondiale 2009. I piloti della monoposto sono S\u00e9bastien Bourdais e S\u00e9bastien Buemi. Bourdais viene sostituito nel corso della stagione dal debuttante Jaime Alguersuari, che diventa, all\u2019epoca, il pi\u00f9 giovane pilota a prendere parte a un Gran Premio di Formula 1.\nGemella della Red Bull RB5, ne differisce per il motore Ferrari, montato al posto del Renault che spinge la RB5. Dalla nascita della squadra essa \u00e8 la prima vettura assemblata e realizzata a Faenza.\nLa vettura \u00e8 stata presentata il 9 marzo 2009 presso il circuito di Barcellona.\nSpecifiche tecniche.\nGiorgio Ascanelli, direttore tecnico della Scuderia Toro Rosso ha affermato che la STR4 non \u00e8 una copia della Red Bull RB5 per quanto le due vetture sono state entrambe concepite dalla struttura ingegneristica \"Red Bull Technology\" con sede a Milton Keynes. In effetti la monoposto della Toro Rosso ha subito delle profonde rivisitazioni per consentire l'installazione del motore V8 Ferrari. Se le caratteristiche principali delle vetture sono comuni (lunghezza, passo, ripartizione del peso), l'installazione del motore ha prodotto delle differenze a livello di alimentazione, serbatoio, sistema di raffreddamento e sistema di lubrificazione.\nSolo dal Gran Premio d'Ungheria la STR4 ha a disposizione il doppio diffusore posteriore.\nStagione 2009.\nLa vettura, pur in assenza di molti \"test\", fa un buon esordio portando a punti nella gara d'apertura in Australia, grazie alla squalifica di Lewis Hamilton, entrambi i piloti, con Buemi che coglie cos\u00ec i primi punti in F1 all'esordio nella categoria.\nIn Cina Buemi \u00e8 autore di una gara maiuscola sotto la pioggia, fermata solo da un tamponamento con Sebastian Vettel. Lo svizzero \u00e8 comunque capace di chiudere a punti. Dal Gran Premio di Spagna viene messa in pista una vettura che rappresenta una forte evoluzione del modello con il quale \u00e8 stata iniziata la stagione.\nDal Gran Premio d'Ungheria il posto del francese S\u00e9bastien Bourdais viene preso dal debuttante spagnolo Jaime Alguersuari\nLa vettura dimostra una miglior competitivit\u00e0 solo nelle ultimissime gare della stagione. Buemi conquista punti sia in Brasile che ad Abu Dhabi. La Toro Rosso giunge per\u00f2 comunque ultima nel campionato costruttori."}
{"id": "2335374", "revid": "72811", "url": "https://it.wikipedia.org/wiki?curid=2335374", "title": "Kino no Tabi -the Beautiful World-", "text": ""}
{"id": "2335377", "revid": "1492859", "url": "https://it.wikipedia.org/wiki?curid=2335377", "title": "Tu Marcellus eris", "text": "Tu Marcellus eris (\"Tu sarai Marcello\") sono le parole pronunciate da Anchise (Virgilio, \"Eneide\", VI, 883) nel mostrare ad Enea, agli inferi, tra i suoi discendenti, Marcello, figlio di Ottavia, sorella di Augusto.\nErmeneutica.\nSpiega Giuseppe Ungaretti: \u00abVaticina Anchise e con lui tutti gli altri antenati e il padre (Augusto, padre vero anche se solo per adozione) \"Tu Marcellus eris: Tu sarai Marcello\", per dire, dandogli il nome del pi\u00f9 glorioso generale romano, morto combattendo Annibale, che il bambino avr\u00e0 una vita eroica come l'altro Marcello l'ebbe. Ma quel \"puer\" non era che un \"miserande puer\", ora che il \"Tu Marcellus eris\" \u00e8 diventato per la morte immatura del giovane Marcello un'espressione terribilmente ironica\u00bb."}
{"id": "2335384", "revid": "729019", "url": "https://it.wikipedia.org/wiki?curid=2335384", "title": "Claudia Salvarani", "text": "Biografia.\nHa gareggiato per il Gruppo Sportivo Fiamme Oro e si allena a Modena con il prof. Gigliotti, che allena atleti del calibro di Stefano Baldini. Nel suo palmar\u00e8s ci sono 6 titoli italiani di cui 1 indoor e 8 presenze in nazionale."}
{"id": "2335388", "revid": "72811", "url": "https://it.wikipedia.org/wiki?curid=2335388", "title": "Suki na Mono wa Suki Dakara Sh\u014dganai!", "text": ""}
{"id": "2335390", "revid": "1305772", "url": "https://it.wikipedia.org/wiki?curid=2335390", "title": "Prince of Darkness", "text": "Prince of Darkness (\"principe delle tenebre\" in lingua inglese) pu\u00f2 riferirsi a:"}
{"id": "2335395", "revid": "729019", "url": "https://it.wikipedia.org/wiki?curid=2335395", "title": "Karancss\u00e1g", "text": "Karancss\u00e1g \u00e8 un comune dell'Ungheria di 1.230 abitanti (dati 2001). \u00c8 situato nella provincia di N\u00f3gr\u00e1d."}
{"id": "2335397", "revid": "6923", "url": "https://it.wikipedia.org/wiki?curid=2335397", "title": "Castello di Brough", "text": "Il castello di Brough (\"Brough Castle\") \u00e8 stato un castello medievale, ora in rovina, che si trova presso Brough, una localit\u00e0 della regione inglese della Cumbria. Oggi le rovine del castello sono gestite dall'English Heritage e sono composte da mura che comprendono i resti di una torre e dell'antico dongione.\nEpoca romana.\nIl luogo dove sorge il castello era in epoca romana un forte chiamato \"Verterae\" o \"Verteris\", costruito dai romani per difendere i territori coloniali dal popolo celtico dei Briganti e per controllare la strada che portava a Carlisle.\nLa prima costruzione.\nIl castello venne edificato la prima volta da re Guglielmo II d'Inghilterra nel 1090 come un \"motte e bailey\", struttura molto diffusa nell'Inghilterra normanna, che si presentava come un forte di difesa. Brough Castle venne assalito la prima volta nel 1174 da milizie armate scozzesi guidate da re Guglielmo il Leone, nell'ambito della rivolta del 1173-1174. L'edificio sub\u00ec gravi danni; il dongione infatti fu fatto ricostruire interamente nel 1180 da Theobald de Valoignes.\nNel 1223 infine Giovanni Senza Terra concesse il castello a Robert of Vieuxpont affinch\u00e9 proseguisse i lavori di difesa.\nIl periodo Clifford e il declino.\nNel 1268 la propriet\u00e0 del maniero pass\u00f2 alla famiglia Clifford, dei baroni Clifford, che controllavano anche il non lontano castello di Brougham. Robert Clifford diede i contributi maggiori alla costruzione del castello: ne rinforz\u00f2 infatti le difese e costru\u00ec una torre circolare, nota come \"Clifford's Tower\", attorno al 1300. Attorno al 1350 il successore di Robert, Roger, si dedic\u00f2 alla costruzione di sale interne. La famiglia Clifford visse nel castello sino al giorno di Natale del 1521, quando le fiamme di un incendio lo distrussero.\nNel 1659 Lady Anne Clifford decise di ristrutturare il castello; i lavori iniziarono ma nel 1676, alla morte di Lady Clifford, il maniero smise di essere abitato. La propriet\u00e0 del castello pass\u00f2 infatti ai conti di Thanet, che scelsero come dimora ufficiale il Castello di Appleby. Nel 1739 i Buck Brothers raffigurarono il castello come si presentava allora. Il \"Ministry of Works\" salv\u00f2 il castello da una situazione di totale disfacimento nel 1920."}
{"id": "2335399", "revid": "320578", "url": "https://it.wikipedia.org/wiki?curid=2335399", "title": "Mobile Fighter G Gundam", "text": ""}
{"id": "2335403", "revid": "287204", "url": "https://it.wikipedia.org/wiki?curid=2335403", "title": "Prince of Darkness (album)", "text": ""}
{"id": "2335407", "revid": "292162", "url": "https://it.wikipedia.org/wiki?curid=2335407", "title": "Arcipelago dei Ciclopi", "text": ""}
{"id": "2335410", "revid": "287204", "url": "https://it.wikipedia.org/wiki?curid=2335410", "title": "Peter Lipcsei", "text": ""}
{"id": "2335414", "revid": "406204", "url": "https://it.wikipedia.org/wiki?curid=2335414", "title": "Italum acetum", "text": "L'espressione Italum acetum, o Italicum acetum (traducibile con \"aceto italico\"), celeberrima in campo teatrale ma anche di uso comune, indica un carattere astuto, mordace e pronto a sdrammatizzare, sebbene lasci un velato amaro in bocca.\nPare essere tipico della satira.\nOrigine.\nLa sua origine viene comunemente attribuita ad Orazio (Satire, )."}
{"id": "2335415", "revid": "111325", "url": "https://it.wikipedia.org/wiki?curid=2335415", "title": "After War Gundam X", "text": ""}
{"id": "2335424", "revid": "298229", "url": "https://it.wikipedia.org/wiki?curid=2335424", "title": "WrestleMania XXVI", "text": "WrestleMania XXVI \u00e8 stata la ventiseiesima edizione dell'omonimo evento in pay-per-view prodotto annualmente dalla WWE. L'evento si \u00e8 svolto il 28 marzo 2010 allo University of Phoenix Stadium di Glendale (Arizona). La \"tagline\" di questa edizione di WrestleMania \u00e8 stata \"Destruction in the Desert\", mentre la theme song \u00e8 stata \"I Made It\" di Kevin Rudolf.\nProduzione.\nGlobal Spectrum, operatore dello University of Phoenix Stadium, aveva gi\u00e0 lavorato negli anni precedenti con la WWE allo scopo di assicurarsi l'evento nella sua sede. Il 18 gennaio 2008, Global Spectrum\nannunci\u00f2 pubblicamente la sua intenzione di ospitare WrestleMania nel 2010. L'evento aveva guadagnato l'attenzione dei media nella settimana precedente, quando una foto di Wayne Gretzky, ai tempi allenatore dei Phoenix Coyotes, con indosso una camicia promozione dell'evento emerse nel giornale svedese \"Expressen\".\nIl 24 febbraio 2009, si tenne una conferenza stampa presso lo University of Phoenix Stadium, dove venne annunciato ufficialmente che il PPV si sarebbe tenuto a Glendale (Arizona) nello stesso stadio (prima edizione di WrestleMania a svolgersi nello Stato dell'Arizona. I biglietti dell'evento iniziarono ad essere messi in vendita dal 7 novembre dello stesso anno.\nIl tetto dello University of Phoenix Stadium sar\u00e0 aperto per l'evento. Come per i precedenti eventi open-air, sopra l'anello principale sar\u00e0 posto un telone d'acciaio, tipo quelli usati negli stadi nelle partite di football americano. Costruito su misura in Belgio, questo terr\u00e0 30 tonnellate di luce e di attrezzatura fotografica, con gran parte del materiale spedito dai\nGiochi olimpici invernali del 2010 disputati a Vancouver, Canada. Saranno utilizzate oltre 1.000 luci che si adattano al calo di luce del sole, per fare in modo che lo spettacolo continui anche nella notte. Lo stege e la rampa d'ingresso al ring staranno a dal pavimento dello stadio, con una misura di in larghezza In un'intervista con \"The Arizona Republic\", il direttore della produzione Brian Petree ha descritto la fase di progettazione come un \"design completamente nuovo, che non \u00e8 mai stato realizzato e che non sar\u00e0 mai pi\u00f9 fatto\", mentre lo scenografo Jason Robinson ha affermato che la scenografia dell'evento si sarebbe basata sui sapori locali. La rampa d'ingresso al ring sar\u00e0 rivestita con calderoni di fuoco, ciascuno a una temperatura di . Inoltre, saranno lanciati nel cielo aperto a ben 400.000 esemplari unici di prodotti pirotecnici, con Robinson che ha promesso di aver introdotto anche nuove tecniche di pirotecnica mai utilizzate prima in uno spettacolo della WWE. Le pre-pianificazioni per l'organizzazione di WrestleMania XXVI iniziarono sei mesi prima dell'evento stesso, mentre le strutture e le attrezzature all'interno dello stadio cominciarono ad essere montate solo due settimane prima del PPV. Si stima che, per fornire tutte le necessarie attrezzature, sia stato necessario l'utilizzo di ben 100 camion, in confronto ai 12 che la WWE utilizza solitamente nei suoi spettacoli.\nStoryline.\nIl 31 gennaio, alla Royal Rumble, Edge ha fatto il suo sorprendente ritorno da un grave infortunio, vincendo il Royal Rumble match dopo aver eliminato per ultimo John Cena. Nella puntata di \"Raw\" del 22 febbraio Edge ha poi deciso di sfruttare la sua opportunit\u00e0 titolata contro il World Heavyweight Champion Chris Jericho (il quale aveva vinto il titolo la sera prima, a Elimination Chamber). Un match tra Jericho e Edge con in palio il World Heavyweight Championship fu quindi annunciato per WrestleMania XXVI.\nIl 21 febbraio, a Elimination Chamber, John Cena vinse un Elimination Chamber match che comprendeva anche il campione Sheamus, Kofi Kingston, Randy Orton, Ted DiBiase e Triple H, conquistando cos\u00ec il WWE Championship per la sesta volta; tuttavia, al termine dell'incontro, Vince McMahon ha indetto un immediato match tra Cena e Batista con in palio il titolo, che quest'ultimo ha poi vinto per diventare il nuovo campione. Nella puntata di \"Raw\" del 22 febbraio Cena ha chiesto a McMahon un rematch per il titolo; con questi che ha poi accettato a patto che lo stesso Cena riuscisse a sconfiggere Batista in un incontro non titolato. Pi\u00f9 avanti, la sera stessa, Cena ha sconfitto Batista per squalifica, diventando cos\u00ec il primo sfidante al titolo di Batista stesso. Un match tra i due con in palio il WWE Championship fu dunque sancito per WrestleMania XXVI.\nA Elimination Chamber, Shawn Michaels ha interferito durante l'omonimo match per il World Heavyweight Championship, colpendo il campione The Undertaker con una \"Sweet Chin Music\" e facendogli cos\u00ec perdere il titolo in favore di Chris Jericho poich\u00e9, mesi prima, lo stesso The Undertaker aveva rifiutato una sua sfida per WrestleMania XXVI. Nella puntata di \"Raw\" del 22 febbraio The Undertaker ha quindi cambiato idea e ha deciso di affrontare Michaels a WrestleMania XXVI, aggiungendo per\u00f2 una stipulazione speciale all'incontro: se Michaels perder\u00e0, sar\u00e0 costretto a ritirarsi dal mondo del wrestling. Nella puntata di \"Raw\" dell'8 marzo Michaels e The Undertaker hanno modificato il loro incontro di WrestleMania XXVI in un Falls Count Anywhere match.\nNella puntata di \"Raw\" del 22 febbraio \u00e8 stato annunciato che a WrestleMania XXVI avr\u00e0 luogo l'annuale Money in the Bank Ladder match, il cui vincitore otterr\u00e0 un futuro match per uno dei due titoli mondiali (il WWE Championship di \"Raw\" o il World Heavyweight Championship di \"SmackDown\") in un qualsiasi luogo e momento nell'arco di un anno. Pi\u00f9 avanti, la sera stessa, Christian \u00e8 stato il primo a qualificarsi per il Money in the Bank Ladder match (sconfiggendo Carlito). Nella puntata di \"SmackDown\" del 26 febbraio si sono qualificati Dolph Ziggler (sconfiggendo John Morrison e R-Truth in un Triple Threat match), Kane (sconfiggendo l'Intercontinental Champion Drew McIntyre) e Shelton Benjamin (sconfiggendo CM Punk). Nella puntata di \"Raw\" del 1\u00ba marzo si sono qualificati Jack Swagger (sconfiggendo Santino Marella) e Montel Vontavious Porter (sconfiggendo Zack Ryder). Nella puntata di \"SmackDown\" del 5 marzo Matt Hardy ha ottenuto la qualificazione per l'incontro (sconfiggendo l'Intercontinental Champion Drew McIntyre). Nella puntata di \"Raw\" dell'8 marzo si \u00e8 qualificato Evan Bourne (sconfiggendo William Regal). Nella puntata di \"SmackDown\" del 12 marzo l'Intercontinental Champion Drew McIntyre, dopo aver ottenuto una terza possibilit\u00e0 da Vince McMahon, \u00e8 riuscito ad inserirsi nel Money in the Bank Ladder match (sconfiggendo il jobber Aaron Bolo). Nella puntata di \"Raw\" del 22 marzo Kofi Kingston \u00e8 stato l'ultimo partecipante a qualificarsi per l'incontro (sconfiggendo Vladimir Kozlov).\nNella puntata di \"Raw\" del 4 gennaio Bret Hart ha fatto il suo ritorno nello show rosso per la prima volta dalle Survivor Series 1997 (edizione in cui \u00e8 avvenuto il controverso Screwjob di Montr\u00e9al a suo sfavore), in modo tale da mettere da parte le sue avversit\u00e0 con Vince McMahon; tuttavia quest'ultimo ha nuovamente tradito Hart, colpendolo nella parti basse. Nella puntata di \"Raw\" dell'8 febbraio John Cena ha informato McMahon che Hart voleva affrontarlo a WrestleMania XXVI; dopo che McMahon ha accettato la sfida di Hart, quest'ultimo lo ha brutalmente attaccato alle spalle. Nella puntata di \"Raw\" del 15 marzo Hart e McMahon hanno firmato il contratto per rendere ufficiale il loro incontro di WrestleMania XXVI, che \u00e8 stato poi modificato in un No Holds Barred match con Bruce Hart (fratello di Bret) nel ruolo di arbitro speciale.\nNella puntata di \"SmackDown\" del 5 marzo John Morrison e R-Truth hanno vinto un Triple Threat Tag Team match che includeva anche i Cryme Tyme (JTG e Shad Gaspard) e la Hart Dynasty (Tyson Kidd e David Hart Smith), diventando cos\u00ec i contendenti n\u00b01 degli Unified WWE Tag Team Champions, gli ShoMiz (Big Show e lo United States Champion The Miz). Un match tra gli ShoMiz contro Morrison e R-Truth con in palio lo Unified WWE Tag Team Championship \u00e8 stato poi annunciato per WrestleMania XXVI.\nA Elimination Chamber, Triple H ha eliminato l'allora campione Sheamus dall'omonimo match, causandone la perdita del WWE Championship (che \u00e8 stato poi vinto da John Cena). Nella puntata di \"Raw\" del 1\u00ba marzo, dopo che Sheamus aveva brutalmente attaccato Triple H, \u00e8 stato sancito un match tra i due per WrestleMania XXVI.\nA Elimination Chamber, durante l'omonimo match per il WWE Championship, Cody Rhodes (non partecipante all'incontro) ha provato ad interferire in favore dei suoi alleati della Legacy (Randy Orton e Ted DiBiase); tuttavia lo stesso Rhodes ha passato un tubo d'acciaio a DiBiase, che quest'ultimo ha poi utilizzato per colpire Orton, eliminandolo dal match. Nella puntata di \"Raw\" del 22 febbraio Orton ha quindi brutalmente attaccato Rhodes e DiBiase, effettuando contestualmente un \"turn face\", smantellando cos\u00ec la loro stable. Un Triple Threat match tra Orton, Rhodes e DiBiase \u00e8 stato poi annunciato per WrestleMania XXVI.\nNella puntata di \"SmackDown\" del 12 febbraio Rey Mysterio ha sconfitto CM Punk; con questi che ha poi brutalmente attaccato lo stesso Mysterio insieme ai suoi alleati della Straight Edge Society (Luke Gallows e Serena). Successivamente, dopo continui attacchi tra i due, \u00e8 stato sancito un match tra Punk e Mysterio per WrestleMania XXVI. Nella puntata di \"SmackDown\" del 19 marzo, dopo che Gallows aveva sconfitto Mysterio, \u00e8 stata aggiunta una stipulazione all'incontro tra i due di WrestleMania XXVI: se Mysterio perder\u00e0, sar\u00e0 costretto ad unirsi alla Straight Edge Society di Punk.\nPer WrestleMania XXVI fu inoltre annunciato un match tra Beth Phoenix, Eve Torres, Gail Kim, Kelly Kelly e Mickie James contro Alicia Fox, Layla, la Divas Champion Maryse, la Women's Champion Michelle McCool e Vickie Guerrero.\nEvento.\nIl match pi\u00f9 atteso \u00e8 stato il rematch tra Shawn Michaels e The Undertaker, con il Deadman intenzionato a mantenere la sua striscia vincente a WrestleMania (17-0), e un HBK deciso pi\u00f9 che mai a salvare la sua carriera. Il match si \u00e8 concluso con la vittoria del Phenom, che ha comportato il ritiro di Michaels dalle scene. L'incontro \u00e8 durato 23 minuti ed HBK ha resistito a tutte le mosse finali del Deadman cedendo ad una terza ed ultima Tombstone Piledriver. Altro match importante \u00e8 stato quello valevole per il WWE Championship tra John Cena e il campione Batista, coronato tale grazie all'aiuto di Vince McMahon, che non ha potuto fare nulla in questo match vinto dal leader della Cenation. Un incontro attesissimo, almeno da uno dei partecipanti, \u00e8 stato quello tra lo stesso McMahon e Bret Hart, una rivincita attesa 13 anni nel quale ha trionfato Bret, dopo aver colpito il boss della federazione con ben 18 sediate e averlo intrappolato nella Sharpshooter, la sua leggendaria finisher. Per il roster di Smackdown l'apice dell'evento \u00e8 stato senz'altro l'incontro tra Chris Jericho e Edge per il World Heavyweight Championship, vinto dal primo, che ha cos\u00ec conservato il titolo dopo aver preso molti vantaggi colpendo Edge sul tendine d'achille infortunato. Altro match del roster blu tra CM Punk e Rey Mysterio, conclusione di una rivalit\u00e0 nata quando Punk ha rovinato la pubblica celebrazione di compleanno della figlia di Rey. Il messicano, avendo vinto, non dovr\u00e0 entrare nella Straight Edge Society. Il match di apertura ha visto gli ShowMiz (The Miz e Big Show) difendere con successo gli Unified WWE Tag Team Championship dall'assalto di John Morrison e R-Truth. Jack Swagger \u00e8 riuscito a sorprendere il mondo vincendo il Money In The Bank Ladder Match che gli porter\u00e0 il World Heavyweight Championship 5 giorni dopo a SmackDown. Randy Orton ha battuto gli ex-compagni della Legacy nel Triple Threat Match dopo aver addirittura sferrato un punt kick a Cody Rhodes. Inoltre Triple H ha battuto Sheamus dopo un match molto intenso e Yoshi Tatsu ha vinto la 26-man Battle Royal, mentre Vickie Guerrero ha portato alla vittoria il suo team in un 10-diva Battle Royal. Money In The Bank Ladder Match combattuto in questa edizione \u00e8 stato quello che ha figurato il maggior numero di partecipanti (10 in tutto)."}
{"id": "2335425", "revid": "114325", "url": "https://it.wikipedia.org/wiki?curid=2335425", "title": "Tasiusaq (Upernavik)", "text": ""}
{"id": "2335426", "revid": "1543377", "url": "https://it.wikipedia.org/wiki?curid=2335426", "title": "New Holland NH\u00b2", "text": "New Holland NH\u00b2 \u00e8 un prototipo di Trattore agricolo alimentato ad idrogeno, realizzato nel 2009 dalla casa italiana New Holland in collaborazione con il Gruppo Fiat (di cui New Holland fa parte).\nObiettivi del progetto.\nIl trattore viene concepito e costruito dalla divisione \" New Holland\", insieme ad un concetto di ecosostenibilit\u00e0 delle automazioni agricole, l'intento della casa costruttrice \u00e8 quello di portare ad una completa autosufficienza non solo per le proprie macchine operatrici agricole ma per le intere operazioni legate all'agricoltura e ai prodotti agroalimentari. \nL'autosufficienza delle aziende agricole non avverr\u00e0 solamente grazie all'acqua e quindi all'idrogeno ma anche grazie alle fonti energetiche rinnovabili, tramite pannelli solari, generatori eolici o a biomassa.\nIl prototipo NH\u00b2.\nIl trattore viene presentato in veste di prototipo al Sima (Salone internazionale delle macchine agricole) di Parigi del 2009, premiato in quell'occasione con un importante riconoscimento, il \"Sima innovation award\": la medaglia d'oro per l'innovazione tecnologica.\nNH\u00b2 viene costruito sulla base di un trattore gi\u00e0 esistente, il \"New Holland T6000\", viene alimentato da due motori elettrici, uno per la trazione, l'altro per le operazioni di servizio ed ausiliarie, che sono unicamente alimentati dall'elettricit\u00e0 prodotta all'interno delle celle a combustibile, tecnicamente avviene che l'idrogeno (sotto forma di molecole costituite da due atomi con ciascuno un elettrone) all'interno delle pile a combustibile in corrispondenza dell'anodo viene privato dei suoi elettroni, generando corrente elettrica che alimenta i motori elettrici, gli atomi di idrogeno ormai senza elettroni, diventano un flusso di protoni che in corrispondenza del catodo incontrando le molecole di ossigeno presente nell'aria reagiscono chimicamente generando vapore acqueo; ha una potenza specifica di 75 kW (106 cv) e pu\u00f2 essere dotato di un supplemento elettrico esterno.\nAdotta una trasmissione a variazione continua, priva di rapporti (oltre la retromarcia). Il prototipo non rilascia nell'ambiente nessun tipo di sostanze inquinanti, solamente vapore acqueo.\nEsteticamente il trattore si presenta con un disegno moderno, in una veste blu e giallo che riprende la livrea della casa produttrice. Il blu \u00e8 anche scelto per ricordare l'acqua, fonte dalla quale si ricava il combustibile per questo prodotto, e scarto stesso del processo di combustione. I riferimenti all'acqua, all'idrogeno e alla natura sono molteplici e ben evidenti sia nel corpo della vettura, sia nelle varie presentazioni ufficiali e pubblicitarie. I gruppi ottici anteriori con un disegno a triangolo molto slanciato, contengono al loro interno il fascio luminoso delle frecce di direzione che seguono su tutto il profilo superiore del faro che a sua volta \u00e8 inglobato in una mascherina grigia che risulta staccata dal corpo vettura e raccordata alla base e nella superficie superiore del cofano motore. La tecnologia di illuminazione \u00e8 a led per le luci di posizione, e alogene per la normale illuminazione la parte esterna e inferiore del faro presenta una sottile linea blu luminosa (puramente estetica). Il tettuccio \u00e8 illuminato da una fascia di luci arancioni che ne seguono tutto il perimetro e sovrastano i fari abbaglianti. Pur mantenendo la base del modello \"T6000\" il prototipo risulta completamente riprogettato e ridisegnato, gli interni mantengono una linea molto minimalista anche se \u00e8 fortemente contrastata dal volante in acciaio cromato a tre razze."}
{"id": "2335427", "revid": "709565", "url": "https://it.wikipedia.org/wiki?curid=2335427", "title": "Murrano", "text": " Murrano \u00e8 un personaggio dell\"Eneide\" di Virgilio, menzionato nel dodicesimo libro.\nMito.\nLe origini.\nMurrano \u00e8 un giovane di Laurento ed uno dei principali nemici di Enea durante la guerra scoppiata tra troiani e italici, essendo imparentato con i re latini; \u00e8 inoltre uno degli amici intimi di Turno.\nLa morte.\nAlla guida del suo carro, Murrano si lancia eroicamente contro Enea nell'ultima battaglia; ma il capo troiano gli scaglia addosso un enorme masso, ferendolo mortalmente. A finire il giovane eroe, caduto dal carro, sono gli zoccoli dei suoi stessi cavalli. Turno assiste, rimanendone straziatissimo, alla tragica fine dell'amico, che muore invocandolo."}
{"id": "2335432", "revid": "72811", "url": "https://it.wikipedia.org/wiki?curid=2335432", "title": "Seikai no Senki", "text": ""}
{"id": "2335433", "revid": "72811", "url": "https://it.wikipedia.org/wiki?curid=2335433", "title": "Seikai no Monsh\u014d", "text": ""}
{"id": "2335435", "revid": "1305772", "url": "https://it.wikipedia.org/wiki?curid=2335435", "title": "Premio letterario Merck Serono", "text": "Il Premio Letterario Merck \u00e8 un premio dedicato a saggi e romanzi, pubblicati in italiano, che sviluppano un confronto ed un intreccio tra scienza e letteratura.\nStoria.\nIl Premio letterario Merck (precedentemente Premio letterario Serono e, successivamente, Premio letterario Merck Serono) \u00e8 nato nel 2002. Fino al 2005 il premio prevedeva una sezione per opere inedite.\nModalit\u00e0 di premiazione.\nIl premio \u00e8 attualmente diviso nella \"sezione saggi\" e \"sezione romanzi\". La giuria pu\u00f2 non attribuire il premio in una delle sezioni. Pu\u00f2 inoltre assegnare menzioni d'onore ad altre opere ritenute particolarmente meritevoli. La cerimonia della premiazione si svolge nel mese di luglio a Roma.\nAl premio \u00e8 collegato \"La scienza narrata\", concorso di scrittura creativa a tema scientifico riservato agli studenti delle scuole superiori."}
{"id": "2335436", "revid": "72811", "url": "https://it.wikipedia.org/wiki?curid=2335436", "title": "Seikai no Dansh\u014d", "text": ""}
{"id": "2335445", "revid": "647919", "url": "https://it.wikipedia.org/wiki?curid=2335445", "title": "Maestri del Talmud", "text": ""}
{"id": "2335446", "revid": "330183", "url": "https://it.wikipedia.org/wiki?curid=2335446", "title": "Jos\u00e8 Froilan Gonz\u00e0les", "text": ""}
{"id": "2335449", "revid": "111325", "url": "https://it.wikipedia.org/wiki?curid=2335449", "title": "Kid\u014d Butoden G Gundam", "text": ""}
{"id": "2335456", "revid": "345405", "url": "https://it.wikipedia.org/wiki?curid=2335456", "title": "Regno di Vestfalia", "text": "Il Regno di Vestfalia fu uno Stato storico esistito dal 1807 al 1813 nell'area dell'attuale Germania. Bench\u00e9 formalmente indipendente, era \"de facto\" uno Stato vassallo della Francia governata da Napoleone Bonaparte, il quale pose a capo di questo nuovo regno da lui fondato il fratello Girolamo Bonaparte. Lo Stato prese il nome di Vestfalia bench\u00e9 questa regione fosse solo una piccola parte del suo territorio.\nStoria.\nIl Regno di Vestfalia venne creato nel 1807 unendo i territori ceduti dal Regno di Prussia nella Pace di Tilsit assieme al Ducato di Magdeburgo ed all'Elettorato di Hannover, oltre che al Ducati di Brunswick-L\u00fcneburg ed all'Elettorato d'Assia-Kassel. La capitale del nuovo regno fu Kassel, ed il re tenne corte al palazzo di Wilhelmsh\u00f6he, definito anche \"Napoleonsh\u00f6he\". Lo stato era membro della Confederazione del Reno.\nInteso come \"stato modello\" dei vassalli napoleonici, venne costituito sulla base di una costituzione scritta e da un numero di riforme sociali che favorirono l'accrescimento del regno, come l'abolizione della schiavit\u00f9, il diritto di libera impresa e il Codice napoleonico. Venne introdotto anche il sistema metrico-decimale per pesi e misure, sostituendo l'antiquato metodo tradizionale, oltre al supporto da parte del governo di una certa censura sulla libert\u00e0 di espressione.\nIl regno ebbe un ruolo fondamentale come regione-supporto per il sostentamento finanziario ed in truppe delle guerre napoleoniche: un gran numero di soldati della Vestfalia, infatti, perirono durante la campagna di Russia di Napoleone nel 1812 e si distinsero nella Battaglia di Borodino.\nA questa sconfitta, per\u00f2, segu\u00ec la decadenza dello stato e nel settembre del 1813 gi\u00e0 i cosacchi russi circondarono Kassel e i francesi vennero costretti a ritirarsi dal regno. Dal 1\u00ba ottobre le truppe russe presero possesso definitivamente dell'intero Regno di Vestfalia, ma dopo soli tre giorni Girolamo Bonaparte fece ritorno con altre truppe francesi per tentare di riprendere possesso della citt\u00e0 di Kassel. L'Elettore d'Assia-Lassel arriv\u00f2 poco dopo e i cosacchi vennero nuovamente costretti ad assediare la citt\u00e0. Dopo che i francesi ebbero perso la Battaglia di Lipsia il 19 ottobre 1813, i russi dissolsero il Regno di Vestfalia e restaurarono lo \"status quo\" antecedente al 1807 (anche se i piccoli principati di Kaunitz-Rietberg e Stolberg-Wernigerode non vennero ricreati).\nStemma.\nLo stemma ufficiale dello stato rifletteva esattamente l'unione di quelli incorporati. Il primo quarto riportava il cavallo d'argento per la Vestfalia, il secondo il leone dell'Assia oltre alle contee di Diez, Ziegenhain, Nidda e Katzenelnbogenen, il terzo venne disegnato ex novo per indicare dei territori non specificati attorno al Magdeburgo e il quarto combinava gli stemmi di Brunswick, Diepholz, L\u00fcneburgo e Lauterburgo. Attorno allo scudo si trovava il collare dell'Ordine della Corona di Vestfalia e la \u2018Grand Aigle\u2019 francese, sulla quale si trovava la stella napoleonica. Tipico dell'araldica napoleonica erano i due scettri incrociati."}
{"id": "2335457", "revid": "827882", "url": "https://it.wikipedia.org/wiki?curid=2335457", "title": "Feel the Fire", "text": ""}
{"id": "2335460", "revid": "544909", "url": "https://it.wikipedia.org/wiki?curid=2335460", "title": "Horrorscope", "text": ""}
{"id": "2335463", "revid": "767487", "url": "https://it.wikipedia.org/wiki?curid=2335463", "title": "Batteria redox al vanadio", "text": ""}
{"id": "2335464", "revid": "2128848", "url": "https://it.wikipedia.org/wiki?curid=2335464", "title": "Rollate", "text": "Il R\u00f2llate (r\u00f3llat in sappadino) \u00e8 una maschera tipica del carnevale alpino di Sappada (Udine).\nDescrizione.\nIl Rollate \u00e8 sempre presente in tutti i momenti del Carnevale, sia nelle giornate fisse (P\u00e8ttlar sunntach \u2013 Domenica dei Poveri, Paurn sunntach - Domenica dei Contadini, Vaastign pfinznt\u00f2k - Gioved\u00ec Grasso, Hearn sunntach - Domenica dei Signori, Vr\u00e8ssmontach \u2013 Luned\u00ec Grasso, Schpaibertach - Marted\u00ec Grasso con il No Club), sia a discrezione dei mascherati in qualsiasi giorno del periodo carnevalesco compreso tra la Domenica dei Poveri e la mezzanotte del marted\u00ec grasso. Ai Rollate \u00e8 permesso uscire anche nella giornata di Met\u00e0 Quaresima (Mittav\u00f2schte).\nIl Rollate \u00e8 tradizionalmente l'unica maschera protagonista del Luned\u00ec grasso, Vr\u00e8ss montach: i gruppi di Rollate si radunano per girare per le vie, visitando case e locali.\nIn passato il Rollate era una maschera pi\u00f9 cattiva, si racconta che vestirsi da Rollate fosse un'occasione per vendicarsi delle offese subite e dissipare vecchi rancori.\nI Rollate erano preceduti dai pagliacci (pajazn), maschere colorate con un cappello a cono, che saltellavano loro intorno. Dopo che questi sono quasi pressoch\u00e9 scomparsi, il Rollate ha preso a rincorrere i bambini, ruolo spettante ai pagliacci.\nIn passato, di norma, i Carnevali erano proibiti ai bambini perch\u00e9 si trattava di un rituale riservato unicamente agli adulti; l'esclusione dei bambini comportava anche che venissero spaventati e inseguiti dalle maschere, se si fossero fatti troppo vicini. Anche a Sappada i bambini non solo non potevano mascherarsi e partecipare assieme agli adulti ma erano anche minacciati dalle maschere. Soprattutto al Rollate spettava minacciare ed impaurire i bambini che, terrorizzati, scappavano ai piani pi\u00f9 alti delle case o si rifugiavano al sicuro, quando sentivano il suono delle rolln avvicinarsi minacciosamente (alcuni Rollate erano particolarmente temuti per la loro cattiveria - il rischio era quello di essere sorpresi ed essere inseguiti o addirittura anche gettati nelle fontane).\nIl Rollate, in qualit\u00e0 di maschera-guida perch\u00e9 alla testa del corteo, ha la funzione di precedere ed annunciare l'ingresso delle maschere in gruppo nelle case nel momento delle visite (anche se ora le maschere giungono spesso separatamente dai Rollate \u2013 un tempo spettava al Rollate proteggere le maschere e, quando queste entravano nelle case, era suo compito spazzare in terra per \u201cpulire\u201d, prima del passaggio delle maschere).\nPersonaggio.\nIl Rollate (r\u00f3llat in sappadino) indossa una pesante pelliccia scura (pelz) di montone che ricorda il manto dell'orso: \u00e8 ampio e lungo fino alle ginocchia, con un grande cappuccio che avvolge completamente il capo ed \u00e8 ornato da un ciuffo di lana rossa (gormcioff \u2013 un tempo di carta) in alto, sul retro. Porta il volto coperto da una maschera (l\u00f2rve) rigorosamente in legno che altera la voce di chi la indossa: \u00e8 una maschera che deve interloquire con la gente ed \u00e8 importante che parli in falsetto (goschn). La maschera da rollate si deve distinguere da quelle delle altre maschere per l'espressione severa: fondamentali sono i baffi (schnuirp\u00f2rt) folti e scuri, cos\u00ec come folte e scure sono le sopracciglia; lo sguardo \u00e8 severo e i lineamenti forti ma mai grotteschi. \u00c8 sempre il viso di un uomo maturo, pieno di autorit\u00e0. Il vero Rollate deve incutere timore gi\u00e0 solo a guardarlo in volto.\nPrende il nome dalle rolln, i rumorosi campanacci in forma di sfere metalliche che la maschera porta legate in vita con una catena (kettn) e che fa risuonare al suo cammino. I campanacci possono essere uno pi\u00f9 grande (come in origine) o due. La catena \u00e8 quella utilizzata un tempo per legare il bestiame in stalla. Ha una camminata particolare per far risuonare adeguatamente i campanacci producendo un grande frastuono.\nIl Rollate indossa pantaloni a righe orizzontali bianche e marroni piuttosto ampi, un tempo di lana e lino, ricavati dai teli (hile) usati in passato per coprire gli armenti in inverno.\nPorta scarponi di cuoio chiodati (aisnschui), che permettono di camminare su terreni ghiacciati senza scivolare. \nUnica civetteria \u00e8 un fazzoletto (h\u00f2ntich) al collo, sopra la pelliccia e piegato a triangolo, che varia di colore a seconda dello stato civile di chi lo indossa: rosso per gli uomini coniugati e bianco per i celibi (ma il colore pu\u00f2 essere invertito a discrezione del figurante). \u00c8 solitamente pi\u00f9 utilizzato il fazzoletto bianco.\nLe mani sono coperte da guanti di lana a manopola di colore grigio o marrone (h\u00f2ntschn).\nIl rollate cammina brandendo una scopa (un tempo di rami di erica - hadratpesn) che, a seconda dei casi, viene usata in modo minaccioso o scherzoso in tempi recenti. \nI figuranti sono solitamente giovani o uomini alti e robusti, in modo tale che la figura risulti imponente. Per tradizione \u00e8 limitato l'uso del mascheramento ai soli uomini."}
{"id": "2335465", "revid": "767487", "url": "https://it.wikipedia.org/wiki?curid=2335465", "title": "Leonardo Sonaglia", "text": "Carriera.\nIn Serie A ha vestito le maglie di Fabriano, Forl\u00ec, Pesaro, Firenze, Pallacanestro Livorno, Libertas Pallacanestro Livorno e Libertas Udine. Come allenatore, ha guidato la Vigor Matelica."}
{"id": "2335467", "revid": "433605", "url": "https://it.wikipedia.org/wiki?curid=2335467", "title": "Puruchuco", "text": "Il sito archeologico di Puruchuco, si trova in Per\u00f9 nel distretto di \"Ate\", poco distante da Lima, e risale al periodo fra il 1450 ed il 1532, detto \"Orizzonte Tardo\" della cultura Inca.\n\u00c8 ubicato ad un'altitudine di 200 metri nella valle del fiume R\u00edmac (\"Valle del r\u00edo R\u00edmac\"), e l'etimologia del nome significa \"Peperoncino rosso\", (\"puca\": rosso - \"arucha\": peperoncino).\nScoperto nel 1956, gli scavi sono iniziati tardivamente nel 1999, diretti dall'archeologo peruviano Guillermo Cock, e le sale del \"Museo di Puruchuco\", che era stato inaugurato nel dicembre 1960, sono state riallestite nel 2000 a seguito dell'avvio degli scavi, arricchendosi di molti importanti reperti.\nCi\u00f2 che ha fatto diventare famoso il sito archeologico \u00e8 l'avvenuto ritrovamento di oltre 2.200 mummie in ottimo stato di conservazione, appartenenti a diversi ceti sociali: nobili, artigiani ed artisti.\nLe mummie di Puruchuco.\nLe mummie erano sepolte con ricchi abiti ed arnesi di lavoro affinch\u00e9 i morti potessero continuare il proprio mestiere nell'aldil\u00e0. Molto presenti sono gli arnesi per la tessitura, nonch\u00e9 vasi, ceramiche e maschere.\nI sovrani e i nobili defunti del Tahuantinsuyu subivano il processo di mummificazione e i corpi erano custoditi dalle famiglie nobili, dette \"Panaca\". Le mummie dei nobili si distinguono\nper alcuni ornamenti, come quello delle piume di pappagallo montate a ventaglio sul capo.\nTra le mummie che destano maggiore curiosit\u00e0 vi \u00e8 quella del \"Re del Cotone\",\ncos\u00ec chiamata perch\u00e9 ricoperta da varie cappe del tessuto grezzo.\nAltra mummia che ha incuriosito gli archeologi \u00e8 la cosiddetta \"La Se\u00f1orita\", ritrovata in posizione eretta, sepolta assieme ai suoi due figli. La morte della giovane donna, di circa 20 anni, risale a dopo la conquista spagnola, fra il 1540 e il 1550. La mummia conserva lunghe trecce e capelli corvini, con abiti intessuti.\nIl Palazzo Inca.\nNel centro cerimoniale di Puruchuco, dotato di molti palazzi e templi, si distingue il \"Palazzo Inca\", una casa signorile costruita in adobe con un grande cortile dove si svolgevano i commerci. Intorno si estende la vasta necropoli.\nLa ceramica.\nLa ceramica locale denominata \"Ychma\", si caratterizza per l'impiego di forme arrotondate, pasta marrone, ed \u00e8 scarna rispetto alla consueta decorativit\u00e0 inca. Il vasellame \u00e8 dipinto con pittura molto spruzzata in corrispondenza dei bordi.\nTessitura.\nI motivi tessili di alcuni abiti rappresentano felini in posizione rampante e pesci."}
{"id": "2335469", "revid": "709406", "url": "https://it.wikipedia.org/wiki?curid=2335469", "title": "Fave di fuca", "text": "Con il termine fave di fuca si indica un integratore alimentare appartenente alla categoria terapeutica dei lassativi. Viene impiegato per il trattamento di breve durata della stitichezza, o stipsi occasionale. Il principio attivo \u00e8 costituito da estratto secco titolato e standardizzato di due piante ricche di antrachinoni, la cascara sagrada (\"Rhamnus purshiana\" DC.) e la \"frangola\" (\"Rhamnus frangula\" L.), le quali svolgono funzioni lassative stimolando le contrazioni peristaltiche della muscolatura del colon e favorendone di conseguenza lo svuotamento. La quantit\u00e0 di estratto secco utilizzata nel prodotto per la cascara sagrada \u00e8 di 170\u00a0mg e per la frangola di 222\u00a0mg. Il prodotto contiene anche 126\u00a0mg di estratto secco di Fucus vesiculosus titolato in acido alginico (min. 12%). L'acido alginico fa parte delle cosiddette fibre vegetali, che hanno la capacit\u00e0 di svolgere un'azione di tipo meccanico-osmotica nel grosso intestino. In questo modo viene richiamata acqua nel lume intestinale, idratando il bolo fecale e aumentando quindi il suo volume e la sua sofficit\u00e0 e favorendo cos\u00ec sia la peristalsi (motilit\u00e0 intestinale) sia l'espulsione delle feci."}
{"id": "2335475", "revid": "827882", "url": "https://it.wikipedia.org/wiki?curid=2335475", "title": "Mory Kant\u00e9 &quot;Best of&quot;", "text": "Mory Kant\u00e9 \"Best of\", \u00e8 la prima raccolta del cantante, musicista e compositore Mory Kant\u00e9. contiene canzoni provenienti solo dal quinto, sesto e settimo album (rispettivamente: \"Akwaba Beach\", \"Touma\" e \"Nongo Village\"); i tre album pi\u00f9 famosi di Kant\u00e9. Le uniche tre tracce non appartenenti a nessuno dei tre album sono tre remix: uno di \"Warra Sima\" (# 5), uno di \"Y\u00e9k\u00e9 y\u00e9k\u00e9\" (# 13) ed uno di Mogo Djolo (# 14).\nTracklist.\n1.Yeke Yeke 4:00 min. (da \"Akwaba Beach\")\n2.Bankiero 3:37 min. (da \"Touma\")\n3.Mogo Djolo 3:57 min. (da \"Nongo Village\")\n4.Krougnegne 4:03 min. (da \"Touma\")\n5.Warra Sima 4:15 min.\n6.Mankene 4:46 min. (da \"Touma\")\n7.Touma (Wimowe) 4:20 min. (da \"Touma\")\n8.Dia 3:43 min. (da \"Akwaba Beach\")\n9.Africa 2000 4:39 min. (da \"Akwaba Beach\")\n10.Soumba 4:53 min. (da \"Touma\")\n11.Mansa Ya 5:25 min. (da \"Nongo Village\")\n12.Kissi Moba 5:36 min. (da \"Nongo Village\")\n\"BONUS TRACKS\"\n13.Yeke Yeke 3:00 min. (dal film \"The Beach\")\n14.Mogo Djolo\u00b0 8:17 min.\n\u00b0 = anche se nel disco viene indicato come \"extended dub mix\" in realt\u00e0 il suo nome originale \u00e8 \"Ambush Vocal Mix\", ed \u00e8 stato eseguito dal produttore tedesco di musica elettronica Oliver Lieb."}
{"id": "2335480", "revid": "125847853", "url": "https://it.wikipedia.org/wiki?curid=2335480", "title": "Unholy", "text": ""}
{"id": "2335490", "revid": "93436", "url": "https://it.wikipedia.org/wiki?curid=2335490", "title": "Esille", "text": ""}
{"id": "2335491", "revid": "287204", "url": "https://it.wikipedia.org/wiki?curid=2335491", "title": "Ko\u0161arkarsko dru\u0161tvo Hopsi Polzela", "text": "Il K.D. Polzela \u00e8 una societ\u00e0 cestistica avente sede a Polzela, in Slovenia. Fondata nel 1992, gioca nel campionato sloveno.\nDisputa le partite interne nella Sportshall Polzela, che ha una capacit\u00e0 di 1.800 spettatori.\nFinali disputate.\nNazionali.\nCampionato sloveno\nCoppa di Slovenia"}
{"id": "2335492", "revid": "319710", "url": "https://it.wikipedia.org/wiki?curid=2335492", "title": "Dialetto Brianzolo", "text": ""}
{"id": "2335498", "revid": "1529788", "url": "https://it.wikipedia.org/wiki?curid=2335498", "title": "Giuseppe De Luca", "text": ""}
{"id": "2335499", "revid": "14691", "url": "https://it.wikipedia.org/wiki?curid=2335499", "title": "Kraut-rock", "text": ""}
{"id": "2335503", "revid": "4711", "url": "https://it.wikipedia.org/wiki?curid=2335503", "title": "KK Hopsi Polzela", "text": ""}
{"id": "2335505", "revid": "307923", "url": "https://it.wikipedia.org/wiki?curid=2335505", "title": "Internationalized Resource Identifier", "text": "IRI \u00e8 l'acronimo di Internationalized Resource Identifier ed \u00e8 attualmente uno standard proposto IETF.\nUn IRI \u00e8 una forma generale di Uniform Resource Identifier costituita, a differenza di una URI, da una sequenza di caratteri appartenenti all\"'Universal Character Set\" (Unicode/ISO 10646), e ci\u00f2 significa che al suo interno possono occorrere caratteri non appartenenti all'insieme ASCII.\nUn IRI pu\u00f2 essere convertita in URI seguendo delle precise regole.\nDescrizione.\nSebbene gli URI siano limitati a un sottoinsieme del set di caratteri US-ASCII (i caratteri al di fuori di tale set devono essere mappati a ottetti in base a una codifica di caratteri non specificata, quindi codificata in percentuale), gli IRI possono inoltre contenere la maggior parte dei caratteri dell'Universal Character Set (Unicode/ISO 10646), compresi i caratteri cinesi, giapponesi, coreani e cirillici.\nGli IRI estendono gli URI usando l'Universal Character Set, dove gli URI erano limitati ad ASCII, con molti meno caratteri. Gli IRI possono essere rappresentati da una sequenza di ottetti ma per definizione sono definiti come una sequenza di caratteri, perch\u00e9 gli IRI possono essere pronunciati o scritti a mano.\nCompatibilit\u00e0.\nGli IRI sono mappati agli URI per mantenere la compatibilit\u00e0 con le versioni precedenti con i sistemi che non supportano il nuovo formato.\nMappatura di IRI in URI.\nLa mappatura ha due scopi: \nSintassico. Molti schemi e componenti URI definiscono particolari restrizioni sintattiche. Le restrizioni specifiche dello schema vengono applicate agli IRI convertendo gli IRI in URI e verificando gli URI rispetto alle restrizioni specifiche dello schema stesso.\nIdentificazione delle risorse. Quando l'IRI viene utilizzato esclusivamente a fini identificativi, non \u00e8 necessario mappare l'IRI su un URI. Tuttavia, quando un IRI viene utilizzato per una risorsa rappresentata come una sequenza di caratteri indipendente dai caratteri dell'UCS normalizzata secondo il modulo di normalizzazione C (NFC).\nPer applicazioni e protocolli che non consentono il consumo diretto di IRI, l'IRI deve essere prima convertito in Unicode utilizzando la normalizzazione della composizione canonica (NFC), se non gi\u00e0 in formato Unicode.\nTutti i punti di codice non ASCII nell'IRI devono essere successivamente codificati come UTF-8 e i byte risultanti codificati in percentuale per produrre un URI valido.\nEsempio.\nL'IRI\ncodice_1\ndiventa l'URI \n https://en.wiktionary.org/wiki/%E1%BF%AC%CF%8C%CE%B4%CE%BF%CF%82\nI punti di codice ASCII che sono caratteri URI non validi possono essere codificati allo stesso modo, a seconda dell'implementazione.\nQuesta conversione \u00e8 facilmente reversibile; per definizione, convertire un IRI in un URI e viceversa produrr\u00e0 un IRI che \u00e8 semanticamente equivalente all'IRI originale, anche se pu\u00f2 differire nella rappresentazione esatta.\nAlcuni protocolli possono imporre ulteriori trasformazioni, ad esempio Punycode per le etichette DNS.\nVantaggi.\nCi sono motivi per vedere gli URI visualizzati in lingue diverse; per lo pi\u00f9, lo rende pi\u00f9 facile per gli utenti che non hanno familiarit\u00e0 con l'alfabeto latino (A\u2013Z). Supponendo che non sia troppo difficile per chiunque replicare Unicode arbitrario sulle proprie tastiere, questo pu\u00f2 rendere il sistema URI pi\u00f9 accessibile.\nSvantaggi.\nLa combinazione degli IRI e gli URI ASCII pu\u00f2 rendere molto pi\u00f9 semplice eseguire attacchi di phishing che inducono qualcuno a credere di trovarsi su un sito diverso da quello che realmente sono. Ad esempio, si pu\u00f2 sostituire un ASCII \"a\" codice_2con il sosia Unicode \"\u03b1\" per ottenere codice_3e puntare quell'IRI a un sito dannoso. Questo \u00e8 noto come attacco omografo IDN.\nSebbene un URI non fornisca alle persone un modo per specificare le risorse Web utilizzando i propri alfabeti, un IRI non chiarisce come \u00e8 possibile accedere alle risorse Web con tastiere che non sono in grado di generare i caratteri internazionalizzati richiesti. Ci\u00f2 significa che gli IRI sono ora gestiti in un modo molto simile a molti altri software che potrebbero richiedere l'uso di un metodo di input non tramite tastiera quando si tratta di testi in varie lingue."}
{"id": "2335507", "revid": "663330", "url": "https://it.wikipedia.org/wiki?curid=2335507", "title": "Gurinder Chadha", "text": "Biografia.\nNata in Kenya, si trasferisce con la sua famiglia a Southall, Inghilterra, quando aveva due anni.\nLavora come reporter per la BBC Radio e nel 1989 dirige un primo documentario, \"I'm British but...\", per Channel 4. \nNel 1990 fonda una societ\u00e0 di produzione, la Umbi Films.\nNel 1993 dirige il suo primo lungometraggio, \"Picnic alla spiaggia\". Il successo internazionale arriva per\u00f2 con il film Sognando Beckham del 2002, lavoro che ottiene numerosi riconoscimenti internazionali. Nel 2005 scrive la sceneggiatura di La maga delle spezie, film diretto dal marito Paul Mayeda; la coppia ha due gemelli nati nel giugno 2007. \nGurinder Chadha \u00e8 stata premiata con l'Ordine dell'Impero Britannico il 17 giugno 2007."}
{"id": "2335516", "revid": "57342", "url": "https://it.wikipedia.org/wiki?curid=2335516", "title": "Fran\u00e7ois Petit", "text": "Biografia.\nFran\u00e7ois Petit \u00e8 stato cintura nera di ju-jitsu e karate e ha detenuto il titolo di \"Kai den-shihan\" di judo.\nCarriera.\nFran\u00e7ois Petit \u00e8 diventato celebre per la sua interpretazione di Sub-Zero nel film \"Mortal Kombat\" del 1995.\nA fine anni novanta ha ricoperto il ruolo di fisioterapista per la World Wrestling Federation, la federazione di wrestling pi\u00f9 importante al mondo."}
{"id": "2335517", "revid": "3115", "url": "https://it.wikipedia.org/wiki?curid=2335517", "title": "Chiesa di Sant'Antonio Abate (Mendrisio)", "text": "La chiesa di Sant'Antonio Abate \u00e8 un edificio religioso quattrocentesco che si trova nel quartiere di Genestrerio, a Mendrisio.\nStoria.\nSebbene sia sorta probabilmente nel XV secolo in stile rinascimentale, la chiesa fu menzionata per la prima volta nel 1578 e acquis\u00ec i diritti parrocchiali nel 1599. L'edificio, tuttavia, sub\u00ec nel corso dei secoli diversi interventi, visibili nella stratificazione degli stili architettonici: fra il 1651 e il 1689, in contemporanea con la modifica dell'orientamento, fu rimodellata secondo il gusto barocco allora in voga e nel 1860, con l'aggiunta del coro, opera di Luigi Fontana, sub\u00ec una modifica in stile neoclassico. Nel XVIII secolo furono realizzati gli affreschi illusionistici in facciat, ora conservati solo parzialmente. Le campane furono realizzate nel 1792 da Francesco Antonio Bianchi. Nel 1811 la chiesa acquis\u00ec un organo secentesco, ma un incendio, il 23 agosto 1987, lo distrusse: l'attuale organo, acquistato dalla chiesa nel 1994, fu costruito nel 1961 da Enrico Girardi. Nel 1967 un'indagine archeologica esplor\u00f2 la parte sottostante la sagrestia. Il portale in bronzo, di Selim Abdullah, risale al novembre 2008.\nDescrizione.\nOrgano a canne.\nSulla cantoria lignea in controfacciata, si trova l'organo a canne, costruito tre il 1958 e il 1961 da Enrico Girardi e terminato ditta Tamburini. Lo strumento, a trasmissione integralmente elettrica, ha tre tastiere di 58 note ciascuna ed una pedaliera concavo-radiale di 30. Dispone di 12 registri."}
{"id": "2335523", "revid": "344646", "url": "https://it.wikipedia.org/wiki?curid=2335523", "title": "Chiesa cattolica riformata del Venezuela", "text": "La Chiesa cattolica riformata del Venezuela (rito anglicano) \u00e8 una giurisdizione della Chiesa anglicana latino-americana, parte della Comunione anglicana ortodossa.\nStoria.\nLa giurisdizione fu inaugurata nel giugno 2008 da membri delle Chiese cattolica, anglicana, e luterana. Secondo gli organi di stampa i capi della Chiesa hanno espresso il loro appoggio a parte della politica del presidente Hugo Ch\u00e1vez.\nDiversi alti prelati cattolici hanno criticato la nuova giurisdizione per il tentativo di dividere la Chiesa cattolica e hanno chiesto ai cattolici di evitare questa Chiesa.\nQuesta Chiesa non dev'essere confusa con la Chiesa cattolica riformata presente negli Stati Uniti.\nMetropolita della giurisdizione \u00e8 Enrique Albornoz."}
{"id": "2335527", "revid": "729019", "url": "https://it.wikipedia.org/wiki?curid=2335527", "title": "Mura di Cesena", "text": "Le mura di Cesena sono una cinta muraria a protezione della citt\u00e0 risalenti intorno all'anno Mille.\nStoria.\nLa signoria cittadina dei Malatesta racchiuse la cittadina con una cinta muraria dalla forma \"a scorpione\" della quale si conservano ampi tratti. Delle antiche porte ne rimangono solo tre: Porta Montanara, Porta Santi e Porta Fiume. Un'altra porta (detta Cervese) venne sostituita nell'800 dalla Barriera Cavour; delle altre due porte, Porta Figarola e Porta Trova, non rimane traccia.\nDi tre antiche porte ci \u00e8 stata tramandata l'esistenza:\nLa relazione del cardinale Anglico de Grimoard del 1371 (\"Descriptio Romandiole\") descrive circa 1660 \"fuochi\" (famiglie) dentro le mura e un castello (la Rocca Vecchia, ormai diruta) di otto porte.\nAlla cittadella fortificata detta \"Murata\" si accedeva attraverso tre varchi: Porta Montanara, fino al 1625 posta sulla cortina dello Sferisterio, poi nell'attuale posizione; una seconda porta, detta pi\u00f9 tardi Porta del Leone, che pu\u00f2 essere identificata con l'attuale arco su Piazza del Popolo; una terza porta, detta pi\u00f9 tardi Porta del Soccorso, ubicata all'inizio dell'odierna via Fattiboni, venne poi demolita del XVIII secolo. Cinque erano, poi, le apertura della cinta muraria principale: Porta Figarola, dal 1684 Porta di Santa Maria, venne demolita intorno al 1867; Porta Santi o Porta Romana, trasformata nella attuali forme da Curzio Brunelli nel 1819; Porta Cervese, abbattuta nel 1864, venne sostituita dalla Barriera Cavour; Porta Trova, abbattuta nel 1867; e infine Porta del Ponte o Porta Fiume, che con l'annesso Ponte di San Martino costituiva l'unico punto d'accesso alla citt\u00e0 da Forl\u00ec, prima dell'apertura dell'attuale Via Canonico Lugaresi; venne restaurata nel 1822 da Curzio Brunelli.\nFu l'ultimo signore di Cesena, Novello Malatesta, a dare alla citt\u00e0, nel XIV secolo, il volto che conserva ancora oggi. Le modifiche e gli ampliamenti apportati ai quartieri \"Chiesa Nuova\" e \"Strada Fuori\" portarono la cinta muraria, circondata dal fossato (oggi non pi\u00f9), ad assumere la caratteristica forma a scorpione che la contraddistingue. Il numero di quartieri raggiunge il totale di dieci (San Giovanni, Porta Ravegnana, Porta Trova, San Zenone, Croce di Marmo, Talamello, San Severo, Strada Dentro, Strada Fuori, Chiesa Nuova).\nSempre sotto Novello, in corrispondenza del torrente Cesuola, vennero aperte due porte, denominate \"Portacce\".\nDopo l'Unit\u00e0 d'Italia, dei sette varchi nelle mura medievali alcuni furono abbattuti, altri modificati. Alcuni tratti di mura, in special modo lungo l'odierna Via Padre Vicinio da Sarsina, vennero rasi al suolo, altri accorpati ad abitazioni, mentre il fossato veniva riempito dalla perforazione del Tunnel (1882-1892).\nOggi la compagine muraria risulta ancora per la maggior parte intatta e ben individuabile nel tessuto urbanistico, anche se l'altezza della cortina \u00e8 in certi parti alquanto inferiore all'originale. Quattro infine le porte superstiti tra quelle menzionate: Porta Santi, Porta Fiume, una delle due Portacce e Porta Montanara."}
{"id": "2335534", "revid": "729019", "url": "https://it.wikipedia.org/wiki?curid=2335534", "title": "Junkers K 47", "text": "Lo Junkers K 47 era un aereo da caccia/cacciabombardiere monomotore monoplano biposto sviluppato dall'azienda aeronautica tedesca Junkers Flugzeugwerke AG e prodotto in piccola serie dalla svedese AB Flygindustri su licenza nei tardi anni venti.\nVariante destinata al mercato dell'aviazione militare dello Junkers A 48, fu il primo velivolo concepito con la postazione del mitragliere posteriore rivolta verso coda. venduto sul mercato estero venne utilizzato dalle aeronautiche militari del Repubblica di Cina ed Unione Sovietica."}
{"id": "2335551", "revid": "461024", "url": "https://it.wikipedia.org/wiki?curid=2335551", "title": "Villa Il Giullarino", "text": "Villa Il Giullarino si trova a Firenze, in via Pian de' Giullari, davanti a villa Capponi e vicino all'Osservatorio astrofisico di Arcetri.\nLa villa \u00e8 di origine quattrocentesca, ma venne rimaneggiata nel XVI e nel XVII secolo. Appartenuta ai Bartolommei, stette in loro possesso finch\u00e9 non la ereditarono i Passerini, che ai primi dell'Ottocento la cedettero al barone De Fabrot.\nWilhelm Tempel, assistente astronomo al vicino Osservatorio di Arcetri, abit\u00f2 per breve tempo nella villa e vi mor\u00ec il 16 marzo 1889.\nNel 1908 venne comprata da Guy Mitchell di Chicago, il fratello di Hortense che spos\u00f2 Arthur Acton (Harold Acton era loro figlio) e visse a villa La Pietra. Il Mitchell restaur\u00f2 la villa e fece alzare la torretta. Nel 1929 cedette la propriet\u00e0 a Catherine Pingree Dawes, che mor\u00ec nel 1937 lasciando le sue propriet\u00e0 a un istituto caritatevole di Pittsfield (Massachusetts), il quale nel 1938 vendette la villa al collezionista piemontese Riccardo Gualino, che vi raccolse un'importante collezione d'arte e vi mor\u00ec nella primavera del 1964. Oggi \u00e8 frazionata in appartamenti.\nLa villa ha un doppio ingresso. Quello al n.12 \u00e8 particolarmente monumentale. Esso \u00e8 composto da un piano rialzato dalla strada dove si aprono un portale, con lo stemma Bartolommei, la facciata marmorea di una cappellina e un tabernacolo dove si trova affrescato un Crocifisso, con la scritta . Il tabernacolo ha la dimensione di una finestra, tale da far sembrare la piazzetta un cortile interno, e sul frontone \u00e8 decorato dal trigramma di Cristo entro un sole raggiante in pietra."}
{"id": "2335555", "revid": "36426", "url": "https://it.wikipedia.org/wiki?curid=2335555", "title": "Villa il Giullarino", "text": ""}
{"id": "2335557", "revid": "767487", "url": "https://it.wikipedia.org/wiki?curid=2335557", "title": "Chojniki", "text": "Chojniki (in bielorusso \u0425\u043e\u0439\u043d\u0456\u043a\u0456, in russo \u0425\u043e\u0439\u043d\u0438\u043a\u0438), \u00e8 una cittadina del Voblasc' di Homel', Bielorussia. Nel 1986, la citt\u00e0 sub\u00ec fortissime ondate radioattive a causa dell'Incidente nucleare della centrale di \u010cernobyl'.\nStoria.\nKho\u00efniki \u00e8 menzionato per la prima volta nel 1504 come dipendenza nel Granducato di Lituania. Fu incorporato nell'impero russo nel 1793 , in occasione della seconda spartizione della Polonia.\nNel 1897, la citt\u00e0, che si trova nella zona di Mandatory Residence degli ebrei soggetti del impero russo, ha avuto una forte comunit\u00e0 di 1.668 persone (62% della popolazione totale).\nNel 1919 Kho\u00efniki fu aggregato alla Repubblica Socialista Federativa Sovietica Russa, poi trasferito nel 1927 alla Repubblica Socialista Sovietica Bielorussa. Kho\u00efniki \u00e8 occupata dalla Germania nazista da25 agosto 1941 a 23 novembre 1943. Lo stato di citt\u00e0 gli viene concesso il 10 novembre 1967. \u00c8 stata gravemente colpita nel 1986 dal disastro di Chernobyl."}
{"id": "2335560", "revid": "21880", "url": "https://it.wikipedia.org/wiki?curid=2335560", "title": "Raphia pedunculata", "text": ""}
{"id": "2335561", "revid": "1543377", "url": "https://it.wikipedia.org/wiki?curid=2335561", "title": "Municipalit\u00e0 locale di Sol Plaatje", "text": "Sol Plaatje \u00e8 una municipalit\u00e0 locale (in inglese Sol Plaatje Local Municipality) appartenente alla municipalit\u00e0 distrettuale di Frances Baard della Provincia del Capo Settentrionale in Sudafrica. \nIn base al censimento del 2001 la sua popolazione \u00e8 di 201.466 abitanti.\nLa sede amministrativa e legislativa \u00e8 la citt\u00e0 di Kimberley e il suo territorio si estende su una superficie di ed \u00e8 suddiviso in 28 circoscrizioni elettorali (\"wards\"). Il suo codice di distretto \u00e8 NC091.\nGeografia fisica.\nConfini.\nLa municipalit\u00e0 locale di Sol Plaatje confina a nord con quella di Magareng, a est con quelle di Tokologo e Masilonyana (Lejweleputswa/Free State), a sud con quella di Siyancuma (Pixley ka Seme) e a ovest con quella di Dikgatlong e con il District Management Areas NCDMA09."}
{"id": "2335564", "revid": "767487", "url": "https://it.wikipedia.org/wiki?curid=2335564", "title": "Franti\u0161ek Xaver Du\u0161ek", "text": "Fu uno dei pi\u00f9 importanti clavicembalisti e fortepianisti della sua epoca.\nBiografia.\nFranti\u0161ek Xaver Du\u0161ek nacque a Chot\u011bborky, vicino a Jarom\u011b\u0159, in Boemia. Figlio di un contadino, grazie al supporto del conte Johann Karl Sporck pot\u00e9 frequentare il Ginnasio Gesuita di Hradec Kr\u00e1lov\u00e9. Successivamente studi\u00f2 musica a Praga sotto la guida di Franz Habermann e quindi a Vienna con Georg Christoph Wagenseil. Intorno al 1770 torn\u00f2 a Praga, citt\u00e0 nella quale rimase per il resto della sua vita. Nella capitale boema acquis\u00ec fama sia come insegnante di musica che come pianista. Tra i suoi allievi ebbe il celebre Leopold Kozeluch, Jan Vit\u00e1sek, Vincenc Ma\u0161ek e Carl Thomas Mozart (figlio di Wolfgang Amadeus).\nWolfgang Amadeus Mozart fu suo ospite presso la sua Villa Bertramka a Kosi\u0159e, fuori Praga, luogo dove termin\u00f2 le sue opere \"Don Giovanni\" nel 1787 e \"La clemenza di Tito\" nel 1791.\nLa moglie di Du\u0161ek, Josepha Hambacher (1753-1824), fu anch'ella pianista, nonch\u00e9 celebre cantante soprano.\nConsiderazioni sull'artista.\nDu\u0161ek fu il pi\u00f9 importante compositore boemo di musica strumentale della seconda met\u00e0 del XVIII secolo. La maggior parte dei suoi lavori furono composti tra il 1761 e il 1796 e sono per lo pi\u00f9 sonate, variazioni, concerti, sinfonie e quartetti per archi. Stilisticamente la sua musica si colloca tra il periodo galante e il primo classicismo, nonostante presenti talvolta tratti tipici dell'epoca barocca."}
{"id": "2335569", "revid": "809148", "url": "https://it.wikipedia.org/wiki?curid=2335569", "title": "Rinjani", "text": "Il Rinjani \u00e8 un vulcano attivo dell'isola di Lombok in Indonesia. La sua altitudine di 3.726 metri sul livello del mare, il che lo rende il secondo vulcano pi\u00f9 alto del paese, e la cima pi\u00f9 elevata dell'isola.\nLa caldera di 8,5\u00a0km per 6\u00a0km contiene al suo interno un lago, il Segara Anak (posto a circa 2000\u00a0m sopra il livello del mare). Tale caldera si form\u00f2 in seguito alla violentissima eruzione del Samalas del 1257, una delle pi\u00f9 imponenti avvenute durante l'Olocene (VEI pari a 7).\nLa sua prima eruzione in epoca storica ha avuto luogo nel settembre 1847. La pi\u00f9 recente \u00e8 avvenuta il 1\u00ba ottobre 2004. Le eruzioni del 1994, 1995 e 1996, hanno formato un piccolo cono nel centro della caldera, il Gunung Baru (picco a circa 2.300 metri).\nIl vulcano e il Segara Anak fanno parte di un parco nazionale istituito nel 1997."}
{"id": "2335576", "revid": "15756", "url": "https://it.wikipedia.org/wiki?curid=2335576", "title": "Storia della Geromina", "text": "La storia della Geromina comprende una serie di eventi che ha interessato il territorio dell'omonima frazione del comune italiano di Treviglio, provincia di Bergamo, Lombardia, sin dal XIX secolo. In questo periodo nasce come insediamento tessile e successivamente, passando attraverso le due guerre mondiali e le successive crisi del settore, in parte dovute alla conversione e in parte ai cambiamenti imposti dalla societ\u00e0 moderna, per arrivare ai giorni nostri quando, a seguito del boom economico, la frazione \u00e8 divenuta sede di attivit\u00e0 agricole e artigianale ad alto valore aggiunto. Negli anni ottanta la frazione \u00e8 diventata sede parrocchiale e successivamente si afferma anche qui, come nel resto della citt\u00e0, il settore dei servizi.\nEt\u00e0 contemporanea.\nIl XIX secolo.\nLe origini.\nLa frazione Geromina nasce per volere dell'imprenditore tessile Giovanni Marzio, ed \u00e8 strutturata sui modelli di New Lanark, il villaggio industriale modello realizzato in Scozia dall'utopista Robert Owen e della pi\u00f9 vicina Crespi d'Adda.\nPrima abitata da semplici comunit\u00e0 rurali simili a quelle del vicino Castel Cerreto, diviene cos\u00ec un piccolo villaggio industriale grazie all'opera di imprenditori tessili quali i Marzio, i Fabris, i Brusadelli e infine i Riva.\nLo sviluppo coincide con la seconda rivoluzione industriale a cavallo alla fine del XIX secolo. Gli insediamenti produttivi sfruttano la naturale pendenza del territorio per deviare una parte delle acque della roggia Vignola soprastante nella roggia Firone per produrre energia elettrica tramite una turbina.\nGli inizi dell'attivit\u00e0.\nLa ditta Marzio e compagni impianta un opificio nel 1873 che gi\u00e0 nel 1881 conta 59 operai, 1 telaio meccanico 40 telai semplici e 10 Jacquard la cui forza \u00e8 fornita da un motore idraulico di 20 cavalli,\nTra i fattori che hanno spinto i Marzio a costruire un'attivit\u00e0 in loco abbiamo il nodo ferroviario dotato di due stazioni, lo sviluppo viario e la disponibilit\u00e0 di manodopera. La provenienza secondo un'indagine d'archivio sembra essere il novarese dal momento per la notevole presenza di tale cognome nell'area.\nNon tutti fratelli Marzio vennero ad abitare alla Geromina, ma solo il fratello Giovanni con la moglie Gerolama Baggio e il figlio Carlo. La famiglia, pur abitando per molto tempo nella frazione non prende mai qui il proprio domicilio, a eccezione del figlio Carlo dopo il matrimonio. Egli ha 4 figli tra il 1892-1895 tutti defunti infanti e la famiglia abbandona la frazione nel 1897, anno da cui non si hanno pi\u00f9 notizie della famiglia a Treviglio.\nLe sfortunate vicissitudini del figlio Carlo incidono quindi anche sulla principale attivit\u00e0 economica della frazione. Gi\u00e0 il 2 febbraio 1890 si teme la chiusura dello stabilimento con disastrose conseguenze per i 150 operai che vi lavorano.\nIl numero di dipendenti \u00e8 particolarmente rilevante e non proviene unicamente da Treviglio, ma anche dai paesi vicini, dato l'esiguo numero di abitanti. Nel natale 1892, nonostante le notevoli difficolt\u00e0 finanziarie, l'azienda dona come sempre aiuti per i poveri e per l'infanzia.\nNel 1893 per\u00f2 la Cronaca Trevigliese annuncia che la banca popolare del circondario di Treviglio (sezione della banca popolare di Bergamo installatasi in zona nel 1873 e successivamente diventata autonoma nel 1883, fallita nel 1908) costituisce la nuova Societ\u00e0 Lanificio Trevigliese, anche grazie all'aiuto del sindaco Giuseppe Grossi e del senatore Luigi Facheris.\nLe sottoscrizioni per 5.000 lire cadauna sono oltre 400. Durante quest'opera di salvataggio della fabbrica i capannoni e i macchinari sono ormai fatiscenti e molti operai vengono licenziati. Il commendatore milanese Gerolamo Antonio Fabris acquista quindi una \"vecchia catapecchia abbandonata ed in parte diroccata\". Egli nel 1898 si trasferisce da Milano alla Geromina.\nDurante la sua permanenza qui la frazione si trasforma da squallida campagna a rigoglioso centro abitativo. L'attivit\u00e0 dello stabilimento riprende quindi il 1\u00ba gennaio 1899 occupandosi stavolta di cascami di cotone.\nIl XX secolo.\nLa Belle \u00c9poque.\nIl commendatore Gerolamo Fabris, arriva alla Geromina dopo una lunga esperienza a Londra, Monaco di Baviera e Marsiglia e qui conduce la sua attivit\u00e0 imprenditoriale con l'appoggio iniziale della Banca Popolare fino al 25 agosto 1934, giorno della sua morte.\nIl commendatore per i filati riceve la medaglia d'oro alla Mostra Trevigliese del 1903 a soli 5 anni dall'apertura dell'attivit\u00e0. Nel 1908 arriva la seconda, stavolta dalla Provincia con la seguente motivazione: \"Per la pi\u00f9 importante filatura cardata\". I volumi si aggirano intorno ai 100 quintali di materia prima lavorata al giorno.\nGi\u00e0 il 24 giugno 1905 infatti la Societ\u00e0 Anonima Industria Cascami Fabris acquist\u00f2 1500 nuovi fusi, portando cos\u00ec anche la manodopera a 400 presenze. L'imprenditore inoltre annuncia, sulla falsariga della Dottrina sociale della Chiesa, la costruzione di case per impiegati ed operai nella frazione, su disegno dell'architetto Sampietro.\nL'affitto, pur ridotto, \u00e8 trattenuto in busta paga, acqua e corrente sono distribuite gratuitamente nelle case, dotate di illuminazione elettrica e di un contatore per famiglia. In autunno \u00e8 frequente che le lampadine diminuiscono d'intensit\u00e0 e bisogna correre a liberare la griglia del canale dai rami che la ostruiscono per consentire la caduta dell'acqua sulla turbina.\nI 2 condomini sono assegnati senza particolari distinzioni tra operai ed impiegati ed \u00e8 costruita la cooperativa Alimentare Fabris per i dipendenti della Geromina nell'ottobre 1908.\nPer estrarre il materiale necessario all'ampliamento dello stabilimento, \u00e8 aperta una cava di sabbia posta al di sotto della costa, vicino alla villa Campagnola.\nNel 1906 la Banca Popolare cede le sue quote azionarie a Gerolamo Fabris per sgravarsi dalla lunga immobilizzazione del capitale. Essa, non resistendo a lungo e il 19 novembre 1908 \u00e8 posta in liquidazione. Gerolamo Fabris decise quindi di trasformare la sua ditta in societ\u00e0 anonima, restando alla guida quale direttore e consigliere delegato.\nIl 18 ottobre 1908 viene istituita la scuola rurale nella frazione per l'istruzione obbligatoria per i fanciulli, comprendente prima, seconda, terza elementare; al contempo la signora Giovannina Foppa, maritata Guaitani, \u00e8 nominata prima insegnante della frazione per l'anno scolastico 1908-1909. Successivamente alla scuola diurna si aggiunge quella serale per il recupero degli adulti che \u00e8 posta nel medesimo edificio offerto gratis nel quartiere operaio dalla ditta.\nI movimenti socialisti hanno qui scarso successo poich\u00e9 le maestranze al completo (oltre 400 operai), offrono a Gerolamo Fabris, in occasione della festa di San Gerolamo del 30 settembre 1909, una medaglia d'oro e una pergamena. L'incontro tra gli operai e il \"pap\u00e0 di p\u00f6arecc\" \u00e8 immortalato da una cartolina dell'architetto Alexovic. L'amministrazione comunale \u00e8 presente con l'assessore Vertova e il segretario Macario per consegnare a Gerolamo Fabris gi\u00e0 Cavaliere della Corona d'Italia, la medaglia al merito del Ministero dell'Industria e del Commercio. Nel salone della cooperativa alimentare \u00e8 quindi tenuto un banchetto su iniziativa di questi. In tale occasione \u00e8 intitolata anche la piazza della fabbrica a Luisa, moglie di Gerolamo Fabris, tuttavia questa denominazione non \u00e8 mai stata acquisita dalla toponomastica trevigliese perch\u00e9 il terreno su cui essa sorgeva era ed \u00e8 tuttora di propriet\u00e0 privata.\nIn tale occasione l'imprenditore istituisce la Societ\u00e0 di Mutuo Soccorso denominata La Concordia che opera tra il personale dell'industria cascami. \u00c8 inoltre organizzata una pesca di beneficenza alla quale partecipa anche l'onorevole Agostino Cameroni. Lo statuto del mutuo soccorso prevede che ogni operaio ed impiegato versi con la busta paga una piccola somma, al pari della ditta che versava a sua volta una somma, in modo da pagare lo stipendio ai dipendenti malati e infortunati.\nIl primo dipendente a beneficiare del fondo \u00e8 Giovanni Battista Redaelli detto \"M\u00e0s'cio\" che, nell'anno 1910 all'et\u00e0 di 27 anni, perde un braccio stritolato dai denti di una cardatrice, rimanendo invalido e disoccupato. La societ\u00e0 lo liquida grazie al fondo con 4.000 lire che gli permette di aprire un'osteria in cascina e di provvedere alla moglie e ai 3 figli.\nIl 3 ottobre 1910 appare un articolo su la Sveglia che segnala pratiche di acquisizione e fusione riguardanti l'azienda, di cui una riguardante la banca Piccolo Credito lecchese, si rivela poi falsa e, assieme alle altre viene smentita la settimana successiva dallo stesso giornale.\nLa prima guerra mondiale.\nL'Industria Cascami Fabris ottiene durante il primo conflitto mondiale dal Ministero della Difesa l'esonero dal servizio militare per i suoi operai, dato che lo stabilimento si occupa della sartoria militare per l'armata alleata degli inglesi dall'8 settembre 1915.\nAlcuni locali sono quindi adibiti adibiti a caserma per i plotoni ispettivi e a convalescenziario. A quest'ultimo \u00e8 annessa la Casa del Soldato, visto che i convalescenti non sono in grado di raggiungere il capoluogo distante alcuni chilometri. La presenza dei militari porta per\u00f2 la frazione alla ribalta della cronaca.\nGi\u00e0 il 4 maggio 1915 succedevano gravi scandali in via Canonica. Il 29 gennaio 1919 i carabinieri requisisce oggetti appartenenti ai soldati di stanza nella frazione durante il conflitto per un valore di 300 lire in gran parte giubbe, cinturoni e quant'altro essi avevano regalato o venduto ai gerominesi al termine della guerra.\nNel marzo 1917 Gerolamo Fabris si ritira per motivi familiari dall'attivit\u00e0 industriale della frazione, lasciandola per\u00f2 in condizioni di perfetta efficienza tecnica e in ottimi rapporti con i propri clienti. Tolto il nome della famiglia, l'impresa diventa semplicemente societ\u00e0 anonima Industria Nazionale Cascami.\nIl periodo tra le due guerre.\nLa lenta ripresa dell'attivit\u00e0 nel dopoguerra e gli anni venti.\nAppena terminata la guerra l'azienda sospende la produzione per l'esercito inglese data l'impossibilit\u00e0 di sostenere ulteriori perdite. Con il termine dell'attivit\u00e0 e delle commesse statali aumenta bruscamente la disoccupazione.\nTra il 1923 e il 1924 chiude definitivamente l'industria nazionale cascami e s'insediano nella frazione due imprese straniere, di origini tedesche: la Societ\u00e0 anonima Diremo per produrre motori d'aerei e la Societ\u00e0 Anonima per l'industria metallurgica Kaw\u00e8 per la produzione di tubi idraulici e biciclette.\nLa piegatura dei tubi prevede che questi siano riempiti di segatura per far s\u00ec che non si schiaccino. Lo sviluppo di tale attivit\u00e0 fa s\u00ec che sono qui assemblate biciclette nere modello donna. Nel 1927-1928, anni di diffusa disoccupazione si diffonde la voce di un accordo preliminare, mai firmato che prevede l'insediamento della Dalmine tubi nella frazione.\nIl 1929: l'arrivo di Ercole Brusadelli.\nNel 1929 arriva alla Geromina Ercole Brusadelli che, assieme a Karl Straesser, con capitale di 560.000 lire ha acquistato poco tempo prima a Milano l'area dello stabilimento, estesa per 40.440 m2 e comprendente l'opificio, la portineria, l'abitazione del direttore e due palazzi di case operaie. Nelle sue intenzioni la Geromina dovrebbe diventare un modello di sinergia tra edilizia industriale ed abitativa. Successivamente egli acquista i terreni circostanti portando la superficie della propriet\u00e0 a 120.500 m2.\nErcole non \u00e8 tuttavia il primo Brusadelli a Treviglio dal momento che nel 1889 da Gallarate \u00e8 gi\u00e0 arrivato Alessandro in qualit\u00e0 di direttore del setificio Lazzaroni, nel 1906 a coprire il medesimo ruolo nella filanda Lodigiani vi \u00e8 un certo Attilio e nella stessa Industria Cascami Fabris nel 1900 vi \u00e8 un direttore amministrativo Giuseppe.\nL'industria, nonostante sia passata di varie mani si trova in buone condizioni. Il commendatore gode inoltre di appoggi politici tra i quali quello del podest\u00e0 Roberto Carsana e l'espansionismo coloniale in territori poveri di risorse unito alla politica autarchica favorisce l'aumento della produzione. La frazione diventa cos\u00ec sede di una grande industria che garantisce un buon tenore di vita a tutto il circondario.\nBrusadelli sostituisce tutto il macchinario per trasformarla da meccanica in tessile portando con s\u00e9 personale qualificato, direttivo e le maestre di lavoro da Legnano, suo paese di origine. Queste ultime sono alloggiate nella cascina Marta-Conti e soprannominate \"scurm\u00e0gne\" (carampane) Il nome dell'opificio diventa Manifattura Trevigliese e arriva a contare fino a 600 operai.\nIn questo periodo \u00e8 realizzato nella frazione il dopolavoro, di cui non resta pi\u00f9 traccia, con la funzione di mensa operaia, centro ricreativo e di aggregazione sociale. Tra le principali ricorrenze vi \u00e8 la befana fascista che porta doni per le famiglie degli operai.\nTra le maggiori opere materiali compiute dal Brusadelli abbiamo l'edificazione di case sui terreni precedentemente acquistati per conto dell'impresa con tanto di tinteggiatura esterna, la costruzione di marciapiedi e la piantumazione della piazza. Inoltre vi \u00e8 l'abbattimento della cascina Morin o che impediva di vedere lo stabilimento vendendo di Treviglio. Egli costruisce 4 case bifamiliari su ventotto in progetto con l'aiuto dei capimastri Agliardi e Zoccoli che fanno attivit\u00e0 aziendale di natura edile. Gran parte dei progetti del Brusadelli restano tuttavia incompiuti a causa dello scoppio del secondo conflitto mondiale e della sua prematura morte al termine dello stesso.\nI materiali ghiaiosi necessari alla realizzazione delle case sono reperiti in loco, riaprendo la cava utilizzata da Fabris tra il 1904 e il 1908 per costruire le prime case, dotando la frazione dei pi\u00f9 moderni macchinari necessari all'estrazione ed al trasporto dei materiali. Successivamente la cava sar\u00e0 coperta per non deturpare il paesaggio circostante realizzando la Villa Campagnola in cui risiederanno tra il 1943 al 1945 gli amici milanesi di Brusadelli scampati ai bombardamenti. Al posto della Villa Campagnola sono realizzati successivamente i condomini Columbia.\nOltre allo sviluppo materiale Brusadelli favorisce anche quello spirituale finanziando la costruzione della chiesa in legno con annesso salone degli incontri. Ancora oggi salone degli incontri e chiesa sono posti uno di fronte all'altro pur essendo in muratura. La chiesa, circondata da platani, \u00e8 dedicata al Santo nome di Maria e al suo interno \u00e8 posta una statua in gesso del Cuore Immacolato di Maria e di San Giuseppe, patrono dei lavoratori, sotto la quale il parroco Egidio Bignamini nel 1939 celebra la prima messa domenicale spiegando nel pomeriggio la dottrina cristiana.\nIl 29 febbraio 1940, dopo la visita annuale al comune di Treviglio in occasione dell'amministrazione delle cresime durante la festivit\u00e0 della Madonna delle Lacrime, il cardinale Alfredo Ildefonso Schuster si reca in visita alla frazione per vedere la nuova cappella.\nLa seconda guerra mondiale.\nL'inizio del conflitto.\nNel corso della seconda guerra mondiale, la guerra sembra lontana da quest'area di Treviglio, cos\u00ec come i bombardamenti nonostante sono visibili i proiettili traccianti della contraerea milanese nel buio della notte e solo di tanto in tanto la regolare attivit\u00e0 degli stabilimenti \u00e8 interrotta dall'allarme della sirena.\nLe maestranze nel fabbrica sono ben 650 e sono presenti attivit\u00e0 ricreative quali: partite di calcio, bocce e balli e apposite strutture quali osterie e dopolavoro. I contadini riesco a nascondere parte dei raccolti all'ammasso per venderli alla borsa nera ma a soli fini di sussistenza.\nLa guerra di liberazione e la morte di Ercole Brusadelli.\nIl 28 aprile 1945 3 operai e un dirigente della manifattura Trevigliese della Geromina si presentano armati alla casa di Ercole Brusadelli vicino al Sacro Monte di Varese chiedendo una somma quale indennizzo per aver salvato lo stabilimento con la loro presenza partigiana.\nIl commendatore muore 8 giorni dopo per collasso cardiaco. I partigiani gli chiedono una sorta d'indennizzo perch\u00e9 essi hanno fatto s\u00ec che lo stabilimento non sia distrutto dall'esercito tedesco in ritirata. Una parte dell'esercito tedesco si sta ritirando attraverso via Canonica e la retroguardia si attesta all'altezza della Geromina ed \u00e8 intenzionata a far saltare la fabbrica, non riuscendoci a causa del presidio partigiano.\nLa vedova Brusadelli accusa successivamente gli operai di averle ucciso il marito e abbandona definitivamente la frazione, trasferendosi a Roma. A fine guerra la Geromina conta i suoi 6 morti: Paolo Conti, Mario Fattori, Francesco Gusmini, Andrea Morino, Mario Redaelli e Luigi Riva.\nLa seconda met\u00e0 del XX secolo.\nL'impresa si scioglie nel corso del XX secolo, e i capannoni vengono divisi in piccole aziende. L'attivit\u00e0 della filatura della seta si riduce notevolmente gi\u00e0 ad inizio XX secolo per poi tramontare definitivamente con il secondo dopoguerra e il \"boom\" delle sete artificiali come il raion.\nNel 1953 vi \u00e8 la seconda visita pastorale del cardinale Alfredo Ildefonso Schuster che, recatondosi a Treviglio, vuole passare di nuovo per la frazione che aveva gi\u00e0 visitato 13 anni prima, accertandosi che la cappella abbia il necessario per le celebrazioni eucaristiche. Nel 1960 l'arcivescovo Giovan Battista Montini si reca in visita alla frazione, prospettando la futura costruzione della chiesa.\nTra il 1974 e il 1975 la chiesa in muratura \u00e8 costruita, dopo l'abbattimento della vecchia chiesa in legno che ospitava tele di Giulio Carminati rovinatesi con l'umidit\u00e0. La comunit\u00e0 ha cos\u00ec un vero e proprio luogo di culto e non come prima un magazzino riadattato per ospitare le funzioni religiose. Il 31 agosto 1975 il cardinale Giovanni Colombo viene in visita alla frazione e consacra la solennemente la chiesa.\nIl 25 giugno 1986 \u00e8 istituita la parrocchia del Santo Nome di Maria comprendente la Geromina e Castel Cerreto.\nXXI secolo.\nAgli inizi del XXI secolo la parrocchia si \u00e8 unita alle altre quattro di Treviglio nella comunit\u00e0 pastorale Madonna delle Lacrime.\nNel tempo la frazione ha subito un'importante evoluzione a causa dell'aumento urbanistico e conta, nel 2001, 125 abitazioni, anche se attualmente il numero di unit\u00e0 abitative \u00e8 pi\u00f9 che raddoppiato, data la costruzione di interi isolati posti ad entrambi i lati della strada principale.\nLe fabbriche sono state riadattate e ospitano ora mobili d'arte e uno stabilimento oleotecnico.\nTra le aggiunte pi\u00f9 recenti alla frazione abbiamo la biblioteca e il nuovo edificio scolastico."}
{"id": "2335578", "revid": "767487", "url": "https://it.wikipedia.org/wiki?curid=2335578", "title": "Addio zio Tom", "text": "Addio zio Tom \u00e8 un film del 1971. \u00c8 il quinto lungometraggio della coppia di registi formata da Gualtiero Jacopetti e Franco Prosperi, famosi per aver dato origine insieme a Paolo Cavara, al genere \"mondo movie\".\nTrama.\nA differenza della costruzione documentaristica sull'attualit\u00e0 presente in \"Africa addio\", Jacopetti e Prosperi rivelano subito che lo spettatore si trova davanti a una rappresentazione di \"fiction\": \"Addio zio Tom\" \u00e8 un \"documentario nella Storia\", che si addentra nell'America schiavista dell'800, fotografata dai due autori in soggettiva, intervistatori moderni e dotati di elicottero, proiettati nel passato e alle prese con personaggi bizzarri e spiazzanti, tutti coinvolti nel traffico di uomini e donne africane.\nLa storia della schiavit\u00f9 negli Stati Uniti: l'arrivo sui galeoni, le misure sanitarie d'accoglienza, la vendita, l'utilizzo per i lavori pi\u00f9 pesanti, la riduzione a oggetti di passatempo sessuale nelle case private e nei bordelli, l'appoggio delle gerarchie cattoliche allo schiavismo, le battute di caccia per uccidere i fuggiaschi, l'impiego come stalloni e fattrici per creare altri schiavi.\nRicostruzione storica sotto forma di inchiesta giornalistica, con grandi mezzi produttivi, una moltitudine di comparse haitiane (offerte dal dittatore Doc Chevalier) e altrettanta crudezza realistica, utile per far capire allo spettatore l'orrore che ha davvero sub\u00ecto il popolo africano. Alle immagini di ricostruzione storica si alternano immagini che rappresentano l'attualit\u00e0 (inizi degli anni settanta) dell'America e del popolo afroamericano.\nProduzione.\nIl film arriv\u00f2 alcuni anni dopo le polemiche seguite ad \"Africa addio\", scaturite in seguito alla descrizione dei disagi del continente africano dopo la fine del colonialismo europeo. Fu girato fra gli Stati Uniti ed Haiti grazie alla intercessione del dittatore Fran\u00e7ois Duvalier (Papa Doc) che concesse lo status di corpo diplomatico all'intera troupe per i diciotto mesi di durata delle riprese. In un primo tempo la produzione aveva deciso di utilizzare il Brasile per ricreare le location dell'epoca, ma dopo il blocco imposto dalle autorit\u00e0 di questa nazione, Jacopetti e Prosperi optarono per Haiti.\nAmpiamente criticata per razzismo e pretestuosit\u00e0, nonch\u00e9 per un neo-schiavismo massmediologico nei confronti di una moltitudine di comparse di colore (e spesso nude), fornite dal dittatore haitiano Papa Doc, la pellicola non ha avuto facile circolazione a causa della censura ed \u00e8 stata inizialmente sequestrata, per essere poi rimontata, con interventi dello stesso Jacopetti, e riedita con il titolo alternativo di \"Zio Tom\".\nLa versione rimontata di 135 minuti \u00e8 disponibile in DVD in alcune edizioni estere, tra le quali \"The Mondo Cane Collection\", cofanetto uscito negli Stati Uniti e comprendente in edizione integrale anche \"Mondo cane\", \"Mondo cane 2\", \"La donna nel mondo\", \"Africa addio\" e il documentario \"The Godfathers of Mondo\", sulla carriera dei due registi e sul fenomeno mondo movie. Tuttavia tale film, cos\u00ec come quelli pi\u00f9 famosi di questo genere, viene spesso proposto in orario notturno da tv private in Italia, senza alcuna censura.\nLa colonna sonora \u00e8 di Riz Ortolani, storico collaboratore di Jacopetti e Prosperi fin da \"Mondo cane\".\nDistribuzione.\nIl film usc\u00ec nelle sale italiane il 23 settembre 1971 col titolo \"Addio zio Tom\", con una durata di 119 minuti e col divieto ai minori di 18 anni. Il film genera ben presto proteste: a Bologna studenti universitari aderenti ai movimenti di Lotta Continua e Potere Operaio insorsero assieme ad altri studenti di origine africana accusando il film di avere una connotazione razzista; un centinaio di essi in occasione della proiezione serale del 7 ottobre si radunarono nei pressi di due cinematografi impedendo l'accesso agli spettatori. La protesta si protrasse per diversi giorni, il 9 cinque ragazzi somali vennero arrestati per l'organizzazione di un corteo non organizzato contro il film. A partire dal 14 ottobre, su ordine emesso dal procuratore della Repubblica di Rimini Giuseppe Scarpa, la pellicola venne sequestrata in molte citt\u00e0 italiane, tra cui Rimini, Bari e infine sull'intero territorio nazionale.\nAl contrario di quanto si pu\u00f2 pensare, le proiezioni del film non vennero bloccate a causa del suo soggetto o della crudezza di alcune immagini, ma da un'accusa di plagio pervenuta dallo scrittore statunitense Joseph Chamberlain Furnas, il quale nel 1957 pubblic\u00f2 un libro intitolato \"Goodbye to Uncle Tom\", edito in Italia dalla Feltrinelli proprio col titolo \"Addio, zio Tom\", accusando che il contenuto del film fosse un'imitazione dell'opera letteraria.\nA causa di ci\u00f2 la Euro International Film, casa produttrice del film, si vide costretta, per una imminente ridistribuzione nelle sale, a modificare il titolo in \"Zio Tom\". Oltre al titolo, venne completamente rimontato l'intero film: vennero aggiunte scene di attualit\u00e0 della societ\u00e0 statunitense con diversi filmati d'archivio, il corteo funebre al funerale di Martin Luther King, disordini da parte di afroamericani, vista della societ\u00e0 attuale a New Orleans, filmati raffiguranti dimostranti delle Pantere Nere, degli hippies, pellegrinaggi e carnevali statunitensi; il tutto accompagnato dal commento dalla voce narrante di Stefano Sibaldi, atto a rendere al film un tono pi\u00f9 documentaristico. Tali scene non sono state inserite in ordine cronologico ma inframezzate alle precedenti ambientate nel XIX secolo. Da questa edizione vennero eliminate: la sequenza del mercante di schiavi (Mr. Ling), del frustatore professionista, della vecchia signora del sud, dell'agitatore nordista, del veterinario di schiavi, dello schiavo compiacente al mercato, il finale raffigurante Jacopetti e Prosperi in posa per essere fotografati con accanto le prede abbattute nella caccia agli schiavi in cui le vittime si rialzano e molte altre. Con queste modifiche, il film viene ridistribuito nelle sale, ancora col divieto ai minori di 18 anni, sul finire del marzo 1972.\nUna terza revisione si ebbe nel 1994; affinch\u00e9 si potesse abbassare il divieto ai minori di 14 anni e poterlo trasmettere pi\u00f9 facilmente in televisione vennero apportate ulteriori modifiche rispetto alla precedente edizione: venne eliminata la scena dell'inserimento dei tappi di sughero nell'ano degli schiavi per bloccare la dissenteria; ridotta la sequenza in cui un marinaio costringe uno schiavo a mangiare inserendogli di forza un imbuto in bocca; eliminata la sequenza in cui una schiava immerge il figlio nella mangiatoia somministrandogli la poltiglia presente all'interno; eliminata quasi totalmente la scena dello stupro alle schiave nel fienile e rimossi i fotogrammi finali della scena in cui un nero uccide un bambino bianco sbattendogli la testa contro il muro."}
{"id": "2335583", "revid": "121836023", "url": "https://it.wikipedia.org/wiki?curid=2335583", "title": "Barriera Cavour", "text": "La Barriera Cavour \u00e8 una porta cittadina di Cesena costituita ai lati da due padiglioni e chiusa, fino agli inizi del XX secolo, da un cancello in ferro. Venne costruita in sostituzione della precedente Porta Cervese di origine malatestiana della quale rimangono visibili i resti di un barbacane.\nStoria.\nL'abbattimento dell'antica Porta Cervese, risalente al XIV secolo, e l'edificazione di questa costruzione, nel 1864, su progetto di Davide Angeli, costituiscono uno degli interventi di maggior rilievo tra i tanti che, dopo l'Unit\u00e0 d'Italia e in nome della modernit\u00e0, intesero dare alla citt\u00e0 un indiscutibile aspetto \"borghese\". In questo caso la porta, che segnava da secoli il punto in cui la romana Via del Sale, oggi Corso Cavour, usciva dalla citt\u00e0 in direzione di Cervia, venne sostituita da due neoclassici padiglioni a lesene doriche, chiusi da una robusta cancellata. Negli intendimenti il risultato era quello di offrire, a chi entrasse in citt\u00e0 provenendo dalla stazione ferroviaria, la miglior immagine di Cesena. I due padiglioni ottocenteschi speculari ai lati fungevano da barriera daziaria. Sono entrambi porticati su di un lato e ornati da lesene doriche e da un fregio con triglifi.\nNel 2002 un'opera di restauro ha restituito alla citt\u00e0 l'originale cancello che oggi si trova all'ingresso dei Giardini Pubblici."}
{"id": "2335585", "revid": "1543377", "url": "https://it.wikipedia.org/wiki?curid=2335585", "title": "Municipalit\u00e0 locale di Phokwane", "text": "Phokwane \u00e8 una municipalit\u00e0 locale (in inglese Phokwane Local Municipality) appartenente alla municipalit\u00e0 distrettuale di Frances Baard della Provincia del Capo Settentrionale in Sudafrica. \nIn base al censimento del 2001 la sua popolazione \u00e8 di 61.321 abitanti.\nLa sede amministrativa e legislativa \u00e8 la citt\u00e0 di Hartswater e il suo territorio si estende su una superficie di ed \u00e8 suddiviso in 9 circoscrizioni elettorali (\"wards\"). Il suo codice di distretto \u00e8 NC094.\nGeografia fisica.\nConfini.\nLa municipalit\u00e0 locale di Phokwane confina a nord e a ovest con quella di Greater Taung (Dr Ruth Segomotsi Mompati/Nordovest), a est con quella di Lekwa-Teemane (Dr Ruth Segomotsi Mompati/Nordovest) e a sud con quella di Magareng."}
{"id": "2335587", "revid": "729019", "url": "https://it.wikipedia.org/wiki?curid=2335587", "title": "Kalinin K-10", "text": "Il Kalinin K-10 era un monoplano progettato da Konstantin Alekseevi\u010d Kalinin per svolgere compiti di collegamento, addestramento ed agricoli. Dal punto di vista tecnico, si caratterizzava per la presenza di doppi comandi, carrello fisso ed ali pieghevoli, in modo da rendere pi\u00f9 agevole il ricovero.\nIl K-10 vol\u00f2 per la prima volta nel 1932, e fu testato dalle autorit\u00e0 nello stesso anno. Tuttavia, non fu mai accettato per la produzione in serie."}
{"id": "2335591", "revid": "104458", "url": "https://it.wikipedia.org/wiki?curid=2335591", "title": "Regno suebo di Galizia", "text": ""}
{"id": "2335601", "revid": "104458", "url": "https://it.wikipedia.org/wiki?curid=2335601", "title": "Regno svevo", "text": ""}
{"id": "2335604", "revid": "827882", "url": "https://it.wikipedia.org/wiki?curid=2335604", "title": "Azad (rapper)", "text": " Vive a Francoforte sul Meno ed \nBiografia.\nAzad (nativo del Kurdistan iraniano) arriv\u00f2 in Germania nel 1984 con la sua famiglia come profugo. In quell'anno \u00e8 entrato per la prima volta in contatto con l'hip-hop e in particolar modo con la break dance. In seguito ha sviluppato la passione per il graffiti, il rap e la produzione dei \"beat\". Insieme con A-Bomb, Combad e D-Flame, il giovane curdo ha fondato nel 1988 il gruppo Cold-N-Locco, nel 1990 rinominato in Asiatic Warriors. nel 1994 \u00e8 uscito l'album \"Told Ya\", che Nel corso degli anni, tuttavia, ci furono dissensi interni tra gli artisti, che causarono lo scioglimento del gruppo.\nNel 1999 Azad ha firmato un contratto con l'etichetta discografica Pelham Power Productions. Attraverso delle collaborazioni in alcuni mixtape e su album dei colleghi dell'etichetta, Azad \u00e8 ricomparso al centro dell'attenzione attraverso la pubblicazione del singolo \"Napalm\", e il suo primo album da solista nel 2001, \"Leben\", con i quali L'album \u00e8 stato completamente prodotto da Azad in persona. Successivamente, nel 2003, \u00e8 stato pubblicato il suo secondo album da solista, \"Faust des Nordwestens\", composto da duri battle-rap ma anche da brani soffici, come ad esempio \"Mein Licht\", che il rapper ha dedicato a sua figlia.\nNel 2004 ha fondato l'etichetta discografica Bozz Music di cui egli stesso \u00e8 proprietario. Il 2 agosto del 2004, infine, \u00e8 stato pubblicato il terzo album da solista di Azad, \"Der Bozz\", che fu venduto molto bene giungendo alla decima posizione della classifica. Un grande successo raggiunse poi il disco \"One\", collaborazione con Kool Savas, pubblicato il 29 marzo del 2005, che ha raggiunto il quinto posto della classifica degli album. Un anno dopo, il 31 marzo del 2006, \u00e8 stato pubblicato il suo quarto album da solista, \"Game Over\"."}
{"id": "2335607", "revid": "809148", "url": "https://it.wikipedia.org/wiki?curid=2335607", "title": "Segara Anak", "text": "Segara Anak \u00e8 un lago di origine vulcanica contenuto nel cratere del Monte Rinjani sull'isola di Lombok in Indonesia. \nIl nome \"Segara Anak\" significa \"figlio del mare\" a causa del suo colore blu che ricorda il mare. Tale lago si formo in seguito alla violentissima eruzione del Samalas del 1257."}
{"id": "2335610", "revid": "767487", "url": "https://it.wikipedia.org/wiki?curid=2335610", "title": "Fintona Tramway", "text": "Fintona Tramway \u00e8 stata una linea tranviaria operante in Irlanda del Nord che collegava la stazione ferroviaria di Fintona Junction, sulla linea Omagh-Enniskillen, con l'abitato di Fintona.\nLa linea lunga 3/4 di miglio a scartamento irlandese (5\u00a0ft 3in) \u00e8 stata aperta il 5 giugno 1853 e chiusa il 1\u00ba ottobre 1957. Per tutta la sua esistenza il trasporto passeggeri \u00e8 stato effettuato con trazione ippica, mentre per il servizio merci era operato con trazione a vapore.\nNel 1953 un incidente fece presagire un'imminente chiusura della linea: le proteste della popolazione locale furono tali da obbligare la Great Western Railway, proprietaria della linea, a recedere da ogni proposito di chiusura e riattivare prontamente il servizio.\nLa vettura passeggeri in livrea crema e blu (come gli altri mezzi della Great Western Railway dell'Irlanda) era a due piani scoperta; il piano superiore era destinato alla terza classe mente il salone al piano inferiore era diviso tra prima classe (retro) e seconda classe (fronte), ognuna capace di 12 posti. Negli ultimi anni di servizio la divisione in classi, sebbene formalmente esistente, venne \"de facto\" abolita.\nLa carrozza tramviaria, numerata come 381, costruita da Metropolitan Carriage Railway di Birmingham \u00e8 oggi conservata al Museo dei Trasporti dell'Ulster.\nLa velocit\u00e0 media, secondo le cronache dell'epoca, era di circa 6 miglia per ora. Il cavallo adibito alla trazione, indipendentemente dal sesso, era chiamato \"Dick\"."}
{"id": "2335613", "revid": "149727", "url": "https://it.wikipedia.org/wiki?curid=2335613", "title": "Alt Langsow", "text": ""}
{"id": "2335615", "revid": "149727", "url": "https://it.wikipedia.org/wiki?curid=2335615", "title": "Neulangsow", "text": ""}
{"id": "2335616", "revid": "713168", "url": "https://it.wikipedia.org/wiki?curid=2335616", "title": "Garc\u00eda L\u00f3pez de C\u00e1rdenas", "text": "Biografia.\nC\u00e1rdenas nacque a Llerena, in Spagna, da Alonso de C\u00e1rdenas y do\u00f1a Elvira de Figueroa e da Maria Garc\u00eda Osorio. Era il comendador di Caravaca.\nCardenas era un conquistador che partecip\u00f2 alle esplorazioni di Francisco V\u00e1zquez de Coronado. Le spedizioni, compresa quella guidata da Pedro de Tobar, avevano raccolto racconti di un grande fiume situato a nord di C\u00edbola (Zu\u00f1i). C\u00e1rdenas fu inviato nel 1540 dal generale situato a C\u00edbola con l'obbiettivo di trovare il fiume e ritornare entro 80 giorni. Pedro de Sotomayor lo accompagn\u00f2 per registrare l'avvenimento come \"cronista\". Dopo 20 giorni di marcia in direzione nord, ebbe successo; la sua spedizione per\u00f2 fece fatica a raggiungere il fiume (chiamato fiume Tizon) a causa delle alte pareti a picco che li dividevano dal suo corso. Si trovavano sul bordo meridionale del Grand Canyon. Dopo numerosi giorni di tentativi falliti di discesa (gli uomini pativano la sete), il gruppo fu costretto a tornare a C\u00edbola.\nNonostante Cardenas sia considerato il primo europeo ad aver messo gli occhi sul Grand Canyon, Hernando de Alarc\u00f3n ne aveva esplorato il fiume Colorado molti mesi prima."}
{"id": "2335618", "revid": "287204", "url": "https://it.wikipedia.org/wiki?curid=2335618", "title": "Garcia Lopez de Cardenas", "text": ""}
{"id": "2335619", "revid": "287204", "url": "https://it.wikipedia.org/wiki?curid=2335619", "title": "Il'ja Smiryn", "text": "Biografia.\nNato in Bielorussia, inizi\u00f2 la sua carriera nell'ex Unione Sovietica, dove ottenne un diploma di istruttore di scacchi all'Istituto di Cultura Fisica di Minsk. Emigr\u00f2 in Israele nel 1992 e da allora partecipa per tale paese a tutte le competizioni.\nHa partecipato a dieci Olimpiadi degli scacchi per Israele dal 1992 al 2014, realizzando complessivamente il 59,1 % dei punti. Ha vinto la medaglia di bronzo di squadra alle olimpiadi di Chanty-Mansijsk 2010.\nDal 14 al 28 aprile 2002 Smirin ha disputato un match di otto partite contro diversi programmi scacchistici, tra cui Deep Junior, Deep Shredder e HIARCS. Erano in palio 1.500 dollari per ogni vittoria e 500 per ogni patta. L'evento, organizzato da Chessbase, si concluse con la vittoria di Smirin per +2 =6.\nOttenne il massimo Elo nella lista FIDE di luglio 2001, con 2702 punti, 14\u00ba al mondo e secondo tra i giocatori israeliani dietro Boris Gelfand."}
{"id": "2335623", "revid": "92723", "url": "https://it.wikipedia.org/wiki?curid=2335623", "title": "Ilya Smirin", "text": ""}
{"id": "2335627", "revid": "15756", "url": "https://it.wikipedia.org/wiki?curid=2335627", "title": "Pian dei Giullari", "text": "Il Pian dei Giullari \u00e8 una zona collinare di Firenze, che si sviluppa lungo l'omonima via, da via San Leonardo (e quindi dal colle di Arcetri) a via Santa Margherita a Montici. Appartiene amministrativamente al Quartiere 3 Gavinana-Galluzzo.\nDescrizione.\nSi tratta di un piccolo e suggestivo borgo sorto lungo la strada che andava all'Impruneta, che \u00e8 rimasto praticamente inalterato nel tempo.\nLa zona \u00e8 ricchissima di ville e forse proprio in una di queste, villa Il Teatro, si trovava il teatro, appunto, dove si esibivano almeno fin dal Trecento le compagnie di giullari, mimi e commedianti di passaggio in citt\u00e0.\nNel 1529-1530 la zona venne usata dagli accampamenti delle truppe imperiali durante l'assedio di Firenze e in molte delle ville della strada avevano sede i generali e i segretari degli eserciti: Filippo d'Orange stava a villa Rav\u00e0, al 72, mentre Baccio Valori a villa Pazzi (numero 52). L'assedio \u00e8 ben rappresentato dall'affresco di Giorgio Vasari presente in Palazzo Vecchio a Firenze.\nLa villa pi\u00f9 famosa \u00e8 comunque Il Gioiello, dove visse gli ultimi anni e mor\u00ec Galileo Galilei, confinato dopo il processo e l'abiura, e assistito dal fedele discepolo Vincenzo Viviani e dal conforto della vicinanza al convento di San Matteo in Arcetri, dove aveva preso i voti l'amatissima figlia suor Maria Celeste.\nAll'inizio della strada si trovano le quattro-cinquecentesche villa Capponi e villa il Giullarino, mentre al bivio con via Torre del Gallo si affacciano l'omonima villa e villa Volsanminiato. Poco pi\u00f9 avanti si trovano villa Nunes Vais (al 28), dal curioso aspetto con le losanghe dipinte sulle pareti, villa il Teatro (21-23), villa Pian dei Giullari e villa Masieri.\nAll'incrocio con via San Matteo in Arcetri si trova villa Le Corti, che un tempo era lo Spedale di Santissima Trinit\u00e0 e Santa Croce, e poco pi\u00f9 avanti sulla strada villa Pazzi e villa Rav\u00e0, con lo stemma Guicciardini sulla facciata. In fondo alla strada, in prossimit\u00e0 della chiesa di Santa Margherita in Arcetri, si trovano sia la villa storica della famiglia Spadolini (131) sia la villa di Giovanni Spadolini (139), dove oggi ha sede la sua casa-museo e la Fondazione Spadolini Nuova Antologia.\nAl termine dell'abitato, in una nicchia scavata nel muro che lambisce la strada, si trova una fontanella oggi senz'acqua con tracce di un cartello viario che anticamente segnava il confine tra i comuni di Galluzzo e di Bagno a Ripoli.\nEventi avvenuti.\nA Pian dei Giullari il 3 luglio 1995 si \u00e8 impiccato ad un albero di albicocche il leader verde e parlamentare europeo Alexander Langer."}
{"id": "2335628", "revid": "19933", "url": "https://it.wikipedia.org/wiki?curid=2335628", "title": "Cibola", "text": ""}
{"id": "2335629", "revid": "36426", "url": "https://it.wikipedia.org/wiki?curid=2335629", "title": "Santa Margherita a Montici", "text": ""}
{"id": "2335630", "revid": "110157", "url": "https://it.wikipedia.org/wiki?curid=2335630", "title": "Bergholz", "text": "Bergholz \u00e8 un comune del Meclemburgo-Pomerania Anteriore, in Germania.\nAppartiene al circondario (\"Landkreis\") della Pomerania Anteriore-Greifswald ed \u00e8 parte della comunit\u00e0 amministrativa (\"Amt\") di L\u00f6cknitz-Penkun.\nSuddivisione amministrativa.\nIl territorio comunale si divide in 2 zone, corrispondenti al centro abitato di Bergholz e a 1 frazione (\"Ortstetil\"):"}
{"id": "2335632", "revid": "36426", "url": "https://it.wikipedia.org/wiki?curid=2335632", "title": "Pian de' Giullari", "text": ""}
{"id": "2335642", "revid": "36426", "url": "https://it.wikipedia.org/wiki?curid=2335642", "title": "Suor Maria Celeste", "text": ""}
{"id": "2335643", "revid": "339392", "url": "https://it.wikipedia.org/wiki?curid=2335643", "title": "Dippmannsdorf", "text": ""}
{"id": "2335644", "revid": "599013", "url": "https://it.wikipedia.org/wiki?curid=2335644", "title": "Frank-Peter Roetsch", "text": "Alla fine della carriera, dopo la riunificazione tedesca (1990), ha gareggiato per la nazionale tedesca.\nBiografia.\nCarriera agonistica.\n. Nel 1983 ottenne il primo successo al massimo livello internazionale, vincendo la medaglia d'argento nell'individuale ai Mondiali di Anterselva alle spalle di Frank Ullrich; nella sprint invece si ferm\u00f2 al quarto posto a circa cinque secondi dal terzo, Alfred Eder. Insieme a Ullrich, Mathias Jung e Matthias Jacob vinse anche un secondo argento, nella staffetta vinta dall'Unione Sovietica. .\nNella stagione 1983-1984 vinse non solo la Coppa del Mondo, ma anche la medaglia d'argento nell'individuale ai XIV Giochi olimpici invernali di . Nel 1985 vinse nuovamente la Coppa del Mondo e ai Mondiali di Egg am Etzl/Ruhpolding ottenne il suo primo titolo iridato, nella sprint, mentre anche in quell'occasione furono atleti sovietici limitarlo all'argento, nell'individuale (vinta da Jurij Ka\u0161karov) e nella staffetta. .\nNella stagione 1985-1986 Roetsch non riusc\u00ec a ripetere i successi degli anni precedenti, tanto che non raggiunse nemmeno il podio della Coppa del Mondo vinta quell'anno da Andr\u00e9 Sehmisch tra i primi tre posti. Ai Mondiali di Falun/Oslo riusc\u00ec comunque a vincere l'argento nella staffetta (con J\u00fcrgen Wirth, Sehmisch e Jacob), ancora una volta dietro alla squadra dell'Urss.\nNel 1987 ritorn\u00f2 sulla strada del successo vincendo per la terza e ultima volta la classifica di Coppa del Mondo. Ai Mondiali di Lahti/Lake Placid vinse tutti e tre i titoli . La stagione 1988 port\u00f2 il pi\u00f9 grande successo nella carriera di Roetsch: ai XV Giochi olimpici invernali di vinse il titolo sia nell'individuale sia nella sprint, diventando cos\u00ec il primo biatleta in grado di vincere entrambi i titoli individuali alle Olimpiadi. Dalla stagione successiva non ottenne pi\u00f9 risultati di rilievo, a parte l'oro nella staffetta ai Mondiali di Feistritz 1989. I XVI Giochi olimpici invernali di furono l'ultimo grande evento a cui partecip\u00f2, ottenendo il 53\u00ba posto nella sprint e il 9\u00b0 nell'individuale prima del ritiro a fine stagione.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = Individuale\nSP = Sprint\nRL = Staffetta"}
{"id": "2335645", "revid": "767487", "url": "https://it.wikipedia.org/wiki?curid=2335645", "title": "Fiorina la vacca", "text": "Fiorina la vacca \u00e8 un film del 1972 diretto da Vittorio De Sisti. Soggetto e sceneggiatura di Fabio Pittorru assemblano e reinterpretano situazioni e personaggi estrapolati da varie commedie del Ruzante, e in particolare dal Primo Dialogo de Ruzante, dal Bilora, dalla Fiorina e dalla Moscheta, scritte fra il 1529 e il 1532.\nTrama.\nUn contadino vende la sua vacca Fiorina per andare soldato di ventura. Da qui la bestia viene continuamente sottoposta ad una serie di passaggi di propriet\u00e0 (alcuni leciti e altri meno). Alla fine la vacca viene venduta ad un riccone, il quale poi si procura come amante anche la moglie del contadino, di nome Fiorina pure lei. Quest'ultima rifiuter\u00e0 di tornare col legittimo marito quando questi si ripresenter\u00e0 a cercarla.\nFilo conduttore al film sono due personaggi, che compaiono in quasi tutti i passaggi di propriet\u00e0: Fiorina, la vacca, e compare Michelon, testimone delle varie vicende e ambiguo suggeritore di soluzioni che si rivelano costantemente fallimentari per chi gli presta ascolto. Sempre presente come impiccione e vigliacco, pronto a tirarsi indietro in ogni guaio combinato.\nCos\u00ec \u00e8 per il primo nuovo padrone della vacca, Menego, al quale fa credere che la moglie Iacomina lo tradisce con un suo corteggiatore, un giovane che per vivere si arrangia a fare piccoli lavori di manovalanza, per questo chiamato Tonin Stropabusi, lo fa travestire da soldato spagnolo che la seduce e quando si svela il gioco la donna se ne va per andare a stare con il suo ragazzo. Il marito li raggiunge offrendo dapprima il perdono alla moglie, poi proponendogli di tenersi la donna, ma lasciargli la mucca. Infine tenta di irrompere nella casa del giovane ma viene ferito da lui, costretto a scappare insieme alla donna. A Menego, pentito di quello che ha fatto non rimane che il solito Michelon che lo ritrova.\nFiorina passa al marito di Betta, particolarmente preoccupata dell'\"onor\" della figlia Teresa, che chiede insistentemente che cosa significa. Mentre il marito va a Padova per affari il giovane amante di Teresa finisce per spassarsela con entrambe le donne, madre e figlia.\nNel parapiglia che segue quando il marito, tornato da Padova, si rende conto della situazione, dei musicanti che la brava donna aveva aiutato dando loro qualcosa da mangiare, si portano via la mucca e incontrano al mercato un infingardo, Sandron, che la compra trattando odiosamente sul prezzo. Accortisi di essere seguiti dalle guardie del podest\u00e0, i musicanti tentano uno scambio di vestiti con l'uomo che se ne approfitta per accusarli di averli rubati. Uno dei soldati restituisce i vestiti e la borsa, ma non i soldi al \"furbo\". Costui torna dalla moglie Tazia corteggiata da un amante, Checco, dipendente del marito, cui si concede sentendosi trascurata dall'uomo che sembra avere pi\u00f9 interesse per l'animale che per la donna. Sandron li sorprende e nel parapiglia che ne viene fuori entra nuovamente in scena compare Michelon che suggerisce a Sandron di tornare a casa. Nel frattempo, Zanetta, moglie di Checco, accortasi della relazione fra marito e ricca amante, in cambio della promessa di mangiare tutti i giorni, accetta la proposta del marito di una condivisione. Sandron torna a casa e decide di accettare l'allargamento della \"famiglia\" trovando spazio nel letto nuovamente vicino alla moglie Tazia. E tutti sembrano viere felici e contenti.\nGli uomini di paron Beolco portano via la mucca a Sandron che finisce nella masseria del ricco sfruttatore. Nel frattempo, Nane, il ruffiano, le vende Fiorina, la moglie del Ruzante, che ritrova Fiorina la vacca e decide di accettare la corte del padrone. Il padrone decide di disfarsi della sua amante precedente restituendola al marito, ma costei non ne vuol pi\u00f9 sapere di lui. Compare Michelon suggerisce a paron Beolco di far vestire Fiorina dal migliore sarto di Padova, approfittandosi della sua presunta omosessualit\u00e0. In realt\u00e0 questi si approfitta di questa sua nomea per accoppiarsi con le donne che veste, prendendosi anche gioco della stupidit\u00e0 dei padroni che si fanno beffe di lui e dei suoi ruffiani, come, per es., il massaro che ripete come un pappagallo le paroli finali dei discorsi del padrone.\nApproda alla masseria Ruzante che ritrova Fiorina e compare Michelon, che gli aveva suggerito di andare in guerra per far soldi ma soprattutto per poter vincere le resistenze della moglie alla sua corte. La donna \u00e8 ben vestita mentre Ruzante \u00e8 in cenci, mal ridotto e alla vista del torvo padrone rivendica la sua Fiorina. Gli sgherri del padrone lo finiscono di botte e il solito Michelon consiglia a Ruzante di tornare nuovamente in guerra."}
{"id": "2335648", "revid": "339392", "url": "https://it.wikipedia.org/wiki?curid=2335648", "title": "Hagelberg", "text": ""}
{"id": "2335649", "revid": "339392", "url": "https://it.wikipedia.org/wiki?curid=2335649", "title": "Kuhlowitz", "text": ""}
{"id": "2335651", "revid": "339392", "url": "https://it.wikipedia.org/wiki?curid=2335651", "title": "L\u00fcbnitz", "text": ""}
{"id": "2335652", "revid": "339392", "url": "https://it.wikipedia.org/wiki?curid=2335652", "title": "L\u00fcsse", "text": ""}
{"id": "2335653", "revid": "339392", "url": "https://it.wikipedia.org/wiki?curid=2335653", "title": "L\u00fctte", "text": ""}
{"id": "2335655", "revid": "339392", "url": "https://it.wikipedia.org/wiki?curid=2335655", "title": "Neschholz", "text": ""}
{"id": "2335661", "revid": "72811", "url": "https://it.wikipedia.org/wiki?curid=2335661", "title": "Tsuki wa higashi ni hi wa nishi ni", "text": ""}
{"id": "2335663", "revid": "123178430", "url": "https://it.wikipedia.org/wiki?curid=2335663", "title": "L'opera d'arte nell'epoca della sua riproducibilit\u00e0 tecnica", "text": "L'opera d'arte nell'epoca della sua riproducibilit\u00e0 tecnica \u00e8 un saggio di critica culturale di Walter Benjamin. Il soggetto e i temi del saggio influenzarono vastamente campi come la storia dell'arte e la teoria dell'architettura, gli studi culturali e quelli sul ruolo dei massmedia..\nNegli anni del regime nazista in Germania, Benjamin volle produrre una teoria dell'arte che fosse utilizzabile \u00abper la formulazione di esigenze rivoluzionarie nella politica culturale\u00bb. Nell'epoca della riproduzione meccanica, tali esigenze, nonch\u00e9 l'assenza del valore tradizionale e rituale dell'arte, avrebbero fatto s\u00ec che la produzione artistica fosse intrinsecamente basata sulla prassi della politica.\nDel saggio esistono 5 differenti versioni, a vario livello di incompiutezza, elaborate da Benjamin tra il 1935 e il 1939: 4 in lingua tedesca; una in francese, l'unica pubblicata dall'autore vivente, con la traduzione di Pierre Klossowski, ma sconfessata dall'autore per i tagli redazionali apportati senza il suo consenso e le manipolazioni del suo pensiero.\nTesi.\nBenjamin sostiene che l'introduzione, all'inizio del XX secolo, di nuove tecniche per produrre, riprodurre e diffondere, a livello di massa, opere d'arte ha radicalmente cambiato l'atteggiamento verso l'arte sia degli artisti sia del pubblico. Egli intreccia due temi: la riflessione sul rapporto tra arte e tecnica e la fruizione dell'opera d'arte nella societ\u00e0 di massa. Ritiene che alcune caratteristiche tradizionali dell'arte, ossia i concetti di creativit\u00e0, genio, valore eterno e mistero, possano essere utilizzate dai totalitarismi: recidendo l'arte dal suo legame con la vita quotidiana e con le condizioni concrete dell'esistenza, escludendo dalla sua fruizione le persone comuni. I totalitarismi utilizzano l'esperienza artistica come strumento di controllo delle masse attraverso un'\u201cestetizzazione della politica\u201d. L'esperienza estetica viene strumentalizzata come forma di comunicazione non razionale ma carismatica per coinvolgere e massificare la folla. \nBenjamin intende proporre invece una serie di concetti estetici nuovi, inutilizzabili dai totalitarismi, e funzionali invece alla liberazione ed all'emancipazione \u2018rivoluzionaria\u2019.\nNel primo paragrafo Benjamin sottolinea che l'opera d'arte \u00e8 sempre stata riproducibile e riprodotta, per studio, amore o guadagno, attraverso procedimenti quali la silografia ed altre tecniche grafiche, ma queste forme di riproduzione erano comunque procedimenti artigianali, di dimensioni limitate, legate alla velocit\u00e0 della mano.\nLa stampa \u00e8 stato il primo procedimento di riproduzione meccanico, che ha trasformato profondamente la produzione scritta e le sue forme di fruizione. Allo stesso modo e con lo stesso ritmo la litografia ha reso possibile una riproduzione ed una diffusione commerciale capace di riprodurre anche le scene della quotidianit\u00e0 e di riconfigurare il rapporto tra l'oggetto dell'arte, tradizionalmente elevato, e la vita. \nQueste tecniche erano tuttavia ancora legate al ritmo della manualit\u00e0: la fotografia e la ripresa cinematografica, dipendenti dall'occhio, hanno impresso un'ulteriore accelerazione, raggiungendo la velocit\u00e0 dell'oralit\u00e0 e dell'azione. Ma le potenzialit\u00e0 tecniche del 1900 non modificavano solo la capacit\u00e0 di produzione e riproduzione artistica, ma modificavano anche i modi e le forme della fruizione dell'arte da parte del pubblico.\nLa riproduzione tecnicamente perfetta della fotografia o del cinema modifica lo statuto stesso dell'opera d'arte. Nel passato la relazione tra l'arte e lo spettatore era definito dall'unicit\u00e0 ed irripetibilit\u00e0 dell'opera d'arte, dal suo esistere solo \u2018hic et nunc\u2019. Fa parte di questa unicit\u00e0 anche la tradizione, cio\u00e8 la storia concreta di ogni singola opera, con le sue modificazioni materiali ed i passaggi di propriet\u00e0. Questa dimensione genetica e temporale dell'esistenza artistica si condensa nella sua \u2018autenticit\u00e0\u2019, rispetto alla quale ogni forma di riproduzione manuale risulta falsa.\nTuttavia la contrapposizione autentico / falso non ha senso per l'et\u00e0 della riproduzione tecnica, poich\u00e9 essa non si limita a riprodurre, ma propone l'opera d'arte in un contesto diverso rispetto a quello tradizionale della sua fruizione: la riproduzione fotografica o discografica consente di \u2018trasportare\u2019 l'opera in un contesto di consumo quotidiano.\nLa riproduzione ripete l'opera d'arte sottraendole l'autenticit\u00e0, che ne costituiva nel passato la caratteristica fondamentale, l'essenza stessa dal punto di vista della fruizione, che si trasforma in consumo. Da evento irripetibile l'opera si trasforma attraverso la moltiplicazione delle riproduzioni. Questo fenomeno \u00e8 strettamente collegato con l'avvento della societ\u00e0 di massa, la cui forma artistica caratteristica \u00e8 il cinema. Allo spettatore si sostituisce il pubblico, alla fruizione il consumo che \u2018attualizza\u2019 il riprodotto. L'arte perde in questo modo la sua caratteristica tradizionale, l\"'aura\". \nQuesta trasformazione deve essere compresa nel senso che la fruizione dell'arte \u00e8 legata a delle premesse sociali ed alle condizioni concrete della sua produzione e della sua destinazione, che hanno subito dei cambiamenti nel corso della storia. \nBenjamin spiega il concetto di aura risalendo alle origini dell'opera d'arte, che prima di essere oggetto estetico (valore espositivo) appare come oggetto di culto e di devozione (valore cultuale).\nNon solo opere di culture primitive e antiche, ma anche oggetti come una pala d'altare rispondono a questa destinazione originale. L'aura dell'arte espositiva conserva in qualche modo quella cultuale della manifestazione divina.\nSuperando progressivamente questo valore cultuale si \u00e8 andato affermando quello rappresentativo, che consiste in una considerazione estetica, profana, indipendente dall'originario contesto religioso: l'opera vive ora trasposta in uno spazio diverso, quello museale, anch'esso caratterizzato da separatezza e unicit\u00e0 rispetto allo spettatore. Si tratta pur sempre di un rituale, sia pure secolarizzato, in cui si esercita il culto della bellezza come apparizione, teofania di una realt\u00e0 che sembra trascendere le proprie caratteristiche materiali. In questo si concretizza l'aura dell'opera d'arte secondo la tradizione e le modalit\u00e0 di creazione e fruizione estetica. \nL'et\u00e0 della riproducibilit\u00e0 tecnica e del consumo da parte delle masse costituisce una nuova trasformazione delle premesse sociali e delle modalit\u00e0 di percezione dell'opera d'arte che dipendono da due fattori, lo sviluppo della tecnica e l'affermarsi della societ\u00e0 di massa. \nTuttavia, si sbagliano gli entusiasti come il regista Abel Gance, quando credono che questa capacit\u00e0 tecnica di riprodurre far\u00e0 rinascere (attualizzare) e diffondere l'arte tradizionale tra le masse: \u00abShakespeare, Rembrandt, Beethoven faranno dei film... Tutte le leggende, tutte le mitologie e tutti i miti, tutti i fondatori di religioni, anzi tutte le religioni... aspettano la loro risurrezione nel film, e gli eroi si accalcano alle porte\u00bb.\nAl contrario essi, senza rendersene conto, invitano a una liquidazione generale dell'arte tradizionale, cio\u00e8 dell'aura e della unicit\u00e0 - autenticit\u00e0.\nL'importanza delle masse nell'et\u00e0 attuale si manifesta per la ricezione dell'arte in due modi: prima come desiderio di avvicinare e \u2018impossessarsi\u2019 dell'opera d'arte attraverso la sua riproducibilit\u00e0; l'altro aspetto riguarda la trasformazione della \u2018durata\u2019 dell'opera d'arte (evento unico ed irripetibile), nella labilit\u00e0 della sua riproduzione, che viene \u2018consumata\u2019 sotto forma di immagine nelle illustrazioni dei giornali o dei settimanali. \nSecondo Benjamin, tecniche quali il cinema, il fonografo o la fotografia invalidano la concezione tradizionale di \"autenticit\u00e0\" dell'opera d'arte. Infatti, tali nuove tecniche permettono un tipo di fruizione nella quale perde di senso il distinguere tra fruizione dell'originale e fruizione di una copia. Ad esempio, mentre per un quadro di epoca rinascimentale non \u00e8 la stessa cosa guardare l'originale o guardarne una copia realizzata da un altro artista, per un film questa distinzione non esiste, in quanto la fruizione dello stesso avviene mediante migliaia di copie che vengono proiettate contemporaneamente in luoghi diversi; e nessuno degli spettatori del film ne fruisce in modo \"privilegiato\" rispetto a qualsiasi altro spettatore.\nIn forza di ci\u00f2, si realizza il fenomeno che Benjamin chiama la \"perdita dell'aura\" dell'opera d'arte. L\"'aura\" (concetto che Benjamin elabora partendo da un'intuizione di Baudelaire) era una sorta di sensazione, di carattere mistico o religioso in senso lato, suscitata nello spettatore dalla presenza materiale dell'esemplare originale di un'opera d'arte.\nSecondo Benjamin, l'arte nacque storicamente in connessione con la religione (Benjamin richiama in proposito l'esempio delle pitture rupestri di epoca preistorica), e proprio il fenomeno dell'aura costitu\u00ec per lungo tempo una traccia di questa sua origine. Il concetto di \"arte per l'arte\", tipico dell'estetismo decadente, rappresenta secondo Benjamin l'ultimo correlativo, in sede di teoria estetica, del fenomeno dell'aura. Ma contemporaneamente al decadentismo nacque la cultura di massa: per Benjamin fu proprio quest'ultima che inizi\u00f2 per la prima volta a rimuovere l'aura dalle opere artistiche.\nLe due forme sotto cui si presenta l'arte del secolo ventesimo - da una parte la cultura di massa, dall'altra l'avanguardia artistica - sono secondo Benjamin accomunate entrambe dalla perdita dell'aura: come il cinema abolisce la contemplazione attraverso il rapido succedersi delle immagini, cos\u00ec il dadaismo \"dissacra\" letteralmente l'arte, utilizzando materiali degradati in funzione provocatoria.\nAvendo perso con l'aura il suo carattere di sacralit\u00e0 (ovverosia, per usare l'espressione di Benjamin, il suo aspetto \"cultuale\"), l'arte del '900, per Benjamin, si pone l'obiettivo di \"cambiare\" direttamente la vita quotidiana delle persone, influenzando il loro comportamento: l'arte cio\u00e8 assume un ruolo in senso lato politico. Sempre secondo Benjamin, tale influenza politica pu\u00f2 esercitarsi sia in direzione progressista, sia in direzione reazionaria.\nUn tipico esempio di uso reazionario dell'arte applicata alla politica \u00e8, per Benjamin, costituito dal fascismo. Il fascismo adopera le nuove tecniche di produzione e diffusione del fatto artistico allo scopo di assoggettare le masse, ipnotizzandole mediante la riproposizione mistificante di una sorta di falsa aura, prodotta artificialmente attorno alla figura del Capo: \u00abIl fascismo tende [...] a un'estetizzazione della vita politica. Alla violenza esercitata sulle masse, che vengono schiacciate nel culto di un duce, corrisponde la violenza da parte di un'apparecchiatura, di cui esso si serve per la produzione di valori cultuali.\u00bb\nSe per Benjamin il fascismo ha \"estetizzato\" la politica, il comunismo (che per Benjamin \u00e8 rappresentato essenzialmente dall'avanguardia marxista degli anni venti e dei primi anni trenta del ventesimo secolo) gli risponde \"politicizzando\" l'arte.\u00bb Nel cinema di Sergej \u0116jzen\u0161tejn e nel teatro di Bertolt Brecht si realizzano, secondo Benjamin, positive tendenze alla democratizzazione dell'arte e alla cessazione della distinzione tra artista e pubblico.\nStoria editoriale e fortuna critica.\nEsistono quattro stesure del saggio \"L'opera d'arte nell'epoca della sua riproducibilit\u00e0 tecnica\": la prima fu scritta da Benjamin tra il settembre e l'ottobre del 1935; la seconda tra la fine del 1935 e il febbraio 1936; la terza fra il gennaio e l'aprile 1936; la quarta fra la primavera del 1936 e il 1939. Mentre le prime due stesure rimasero inedite durante la vita dell'autore, la terza stesura fu pubblicata per la prima volta a Parigi nel 1936 nella \"Zeitschrift f\u00fcr Sozialforschung\" (la rivista teorica della Scuola di Francoforte), in una traduzione francese curata da Pierre Klossowski. Questa edizione apparve con una serie di tagli redazionali non approvati da Benjamin, il quale venne a sapere di tali interventi solo quando il testo era ormai in stampa; in alcune lettere indirizzate al direttore della Scuola di Francoforte Max Horkheimer, l'autore protest\u00f2 vivacemente contro tale arbitraria manipolazione del suo saggio, e continu\u00f2 a elaborarlo fino a giungere alla quarta stesura del 1939, il cui testo apparve (postumo) solo nel 1955.\nLa prima traduzione italiana de \"L'opera d'arte nell'epoca della sua riproducibilit\u00e0 tecnica\" fu condotta sulla quarta stesura e apparve nel 1966 per i tipi dell'editore Einaudi, in un volume con lo stesso titolo (da allora pi\u00f9 volte ristampato) che comprendeva oltre al saggio, anche la traduzione degli scritti beniaminiani \"Piccola storia della fotografia\" (edizione tedesca 1931), \"Eduard Fuchs, il collezionista e lo storico\" (ed. ted. 1937), e due saggi su Bertolt Brecht: \"Che cos'\u00e8 il teatro epico?\" (ed. ted. 1939) e \"Commenti ad alcune liriche di Brecht\" (ed. ted. postuma, 1955). Di l\u00ec a poco, nelle facolt\u00e0 universitarie occupate, divenne \u00abuno dei testi canonici della contestazione giovanile\u00bb. Nel VI volume delle \"Opere complete\" di Benjamin, pubblicate dall'Einaudi, sono ora disponibili anche la seconda stesura (qui per\u00f2 erroneamente indicata come la prima) e la terza stesura in francese.\nOggi il saggio \u00e8 considerato uno dei testi classici dell'estetica del '900, e continua ad esercitare una forte influenza per l'analisi e la valutazione della cultura di massa. Benjamin si distingue dagli altri pensatori della Scuola di Francoforte, pervenendo ad un giudizio sull'arte di massa non di netta condanna, cercando di evidenziarne sia i rischi sia le potenzialit\u00e0 emancipatorie."}
{"id": "2335669", "revid": "149727", "url": "https://it.wikipedia.org/wiki?curid=2335669", "title": "Caselow", "text": ""}
{"id": "2335670", "revid": "36426", "url": "https://it.wikipedia.org/wiki?curid=2335670", "title": "Villa di Volsanminiato", "text": "Villa di Volsanminiato si trova a Firenze, in via Pian de' Giullari 18, davanti alla villa della Torre del Gallo. Il curioso nome deriva dal crocicchio dove si trova, che era la \"svolta\" per San Miniato al Monte della strada proveniente dall'Impruneta.\nStoria.\nLa villa \u00e8 quattrocentesca e appartenne prima ai Baroncelli, poi ai Rinuccini, ai quali appartiene lo stemma sull'arco del portale (alla banda di losanghe accollate, accompagnata in capo da un lambello a tre, o quattro o cinque pendenti).\nLa villa \u00e8 ben riconoscibile nel famoso affresco dell'Assedio di Firenze nella sala di Clemente VII in palazzo Vecchio: le truppe imperiali infatti nel 1529-1530 erano proprio schierate in questa zona di Firenze.\nDescrizione.\nLa facciata esterna della villa \u00e8 molto semplice, con un portale con cornice a bugnato, due finestre inginocchiate e qualche altra apertura con cornice in pietra serena. Pi\u00f9 ornato \u00e8 il prospetto interno, che d\u00e0 sul giardino all'italiana, dove si vede la torretta che domina la facciata e che rivela l'origine medievale del complesso. Al centro si trova un cortile quadrangolare.\nLa villa, che contiene alcuni saloni affrescati, \u00e8 affittata come casa vacanze. Anche la cappellina privata \u00e8 decorata da affreschi. Dal giardino si gode uno stupendo panorama dei colli verso Firenze, fino anche al Galluzzo e la Certosa."}
{"id": "2335671", "revid": "287204", "url": "https://it.wikipedia.org/wiki?curid=2335671", "title": "Coppa di Francia (pallacanestro maschile)", "text": "La Coppa di Francia (fr: Coupe de France de basket-ball) di pallacanestro \u00e8 un trofeo nazionale francese organizzato annualmente dalla Federazione cestistica della Francia (FFBB).\nTra il 1982 e il 1995 la competizione venne giocata da squadre non professionistiche.\nDal 1991 la competizione \u00e8 intitolata a Robert Busnel."}
{"id": "2335675", "revid": "339392", "url": "https://it.wikipedia.org/wiki?curid=2335675", "title": "Coupe de France de basket-ball", "text": ""}
{"id": "2335681", "revid": "228587", "url": "https://it.wikipedia.org/wiki?curid=2335681", "title": "Garc\u00eda Sarmiento de Sotomayor", "text": "Giovent\u00f9.\nGarc\u00eda Sarmiento de Sotomayor nacque in Spagna nell'ultima decade del XVI secolo. Era un discendente di Diego de Sarmiento, commendatore dell'Ordine Militare di Alc\u00e1ntara.\nVicer\u00e9 della Nuova Spagna.\nQuando Diego L\u00f3pez Pacheco Cabrera y Bobadilla, vicer\u00e9 della Nuova Spagna, fu sospettato dalla corte spagnola di possibili collegamenti coi ribelli portoghesi, re Filippo IV di Spagna nomin\u00f2 Sarmiento de Sotomayor al suo posto. L\u00f3pez Pacheco fu sostituito dal vescovo Juan de Palafox y Mendoza prima dell'arrivo del nuovo vicer\u00e9. Palafox tenne il ruolo per pochi mesi. Giunse a Citt\u00e0 del Messico il 23 novembre 1642, assumendo l'incarico. Trov\u00f2 tranquilla la colonia, al contrario di buona parte del resto dell'impero spagnolo.\nCome i precedenti vicer\u00e9, si trov\u00f2 presto ad affrontare le gravi inondazioni della citt\u00e0 (1645). Il canale di Nochistongo fu ostruito, e questo permise all'acqua del lago Zumpango di confluire nel lago Mexico, alzandone il livello ed allagando parte della citt\u00e0. Il vicer\u00e9 ordin\u00f2 di pulire il canale e di rimuovere le ostruzioni.\nIl vicer\u00e9 invi\u00f2 poi una nuova spedizione (1648) per esplorare, conquistare e colonizzare le Californie, ma la spedizione torn\u00f2 senza aver trovato la terra pi\u00f9 interessante. Sarmiento fond\u00f2 anche la citt\u00e0 di Salvatierra, Guanajuato, stabilendo il presidio di Cerro Gordo sulla strada che univa Citt\u00e0 del Messico alle miniere di Parral. Stipul\u00f2 trattati di pace con varie trib\u00f9 indiane sulla frontiera settentrionale, e sed\u00f2 le ribellioni delle altre trib\u00f9. Celebro degli autodaf\u00e9 nel 1647 e nel 1648. Il famoso imbroglione messicano Mart\u00edn Garatuza fu uno di quelli puniti nel 1648.\nSarmiento de Sotomayor ricostru\u00ec gli acquedotti per rifornire di acqua Citt\u00e0 del Messico. Richiese l'uso di marche da bollo su documenti ufficiali, cosa che i suoi successori provarono senza successo. Il 13 maggio 1648 lasci\u00f2 il governo della Nuova Spagna al nuovo vicer\u00e9 Marcos de Torres y Rueda, vescovo dello Yucat\u00e1n.\nVicer\u00e9 del Per\u00f9.\nLo stesso mese part\u00ec per il Per\u00f9, per assumere la carica di vicer\u00e9. Rest\u00f2 vicer\u00e9 del Per\u00f9 fino al 1655, continuando poi a soggiornarvi fino alla morte avvenuta nel 1659."}
{"id": "2335684", "revid": "90134", "url": "https://it.wikipedia.org/wiki?curid=2335684", "title": "Rock N'Roll Racing", "text": ""}
{"id": "2335689", "revid": "1149807", "url": "https://it.wikipedia.org/wiki?curid=2335689", "title": "Sazae-san", "text": " \u00e8 un manga in formato yonkoma di Machiko Hasegawa, da principio pubblicato sul quotidiano \"Fukunichi Shinbun\" a partire dal 22 aprile 1946. Dal manga \u00e8 stata tratta l'omonima serie televisiva anime, entrata nei Guinness dei primati come la pi\u00f9 lunga mai realizzata.\nTrama.\n\"Sazae-san\" racconta la vita quotidiana di Sazae Fuguta, una giovane donna giapponese che abita in casa dei genitori con il fratellino Katsuo, la sorellina Wakame, il marito Masuo e il figlioletto Tara, ed attraverso di essa descrive in chiave umoristica l'evoluzione della societ\u00e0 e della famiglia giapponese dal dopoguerra in poi.\nStoria editoriale.\n\"Sazae-san\" \u00e8 uno dei primi manga ad essere disposto in quattro vignette verticali (\"yonkoma\"), pubblicato a partire dal 22 aprile 1946 sul \"Fukunichi Shinbun\", un giornale locale del Ky\u016bsh\u016b. Nel 1949 l'autrice si trasfer\u00ec a Tokyo e l'opera pass\u00f2 sul quotidiano \"Asahi Shimbun\", che pubblic\u00f2 la striscia fino al 21 febbraio 1974. In seguito le strisce furono raccolte e pubblicate in volumi dall'editore Shimaisha. Nel 1993 i diritti furono acquisiti dall'editrice \"Asahi Shimbun\", che raccolse l'opera in 45 volumi brossurati. Alcuni di questi sono stati pubblicati negli Stati Uniti d'America da Kodansha America.\nAnime.\nIl manga \u00e8 stato trasposto in una serie televisiva animata a partire dal 1969, per opera dello studio Eiken e grazie alla sponsorizzazione della Toshiba, interessata a legare l'immagine della famiglia-tipo giapponese a suoi elettrodomestici. \u00c8 l'anime pi\u00f9 lungo della storia, tuttora in corso con oltre 7.500 miniepisodi (2.500 episodi settimanali divisi in tre miniepisodi), e stabilmente in testa agli indici d'ascolto con uno \"share\" medio del 18% trasmesso ogni domenica alle 18:30 sulla Fuji TV dal 5 ottobre 1969 e prodotta dalla Eiken.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Sazae-san\" si \u00e8 classificata al 37\u00ba posto.\nCollegamenti esterni.\nManga\nAnime"}
{"id": "2335691", "revid": "116944", "url": "https://it.wikipedia.org/wiki?curid=2335691", "title": "Priorato di Libert\u00e0", "text": ""}
{"id": "2335694", "revid": "116944", "url": "https://it.wikipedia.org/wiki?curid=2335694", "title": "Priorato delle Libert\u00e0", "text": ""}
{"id": "2335695", "revid": "116944", "url": "https://it.wikipedia.org/wiki?curid=2335695", "title": "Priore di Libert\u00e0", "text": ""}
{"id": "2335696", "revid": "116944", "url": "https://it.wikipedia.org/wiki?curid=2335696", "title": "Priore di Arte", "text": ""}
{"id": "2335702", "revid": "116944", "url": "https://it.wikipedia.org/wiki?curid=2335702", "title": "Priore della Libert\u00e0", "text": ""}
{"id": "2335712", "revid": "112937561", "url": "https://it.wikipedia.org/wiki?curid=2335712", "title": "Mammiano Basso", "text": ""}
{"id": "2335713", "revid": "76963", "url": "https://it.wikipedia.org/wiki?curid=2335713", "title": "Caroline Link", "text": "Figlia di J\u00fcrgen e Ilse Link, nel 1984 inizia a lavorare alla Bavaria Film come sceneggiatrice e assistente alla regia. In seguito si laurea all'Accademia per Film e Televisione di Monaco di Baviera.\nIl suo primo film come regista \u00e8 \"Al di l\u00e0 del silenzio\" (1996) che riceve una nomination all'Oscar al miglior film straniero.\nSeguono il suo secondo film, \"P\u00fcnktchen &amp; Anton\" (1999), basato su un romanzo di Erich K\u00e4stner e nel 2001 \"Nowhere in Africa\" vincitore questa volta dell'Oscar al miglior film straniero.\nLink vive con il suo partner, il regista Dominik Graf, e la loro figlia, nata nel 2002."}
{"id": "2335716", "revid": "767487", "url": "https://it.wikipedia.org/wiki?curid=2335716", "title": "The Bone Snatcher", "text": "The Bone Snatcher \u00e8 un film del 2003 diretto da Jason Wulfsohn.\nTrama.\nIl dr. Straker e un team di ricerca vengono inviati nel deserto per scoprire perch\u00e9 i geologi di una spedizione di diamanti hanno perso il contatto radio."}
{"id": "2335720", "revid": "36426", "url": "https://it.wikipedia.org/wiki?curid=2335720", "title": "Villa Volsanminiato", "text": ""}
{"id": "2335721", "revid": "367445", "url": "https://it.wikipedia.org/wiki?curid=2335721", "title": "The bone snatcher", "text": ""}
{"id": "2335723", "revid": "287204", "url": "https://it.wikipedia.org/wiki?curid=2335723", "title": "Donald Lynden-Bell", "text": "\u00c8 particolarmente conosciuto per aver proposto la teoria secondo la quale le galassie contengano al loro centro buchi neri di ingenti masse e che tali buchi neri siano la principale sorgente di energia delle quasar.\nOnorificenze.\nL'Asteroide 18235 Lynden-Bell \u00e8 stato cos\u00ec nominato in suo onore."}
{"id": "2335727", "revid": "287204", "url": "https://it.wikipedia.org/wiki?curid=2335727", "title": "Episodi di Chiamatemi Gi\u00f2 (prima stagione)", "text": "La prima stagione della sitcom italiana Chiamatemi Gi\u00f2 \u00e8 andata in onda su Disney Channel dal 9 febbraio al 27 febbraio 2009. In chiaro la stagione viene trasmessa da Rai 2 a partire dal 5 giugno 2010. \nIl mio primo giorno.\nTrama.\nPer Gi\u00f2 \u00e8 il primo giorno nella nuova scuola dopo che si \u00e8 trasferita da Campo Grugnuccio. La ragazza scatta molte foto nel percorso da casa a scuola (la fotografia \u00e8 il suo hobby) e perde l'autobus, per cui arriva in ritardo a scuola. L\u00ec conosce Arianna e le sue amiche, le snob della scuola, Silvana, la prima della classe che inizia a detestare Gi\u00f2 perch\u00e9 pu\u00f2 essere una concorrente per il posto di prima della classe, Filippo, il bello della scuola, di cui si innamora subito e Ale, silenzioso e poco studioso. Al ritorno a casa, Gi\u00f2 riceve dal padre un cellulare.\nFalsa partenza.\nTrama.\nGi\u00f2 arriva a scuola mentre sta suonando la campanella, ma perde la macchina fotografica e rischia di fare di nuovo tardi. L'intervento di Ale la salva. A scuola c'\u00e8 una gara di corsa e Gi\u00f2 \u00e8 prontissima, ma Silvana le mette del chewing-gum sotto le scarpe, per cui arriva ultima.\nIl compito in classe.\nTrama.\nLa prof. ha organizzato una verifica di latino con delle frasi da tradurre. Arianna \u00e8 bloccata all'ultima frase e chiede a Furio la risposta ma Arianna non capisce. Silvana dopo la consegna del compito le dice che ha sbagliato ed Arianna elimina Furio e un'altra amica che le ha suggerito dal gruppo. L'episodio si conclude con Silvana e Gi\u00f2 che stanno in bagno e che Silvana, come sempre, sbatte contro la porta.\nChi trova un amico.\nTrama.\nArianna diventa amica di Gi\u00f2 e passano un pomeriggio insieme nel centro di Milano anche con Filippo e quindi Gi\u00f2 salta l'appuntamento di studio con il suo compagno di banco. L'episodio si conclude con un compito a sorpresa di verbi e Arianna per l'aiuto di Gi\u00f2 riesce a prendere un sette.\nLa lettera.\nTrama.\nArianna si rivela una falsa amica di Gi\u00f2 poich\u00e9 usava Gi\u00f2 soltanto per migliorare la sua media scolastica. Per via dei colloqui Gi\u00f2 \u00e8 costretta a rimanere a scuola per dare ripetizioni al suo compagno di banco. Intanto Furio e i suoi compagni partecipano ai provini per entrare come band di supporto di Jacopo, ma non riescono ad entrare. Cos\u00ec il bidello ne forma una con Furio e i suoi amici. Gi\u00f2 si sente sola e anche offesa da Arianna e allora scrive una lettera al padre nella quale chiede di tornare a Campo Grugnuccio.\nA Destinazione.\nTrama.\nGi\u00f2 mette la lettera scritta nel comodino in modo che il padre la possa prendere. Intanto, lui \u00e8 bloccato nella cantina e la vicina di casa Iris lo aiuta ad uscire. Nel frattempo, a scuola, Gi\u00f2 capisce che non deve mollare e torna a casa per nascondere la lettera, fa firmare al padre la giustificazione e conosce Iris. Allora va a scuola e viene interrogata. L'episodio si conclude con Gi\u00f2 che passeggia con Furio e con Filippo.\nIncontri e scontri.\nTrama.\nFurio si trova in crisi perch\u00e9, allo stesso momento, deve andare sia alle prove della band riunita da Nico che a giocare a basket con Filippo e lui non vuole deludere nessuno. Intanto Gio' e Ale non vogliono pi\u00f9 studiare insieme ma la prof. crea il metodo di studio \"studia 1 castiga 2\" ovvero somma i voti che prendono entrambi, li divide a met\u00e0 e poi li consegna. Gio' fa capire a Ale che deve darsi una svegliata, mentre Filippo risolve il problema di Furio rivelandogli che non avrebbero potuto suonare a causa di un Blackout.\nCadute e ricadute.\nTrama.\nGio' decide di ribellarsi ad Arianna e, per non suggerirle le soluzioni del compito di scienze, sabota il suo banco cos\u00ec che \u00e8 costretta a cambiare posto e Arianna consegna un foglio in bianco. A ricreazione le fa capire che fra loro \u00e8 finita rispondendole a tono. L'episodio finisce con lei che, sorridente, aggiusta il suo banco.\nPreferenze.\nTrama.\nGi\u00f2 fa da scrutatrice durante le elezioni scolastiche. I candidati sono Furio, Silvana, Titti e Filippo. Gli ultimi due vincono le elezioni. Mentre Gi\u00f2 sta contando i voti, qualcuno guarda le foto che la ragazza ha scattato. Durante la ricreazione, Arianna le propone di aiutarla nella preparazione di una festa in onore di Titti.\nLa festa.\nTrama.\nGiorgina \u00e8 stata invitata a una festa da Arianna e Filippo la passer\u00e0 a prendere alle 20:00 per poi accompagnarla. Va tutto bene con Arianna finch\u00e9 decide di far vedere a tutti la grande sorpresa: un video dove c'\u00e8 Gi\u00f2 che dice a Filippo cose amorose ed allora lei si vergogna e scappa.\nQuestioni di stile.\nTrama.\nGi\u00f2 si finge malata per non andare a scuola, ma Ale riesce a farle cambiare idea. A scuola, Gi\u00f2 viene accompagnata in classe da Filippo che le dice di aver litigato con Arianna per quello che ha fatto. Dopo le lezioni Gi\u00f2 cerca di convincere Ale a studiare insieme, ma lui rifiuta perch\u00e9 \u00e8 dispiaciuto dal fatto che Gi\u00f2 ha preferito entrare con Filippo pi\u00f9 che con lui.\nCambio di rotta.\nTrama.\nFilippo lascia Arianna e tutti lo scoprono. Gi\u00f2 riceve dal pap\u00e0 una stampante per le foto e poi a sorpresa si presenta Ale da lei, perch\u00e9 vuole essere aiutato. Gi\u00f2 accetta e, mentre studiano, gli mostra le sue foto preferite. Quando Gi\u00f2 esce dalla stanza, Ale infila un pen-drive nel computer e copia le foto.\nInvenzioni.\nTrama.\nLa prof. organizza una ricerca basata su 4 elementi: aria, acqua, fuoco e terra e sceglie Furio e Gi\u00f2 per l'aria. Appena fatto il progetto Furio appoggia lo zaino con il foglio del progetto sulla panchina per allenarsi un po' a calcio e Silvana lo prende senza farsi vedere da Furio cos\u00ec lei e Arianna, che hanno fatto coppia insieme, sabotano il progetto ai due.\nEureka.\nTrama.\nTutti sono occupati con i progetti: Ale va a casa di Gi\u00f2 per farsi curare il suo canguro di mare da Galileo, che \u00e8 veterinario, mentre Silvana sabota il progetto a Furio e a Gi\u00f2 e al posto delle foglie mette solo bottiglie vuote e i due fanno con esse un altro progetto ancora pi\u00f9 bello di quello precedente e prendono un bel voto. L'episodio si conclude con Gi\u00f2 che passeggia all'uscita di scuola.\nA volte ritornano....\nTrama.\nAle invia la foto preferita di Gi\u00f2 a un concorso e quest'ultima senza saperlo lo vince. Lei crede che sia stato Filippo a inviare la foto e lo bacia, ma Ale la guarda stupito. Appena arriva a casa, Gi\u00f2 vuole raccontare al padre cosa era successo, ma lui dopo aver letto la lettera, ha portato il comodino ad aggiustarlo perch\u00e9 Gi\u00f2 gli aveva mentito dicendogli che era rotto. Il padre annuncia che loro ritorneranno a Campo Grugnuccio. "}
{"id": "2335737", "revid": "1543377", "url": "https://it.wikipedia.org/wiki?curid=2335737", "title": "Laura Schiavone", "text": "Carriera.\nNel 2003 \u00e8 vicecampione mondiale junior nel singolo; ai mondiali del 2004 si conferma vicecampione mondiale junior, stavolta in doppio. Nel 2005 \u00e8 campionessa mondiale nel doppio, in coppia con Elisabetta Sancassani. Partecipa alle Olimpiadi di Pechino 2008, sempre in coppia con la Sancassani; la coppia viene eliminata nel recupero del doppio (Finale B) arrivando quarta nel proprio turno.\nNel 2009 diventa campionessa europea in doppio con Gabriella Bascelli."}
{"id": "2335746", "revid": "916580", "url": "https://it.wikipedia.org/wiki?curid=2335746", "title": "Vitis amurensis", "text": "La vite dell'Amur (Vitis amurensis ), \u00e8 una specie di pianta appartenente alla famiglia Vitaceae originaria del continente asiatico.\nIl suo nome specifico deriva dalla sua provenienza, dalle zone fluviali della valle dell'Amur.\nIl fiume Amur costituisce per ampio tratto confine tra Russia e Cina in clima oceanico, o pi\u00f9 spesso continentale, molto freddo.\nLa vite \u00e8 molto resistente al gelo, ma non \u00e8 tollerante alla siccit\u00e0. Le selezioni effettuate variano nelle loro caratteristiche, ma come specie botanica ha una forte resistenza all'antracnosi e al marciume, e una resistenza moderatamente forte alla peronospora e all'oidio.\nNe \u00e8 riconosciuta una variet\u00e0, \"Vitis amurensis\" var. \"funiushanensis\" .\nDistribuzione ed ecologia.\nVitis amurensis \u00e8 un residuo della vegetazione subtropicale pre-glaciale dell'Estremo Oriente, raggiunge la latitudine continentale del lago Kizi (circa cinquantunesimo parallelo). Lungo la costa del Mar del Giappone, a nord, raggiunge la foce del fiume Muli e la regione dell'Amur ad ovest, fino al fiume Zeja.\nCresce nelle foreste della Manciuria, oblast' dell'Amur, Primorskij kraj, Cina nord-orientale (Anhui, Hebei, Heilongjiang, Jilin, Liaoning, Shandong, Shanxi, Zhejiang), Giappone (Honsh\u016b) e Corea; \u00e8 stata introdotta in Tagikistan.\nIn natura \u00e8 pi\u00f9 comune nei fondovalle, lungo i torrenti, nelle radure, ai bordi delle foreste e nelle foreste, sulle pendici inferiori e medie delle montagne, dove si arrampica sugli alberi e si propaga al suolo.\n\u00c8 il tipo di uva pi\u00f9 settentrionale, e pi\u00f9 stabile, nella taiga dell'Estremo Oriente.\nLa maggior parte delle altre specie di uva si trova in climi molto pi\u00f9 caldi. Solo l'uva Amur pu\u00f2 tollerare temperature invernali fino a -45\u00a0\u00b0C, e con il suolo interessato dalle radici fino a -16\u00a0\u00b0C.\nI fattori antropogenici hanno influenzato negativamente il numero e lo stato delle uve di Amur nei loro habitat naturali, portando ad una marcata riduzione della loro presenza nel ambiente naturale.\nDescrizione botanica.\nLa vite \u00e8 una liana con fusto di 5\u201310\u00a0cm di diametro, con una estensione fino a 15\u201318 m, raramente fino a 20-25 metri. I viticci sono capaci di avvolgere i rami delle piante vicine o qualsiasi altra cosa che possono usare per il supporto.\nLa corteccia \u00e8 scura, squamosa e con strisce verticali su vecchi rami. I giovani germogli sono verdi, spesso con una tonalit\u00e0 rossastra, bruno-rossastro in autunno.\nLe foglie variano notevolmente in forma. Possono essere intere, a tre o cinque lobi, ovali o arrotondati, arcuati alla base. Le dimensioni variano da 9 a 25\u00a0cm con dentellature.\nLa superficie delle foglie \u00e8 glabra sopra, densamente coperta di setole corte sotto. In autunno le foglie assumono colori brillanti - rosso, giallo, arancione, marrone.\nI fiori sono piccoli e sono melliferi per le api, appaiono, nel suo habitat naturale, nella seconda settimana di maggio.\nLa Vitis amurensis \u00e8 normalmente dioica, ma si sono rinvenute anche piante ermafrodite.\nLe bacche (acini) sferici sono di colore nero o viola, a volte blu scuro, che vanno da molto acide a dolci, di diametro attorno ai 12\u00a0mm, con una buccia spessa.\nIl contenuto di zuccheri nel frutto pu\u00f2 raggiungere il 22-23%. Nel loro habitat naturale maturano alla fine di settembre. La polpa \u00e8 succosa, ma le bacche sono solitamente aspre. I grappoli possono essere grandi. In casi eccezionali la lunghezza dei grappoli \u00e8 fino a 25\u00a0cm, e con un peso di 250 grammi (di solito invece in natura 20-70 g).\nUsi.\nL'uva dell\u2019Amur \u00e8 ampiamente utilizzata come pianta ornamentale per il giardinaggio verticale.\nTollera le condizioni urbane, (fumo, polvere).\nNormalmente \u00e8 coltivata fino a San Pietroburgo, nella Russia europea.\n\u00c8 ampiamente utilizzata per incroci con altre specie di uva (di solito V. vinifera) per produrre variet\u00e0 da vino, o uva da frutta, in regioni fredde, ed a estate breve.\nLe uve di Amurensis richiedono circa 700\u00a0mm di pioggia all'anno, quindi non reggono bene in climi secchi tipici di molte regioni vinicole.\nSi adattano bene alle aree pi\u00f9 umide, in genere considerate troppo fresche e umide per l\u2019uva comune, come l'Europa nord-occidentale, la Russia settentrionale e il nord-ovest del Pacifico. Sono relativamente resistenti alle malattie, e sono in genere a precoce maturazione; hanno una parziale resistenza alla fillossera.\nL\u2019uva pu\u00f2 essere consumata come frutta a completa maturit\u00e0 (\u00e8 acida ed amara se immatura), ma spesso \u00e8 trasformate in vino, succo di frutta, gelatine e marmellate, le foglie sono talvolta usate in insalata.\nL'uva dell\u2019Amur ha una leggera resistenza a poche forme di crittogame.\nLa capacit\u00e0 di crescita, e di maturazione dei frutti, sono elevate.\nLe piante da seme fioriscono verso il quinto anno.\nLa pianta predilige terreni sciolti e non tollera suoli alcalini (calcarei), l\u2019ammendamento del suolo con torba acida \u00e8 molto efficace.\nPer una buona maturazione necessita di una ottima esposizione al pieno sole.\nAlcune variet\u00e0 di uve risultanti dall'incrocio di altre specie con la Vitis amurensis sono: \n'Arctic', 'Buytur', 'Dawn of the North', 'Currants Michurin', 'Metal', 'Russian Concorde', 'North', 'Black North' e 'Kurinka Russkaja' ecc. - coltivata attualmente nei vigneti del nord.\nAlcuni noti vitigni con ascendenza V. amurensis coltivati nell'Europa occidentale sono \"Zarya severa\", Zilga, Severny e Rondo.\nStoria della coltivazione.\nIl primo raccolto di Vitis amurensis fu durante l'occupazione giapponese della Manciuria (1931-1945).\nA Jilin, nella Cina nord-orientale, i giapponesi crearono le prime aziende vinicole che produssero vino da uve selvatiche di V. amurensis.\nCirca 800\u00a0km a sud, la coltura della vite europea (V. vinifera) \u00e8 possibile nella regione di Pechino solo se le viti sono sepolte sotto uno spesso strato di terra in inverno per proteggerle dal freddo estremo. Di fronte a questa difficolt\u00e0, i giapponesi cercarono di sfruttare l'alta resistenza al freddo della vite selvatica di amurensis per produrre vino.\nNel 1936 fu creata la Changbaishan Winery Ltd e la Tonghua Winery Ltd nel 1938. nella regione di Jilin, a ovest delle montagne di Changbai vicino al confine nordcoreano. Il clima di questa regione pu\u00f2 essere caratterizzato da inverni lunghi e freddi e estati brevi e calde, con temperature medie di gennaio comprese tra -14 e -20\u00a0\u00b0C. All'epoca, l\u2019impianto di Changbaishan produceva 40 tonnellate di vino.\nNel 1954, il Giardino Botanico di Pechino speriment\u00f2 l'ibridazione dell'uva V. amurensis con la vite europea.\nIl passo decisivo \u00e8 stato compiuto quando, nel 1965, fu scoperto un vitigno ermafrodita sulle montagne a cento miglia dall'impianto di Changbeishan. Da l\u00ec, gli istituti di ricerca agricola nella regione di Jilin intrapresero programmi per migliorare l'amurensis, cercando di sfruttare i suoi geni di resistenza al freddo.\nCi fu un miglioramento con la selezione di cultivar di amurensis all\u2019interno della Specie, seguiti poi da ibridazioni con le migliori variet\u00e0 della vite europea.\nI primi ibridi selezionati risultarono avere un minore contenuto zuccherino rispetto alla vite europea, e con valori pi\u00f9 alti di acidit\u00e0, ma con ulteriori ibridazioni questi valori migliorarono.\nNell'ex Unione Sovietica sono stati fatti numerosi esperimenti nella selezione di variet\u00e0 resistenti al freddo con incroci di V. amurensis.\nGli ibridi ottenuti sono quasi sempre Vitis amurensis x vinifera, o Vitis labrusca x amurensis."}
{"id": "2335749", "revid": "124765494", "url": "https://it.wikipedia.org/wiki?curid=2335749", "title": "Banco delle opere di carit\u00e0", "text": "Il Banco delle opere di carit\u00e0 \u00e8 un'associazione a carattere nazionale che si occupa del recupero dello spreco facendolo diventare risorsa. Il Banco delle opere di carit\u00e0 \u00e8 un'opera sociale al servizio delle opere di carit\u00e0 presenti sul territorio nazionale.\nAttivit\u00e0 del Banco sono la raccolta degli alimenti dalla filiera agroalimentare, l'approvvigionamento dei farmaci da banco, dei prodotti igienico sanitari e la successiva ridistribuzione ad enti caritativi ed associazioni presenti in Italia che operano nel sostegno verso le persone indigenti. Inoltre l'inserimento lavorativo e l'assistenza legale.\nOggi il Banco delle opere di carit\u00e0 \u00e8 presente in Campania, Molise, Puglia, Lazio, Basilicata, Calabria, Marche e Piemonte.\nNato in Italia nel 1993 come associazione di volontariato Banco alimentare comitato regionale della Campania, si \u00e8 evoluto nel 2009 in Banco delle opere di carit\u00e0 per ampliare l'offerta assistenziale a favore dei meno abbienti della nostra societ\u00e0.\nIl Banco delle opere di carit\u00e0 assiste 350.000 persone attraverso 1.150 enti convenzionati. \nLa sede centrale \u00e8 in Campania, a Caserta in viale Enrico Mattei 14, ed in Italia sono operanti ulteriori sedi recanti il nome Banco delle opere di carit\u00e0."}
{"id": "2335760", "revid": "360299", "url": "https://it.wikipedia.org/wiki?curid=2335760", "title": "The Fast and the Furious 4", "text": ""}
{"id": "2335761", "revid": "287204", "url": "https://it.wikipedia.org/wiki?curid=2335761", "title": "Rondo (vitigno)", "text": "Rondo \u00e8 una uva a bacca nera, usata per vinificare, producente un vino rosso.\nLa pianta che la produce \u00e8 un ibrido inter-specifico creato dal Professore V. Kraus della allora Cecoslovacchia, ottenuto da incrocio tra \u201cZarja severa\u201d (un ibrido derivato dalla Vitis amurensis) e da uva Vitis vinifera Pinot St. Laurent.\nKraus don\u00f2 il prodotto a Helmut Becker (1927-1990) del \"Geisenheim Grape Breeding Institute\", che condusse ulteriori sperimentazioni sulla pianta usando una designazione protetta di questo Istituto -Geisenheim 6494-5 (Gm 6494-5)-, mantenuta fino al 1997.\nDerivata dalle caratteristiche della antenata Vitis amurensis la pianta presenta un'elevatissima resistenza al freddo invernale, ed un'ottima resistenza alle malattie micotiche, oltre ad una buona capacit\u00e0 di maturare anche con temperature relativamente basse.\n\u00c8 una vite a maturazione notevolmente precoce.\nComunque in postazioni particolarmente sfavorevoli sono consigliabili trattamenti contro l'Oidio.\nIl vino prodotto \u00e8 di colore rosso rubino, raramente tale uva \u00e8 vinificata in purezza, di norma \u00e8 usata per miscele.\nL'uva Rondo \u00e8 coltivata in diverse regioni dei paesi nordici europei, dove le normali variet\u00e0 europee a bacca rossa non riescono a raggiungere la maturit\u00e0.\nIn tali zone riesce ad avere un buon colore, ed un discreto aroma.\nLa vite \u00e8 sporadicamente coltivata nelle regioni vinicole della valle del Reno, ed in diversi paesi del Nord Europa, come Danimarca, Inghilterra, Irlanda, Paesi Bassi e Svezia."}
{"id": "2335762", "revid": "360299", "url": "https://it.wikipedia.org/wiki?curid=2335762", "title": "Fast &amp; Furious 4", "text": ""}
{"id": "2335773", "revid": "22475", "url": "https://it.wikipedia.org/wiki?curid=2335773", "title": "Enigma in luogo di mare", "text": "Enigma in luogo di mare \u00e8 un romanzo di Carlo Fruttero e Franco Lucentini.\nTrama.\nL'azione si svolge in un esclusivo comprensorio di ville costruite all'interno di una pineta affacciata sul mare, nei pressi di Grosseto. Un misterioso omicidio, la scomparsa di due coniugi e un rustico \"menage a trois\" sono gli ingredienti di questo romanzo, divertente e \"dantesco\", dove non c'\u00e8 la figura dell'investigatore \"fisso\", ma il mistero viene risolto da un atipico depresso, in cui molti si potranno riconoscere.\nCuriosit\u00e0.\nLa pineta della Gualdana, dove si svolge il romanzo, \u00e8 ispirata alla pineta di Roccamare, situata vicino a Castiglione della Pescaia, dove \u00e8 presente un esclusivo comprensorio di ville, una delle quali residenza estiva proprio di Carlo Fruttero."}
{"id": "2335776", "revid": "647919", "url": "https://it.wikipedia.org/wiki?curid=2335776", "title": "Abbazia di Sant'Emmeram", "text": ""}
{"id": "2335778", "revid": "287204", "url": "https://it.wikipedia.org/wiki?curid=2335778", "title": "Girton College", "text": "Il Girton College \u00e8 un \"college\" dell'Universit\u00e0 di Cambridge. \u00c8 stato fondato il 16 ottobre 1869, ed era inizialmente riservato sole a donne. Solo nel 1948, dopo l'ammissione delle donne all'universit\u00e0, il collegio \u00e8 stato ufficialmente riconosciuto come tale. Dal 1979 vengono ammessi anche studenti maschi. Il college ospita attualmente 704 studenti.\nGirton si trova piuttosto lontano dal sito principale dell'universit\u00e0, essendo a circa 4 km a nord-ovest della citt\u00e0 di Cambridge, nel villaggio di Girton. Da qui deriva una presa in giro fra gli studenti, i quali sostengono che serva un passaporto per viaggiare fino al collegio."}
{"id": "2335782", "revid": "124123", "url": "https://it.wikipedia.org/wiki?curid=2335782", "title": "\u017danna Friske", "text": "Biografia.\nDivenne famosa negli anni novanta in quanto membro delle Blestja\u0161\u010die, gruppo musicale russo composto interamente da ragazze, che \u017danna Friske abbandon\u00f2 nel 2003 per proseguire la carriera solista.\nLa notoriet\u00e0 internazionale arriva con film quali \"I guardiani della notte\" e \"I guardiani del giorno\".\n\u00c8 morta il 15 giugno 2015 all'et\u00e0 di 40 anni per un glioblastoma."}
{"id": "2335786", "revid": "124821759", "url": "https://it.wikipedia.org/wiki?curid=2335786", "title": "Centro internazionale di insegnamento bahai", "text": "Il Centro Internazionale di Insegnamento Bahai, spesso indicato con la sigla inglese ITC, \"International Teaching Centre\", si trova sull'Arco Bahai ad Haifa, in Israele.\nLa sua funzione \u00e8 stimolare e coordinare i membri del Consiglio Continentale Bahai e assistere la Casa Universale di Giustizia per ci\u00f2 che riguarda gli insegnamenti della Fede bahai.\nIl Centro Internazionale d'Insegnamento oltre alle funzioni di stimolo e coordinamento svolge anche quelle di interfaccia tra la Casa di Giustizia e i Consiglieri Continentali.\nLa gestione del Centro di Insegnamento \u00e8 attuata da un Consiglio di nove membri nominati dalla Casa Universale di Giustizia.\nL'edificio che ospita il Centro Internazionale d'Insegnamento \u00e8 stato progettato dall'Architetto Hossein Amanat ed \u00e8 stato completato nel 2001."}
{"id": "2335790", "revid": "135224", "url": "https://it.wikipedia.org/wiki?curid=2335790", "title": "Follicoli ovarici", "text": ""}
{"id": "2335792", "revid": "287204", "url": "https://it.wikipedia.org/wiki?curid=2335792", "title": "Volta ao Alentejo", "text": "La Volta ao Alentejo (it. \"Giro dell'Alentejo\") \u00e8 una corsa a tappe maschile di ciclismo su strada che si svolge annualmente, nel mese di marzo, nella regione dell'Alentejo, nel sud del Portogallo. Dal 2005 fa parte del circuito UCI Europe Tour, classe 2.1 (2.2 tra il 2010 e il 2016). \u00c8 riservata a ciclisti delle categorie Elite e Under-23.\nSi disputa ininterrottamente dal 1983. Nel 2010 si \u00e8 fusa in un'unica prova con il Grande Pr\u00e9mio CTT Correios de Portugal.\nAlbo d'oro.\n\"Aggiornato all'edizione 2019.\""}
{"id": "2335796", "revid": "104458", "url": "https://it.wikipedia.org/wiki?curid=2335796", "title": "Mona L\u00f8seth", "text": "\u00c8 la sorella minore di Lene e Nina, entrambe sciatrici alpine di alto livello.\nBiografia.\nStagioni 2007-2009.\nAttiva in gare FIS dal novembre del 2006, Mona L\u00f8seth nel marzo dell'anno successivo prese parte ai suoi primi Mondiali juniores. Esord\u00ec in Coppa Europa il 25 novembre 2007 nello slalom gigante di Levi, chiuso al 47\u00ba posto.\nIl 2009 fu il primo anno che la vide impegnata nelle massime competizioni internazionali: il 4 gennaio 2009 esord\u00ec infatti in Coppa del Mondo nello slalom speciale di Zagabria Sljeme, senza per\u00f2 qualificarsi per la seconda manche; il 30 gennaio successivo and\u00f2 per la prima volta a punti nel circuito con il 22\u00ba posto ottenuto nello slalom speciale di Garmisch-Partenkirchen; in febbraio fu convocata per i Mondiali di Val-d'Is\u00e8re dove gareggi\u00f2 nello slalom speciale, senza concluderlo; in marzo ottenne infine due quarti posti, nello slalom gigante e nello slalom speciale, ai Mondiali juniores di Garmisch-Partenkirchen.\nStagioni 2010-2014.\nIl 5 dicembre 2009 a Kvitfjell colse in supercombinata la prima vittoria, nonch\u00e9 primo podio, in Coppa Europa, mentre il 16 gennaio 2010 ottenne a Maribor in slalom gigante il suo miglior piazzamento in Coppa del Mondo (12\u00aa). Nel prosieguo della stagione conquist\u00f2 poi le medaglie solo sfiorate nel 2009: ai Mondiali juniores del Monte Bianco fu infatti argento, dietro alla tedesca Christina Geiger, nello slalom speciale, e oro nello slalom gigante e nella speciale classifica di combinata. Prese quindi parte ai XXI Giochi olimpici invernali di , ottenendo il 21\u00ba posto nel supergigante, il 13\u00ba nella supercombinata e non completando lo slalom gigante e lo slalom speciale.\nAi Mondiali di Schladming 2013 fu 25\u00aa nello slalom gigante e non concluse la seconda manche dello slalom speciale, mentre ai XXII Giochi olimpici invernali di nelle medesime specialit\u00e0 si classific\u00f2 rispettivamente 27\u00aa e 16\u00aa. Lasciata la Coppa del Mondo in occasione dello slalom speciale di \u00c5re dell'8 marzo 2014, senza completare la prima manche, disput\u00f2 la sua ultima gara in carriera, una prova FIS, il 28 aprile successivo a Hemsedal, per annunciare quindi a sorpresa il ritiro nel luglio dello stesso anno, appena ventitreenne.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale\nSC = supercombinata"}
{"id": "2335797", "revid": "1543377", "url": "https://it.wikipedia.org/wiki?curid=2335797", "title": "Calamecca", "text": "Calamecca \u00e8 una frazione del comune italiano di San Marcello Piteglio, nella provincia di Pistoia, in Toscana.\nGeografia fisica.\nIl borgo di Calamecca \u00e8 situato presso le sorgenti del fiume Pescia di Pescia, nella sua pi\u00f9 alta valle detta Val di Forfora, a poca distanza dalla frazione di Crespole e presso i boschi della tenuta della Macchia Antonini. \u00c8 posto a della Montagna Pistoiese.\nStoria.\nLa prima notizia certa del toponimo Calamecca risale all'alto Medioevo, precisamente il 9 aprile 767, ed \u00e8 contenuta in un atto notarile conservato nell'Archivio storico Pistoiese, nel quale un nobile longobardo, tale Willifredo di Willerado, assegna in dote alla chiesa dei Beati Pietro e Maria a Piunte una \u00absilva e quattro case\u00bb.\nNel 1182 il castello per la sua importanza strategica \u00e8 sottoposto ad un lungo assedio da parte delle milizie pistoiesi, che termina con la presa e la distruzione del castello. L'abbattimento avviene a norma dell'articolo 135 degli antichi statuti del Comune di Pistoia; il paese rimane privato anche della sua pieve. Da un censimento a scopo fiscale del 1244, emerge che il Comune di Calamecca \u00e8 sottomesso a quello di Pistoia e dal quale risulta che la rocca conta 45 fuochi (circa 200 persone).\nCoinvolta come tutto il territorio montano nelle lotte di fazione, che dalla fine del XIII secolo contrapposero la famiglia guelfa dei Panciatichi a quella ghibellina dei Cancellieri, Calamecca rimane un feudo ghibellino assieme a Lanciole fino alla conquista del 16 febbraio 1290, ad opera del guelfo Spino di Trivulzio de' Panciatichi la cui roccaforte era nella guelfa Crespole. Il castello dopo essere nuovamente raso al suolo nel 1303 per aver dato rifugio al lucchese Giovanni Trinciavelli, ritorna nelle mani di Ricciardo Cancellieri, ma Giovanni Panciatichi lo riconquista dopo numerosi assalti. Ricostruita la rocca ad opera dei pistoiesi, nel 1335 Calamecca passa definitivamente sotto il controllo dei fiorentini. Questo \u00e8 un periodo di notevole calo della popolazione a seguito di carestie, pestilenze e lotte di fazione: dal censimento del 1383 risultano 130 \"bocche\", nel 1404 scendono a 82. Nel 1402 Ricciardo il Giovane si allea con Gian Galeazzo Visconti, signore di Milano, per abbattere i Panciatichi, ma la morte del duca tronca il suo disegno e la conseguenza che ne scaturisce \u00e8 la cessione ai fiorentini dei castelli di Sambuca, Calamecca e Piteglio. Agli inizi del XV secolo Calamecca viene compreso nel territorio del Capitanato della Montagna, tuttavia il comune mantiene sempre una certa autonomia amministrativa continuando a governarsi in base alle proprie leggi.\nNel 1526 inizia la stesura degli statuti di Calamecca per proteggere i beni della comunit\u00e0 e rendere tangibili i suoi confini.\nIl 2 agosto 1530 Francesco Ferrucci con tremila fanti e trecento cavalieri nel tentativo di portare soccorso alla citt\u00e0 di Firenze assediata dalle truppe imperiali, arriva a Calamecca e vi pernotta prima di combattere la sua ultima battaglia, quella di Gavinana. Il fatto \u00e8 comprovato e contenuto nell'ultima lettera scritta ai Signori Dieci: \u201c\"Siamo alli 2 d'agosto e ci troviamo a Calamec, ed intendiamo Fabrizio che marciano alla volta di cost\u00e0. Domattina, piacendo a Dio, marceremo alla volta di Montale; e ci bisogner\u00e0, a voler pascer la gente, sforzar qualche luogo, perch\u00e9 non troviamo corrispondenza di vettovaglia\" \u201d.\nVengono ancora incendiate e distrutte le case della fazione cancelliera del castello di Calamecca (1532 e 1537) da parte dei Panciatichi. Tra il 1628 e il 1631 le carestie e le epidemie di tifo petecchiale e di peste colpiscono nuovamento il paese. Con le riforme leopoldine del 24 aprile 1775 e l'abolizione delle magistrature locali termina l'autonomia amministrativa di Calamecca.\nDurante la prima guerra mondiale, sei soldati di Calamecca perdono la vita in combattimento e per malattia. Nel 1921 viene eretto nella piazza centrale un monumento funebre in ricordo dei caduti. Il 29 luglio 1929 viene inaugurato il parco della Rimembranza.\nNel settembre 1943 inizia la costruzione della linea Gotica sui monti sovrastanti Calamecca. Il 5 ottobre 1943 un bombardiere americano 817 viene abbattuto dai caccia tedeschi nella vallata fra Calamecca e la Serra. Intanto Manrico Ducceschi, nome di battaglia \"Pippo\", costituisce nei pressi di Calamecca il primo nucleo partigiano. Fanno parte di questa formazione denominata \"Esercito di Liberazione Nazionale - Comando Xl Zona Militare Patrioti\", i calamecchini Giorgio Cioletti, Gernando Fanti, Giuseppe Pocci, Renato Pelleschi e Renata Bartolozzi con la quale Manrico Ducceschi si un\u00ec poi in matrimonio. Nella notte tra il 18 e il 19 marzo 1944 avviene l'assalto dei quindici partigiani alla fattoria della Macchia Antonini dove vengono neutralizzati circa 180 tedeschi della III\u00b0 Compagnia del 2\u00ba battaglione Pionieri. Tra il 19 e il 25 settembre 1944, Calamecca, come molti paesi della provincia di Pistoia, subisce una durissima rappresaglia da parte delle forze tedesche in ritirata, nel corso della quale trovano la morte quindici persone di cui due bambini. I responsabili sono probabilmente alcune pattuglie della 16\u00aa Divisione SS \"Reichsfuhrer\", che dopo aver lasciato Sant'Anna di Stazzema e la zona di Apuania, si stanno dirigendo verso il valico appenninico e bolognese. Nei primi giorni dell'ottobre 1944 Calamecca \u00e8 liberata.\nMonumenti e luoghi d'interesse.\nArchitetture religiose.\nNella parte alta del paese si trova la chiesa di San Miniato, edificio sacro a tre navate, con archi e colonne dai capitelli in pietra serena, databili al XVII secolo e decorati con fiori, volute e teste umane, che ricordano quelli della pieve di San Leonardo di Serra Pistoiese. Dell'aspetto romanico della primitiva chiesa non rimane che la parte esterna, poich\u00e9 l'interno ha subito varie modifiche nel corso del XVIII secolo, come dimostrano gli imponenti altari barocchi, i due confessionali in pietra serena, le pale d'altare per il culto della Vergine e dei santi, e il soffitto ligneo policromo a cassettoni nella navata centrale (all'interno di ogni riquadro, entro una cornice ottagonale, il busto di un apostolo, la cui figura \u00e8 rivolta verso l'ordine centrale, raffigurante angeli e la colomba dello Spirito Santo).\nSul lato sinistro della scalinata che porta alla chiesa, affiancata alla navata sinistra dell'edificio sacro, si trova una terrazza panoramica che affaccia sulla vallata circostante.\nPiazza Francesco Ferrucci.\nNella piazza centrale, intitolata a Francesco Ferrucci, si trova una fontana in pietra serena costituita da una vasca rettangolare detta \"pillone\", con volta ad arco a tutto sesto sulla cui chiave \u00e8 scolpito lo stemma mediceo, e da una vasca pi\u00f9 piccola che serviva ad abbeverare gli animali. Nello statuto della comunit\u00e0 di Calamecca del 1526, al secondo capitolo, sono riportati divieti e punizioni a chiunque la danneggi: \u00abItem ordiniamo, per vietare ogni inconveniente et danno alla fontana, che per l\u2019avenire nessuno homo, overo donna, fanciullo, siano arditi a danneggiarla, rompendo il condotto, mettendo sporcitia nella pila o nel condotto in detta pila lavando brutture, overo presso a detta braccia tre. Caschi in pena per ciascheduna volta, chi contra far\u00e0, di lire due\u00bb. Nei pressi della fontana, il 4 settembre 1921 fu collocato il monumento ai caduti della prima guerra mondiale realizzato dallo scalpellino Cherubino Cioletti. Il cippo, in pietra serena, \u00e8 costituito da gradini che sorreggono un parallelepipedo e un obelisco, terminante con una stella a cinque punte. Sulla lapide di marmo sono incisi i nomi dei caduti. Sulla facciata dell'edificio dietro la fontana, una lapide di marmo ricorda la casa natale dell'abate Pietro Contrucci, epigrafista e uomo politico, nonch\u00e9 patriota del risorgimento italiano.\nIn cima alla salita che conduce alla biforcazione delle vie del Borghetto e dell'Aia, al centro \u00e8 situata una cappellina in pietra serena risalente al 1573 e dedicata alla Vergine Maria. Sulla destra della cappellina, percorrendo la via del Borghetto, si trova un piccolo museo degli antichi mestieri (gestito dalla pro loco) con utensili del passato, utilizzati dalla popolazione locale nel XIX e XX secolo. Imboccando la via dell'Aia, sulla facciata dell'edificio a destra, campeggia lo stemma della famiglia Pocci. Sullo stemma, di pietra serena, all'interno dello scudo contenente i tre merletti di una torre con il giglio fiorentino, \u00e8 rappresentato un leone rampante; sopra lo scudo un elmo con visiera e pennacchio da condottiero. Data l'importanza della famiglia, si presume che questo stemma sia stato utilizzato in passato per rappresentare il paese di Calamecca. Infatti, lo stemma, oltre ad essere collocato su questa facciata, si ritrova all'interno della chiesa di San Miniato e sopra il portale della casa del vescovo Pocci in Calamecca. Dalla parte opposta della piazza, sulla facciata ai lati dell'arco medievale attraverso al quale si accedeva al castello, sono posizionate due lapidi: a sinistra quella in ricordo delle quindici vittime trucidate dalle truppe nazifasciste, sulla destra quella apposta da Le Societ\u00e0 Pesciatine di Ginnastica e di Mutua Istruzione in onore del condottiero fiorentino Francesco Ferrucci, che a Calamecca trascorse la sua ultima notte precedente la battaglia di Gavinana. L\u2019iscrizione del prof. Ciro Goiorani, poeta e patriota del Risorgimento, accosta la figura del Ferrucci a quella del re di Sparta Leonida, che con un pugno di uomini si sacrific\u00f2 per il popolo greco nell\u2019epica battaglia delle Termopili: \u201c\"Il d\u00ec pria che spirasse / sulle pistoiesi Termopili / l\u2019anima che fu in lui Leonida / qui sost\u00f2 Francesco Ferrucci / coi morituri campioni / della repubblica fiorentina / vittima pattuita / d\u2019un bacio pontificio imperiale / emulato in infamia non superato in vilt\u00e0 / dal pugnale di Maramaldo\"\u201d. Nelle vicinanze della piazza, si pu\u00f2 ancora scorgere l'edificio che ospitava la scuola elementare fino agli anni cinquanta, ora in parte adibito ad ambulatorio medico. Poco distante, nei pressi del parcheggio, si trova il vecchio lavatoio. Costituito da due vasche, una grande con il muretto di pietra a scivolo serviva per insaponare i panni, l'altra, pi\u00f9 piccola, utilizzata per il risciacquo. Le attivit\u00e0 economiche principali della piazza sono il bar, il negozio di alimentari e un ufficio postale aperto ad orari ridotti. Una volta a settimana viene a rifornire il paese il banco ortofrutta. Attraversando l'arco e percorrendo via Maggio, arriviamo presso la sede dell'Associazione Pro Loco, ex Casa del Fascio. Rifondata nel 1996 da alcuni paesani e villeggianti, da anni nel periodo di maggior affluenza turistica organizza eventi sportivi, ricreativi, culturali per tutte le et\u00e0. All'interno dei locali Pro Loco \u00e8 presente un antico \"teatrino\" utilizzato fino agli anni cinquanta e una piccola biblioteca/ludoteca. Altri luoghi di incontro e di svago per i bambini sono il parco giochi, situato nel centro del paese ed inaugurato nel 2017, e il campo da calcetto.\nParco della Rimembranza.\nA Calamecca, lungo il sentiero boschivo che porta al bivio di Casa di Monte-Macchia Antonini, dopo pochi metri sulla destra un cancello in ferro si apre sul parco della Rimembranza. Costruito su un vecchio cimitero, al momento della sua inaugurazione, nel 1928, il parco della Rimembranza era dedicato al ricordo dei caduti della prima guerra mondiale; nel 1967 fu eretto un monumento al centro del parco per ricordare anche le vittime civili dell'ultima guerra. Il cippo \u00e8 costituito da una base piramidale in pietra, sormontata da un gruppo scultoreo raffigurante una madre col proprio figlio, opera realizzata dall'artista Renzo Garibaldi.\nEconomia.\nPer secoli l'economia era basata sull'allevamento e sull'agricoltura, particolarmente sul castagno, di cui esistevano vastissime piantagioni per la successiva trasformazione in farina di castagne per la produzione di farina dolce che, assieme ai funghi eduli, le patate e i fagioli, erano la base dell'alimentazione delle famiglie della montagna. Le \"selve\" di castagneti, producevano ingenti quantit\u00e0 di castagne che una volta raccolte venivano essiccate nel metato e macinate nei vari mulini ad acqua siti sul fiume Pescia che ancora oggi ne conserva i ruderi, trasformandole cos\u00ec in farina dolce. Con la farina prodotta veniva poi preparata la polenta dolce e i necci. Le castagne invece venivano consumate come caldarroste, chiamate in dialetto locale frugiate, o in ballotte, fatte bollire in una pentola d'acqua con un rametto di alloro. Un altro piatto tipico di Calamecca era il vergato, preparato con la farina gialla e le verdure da minestra, una variante della fiorentina ribollita. Infine, un sostegno alle famiglie veniva dai prodotti degli alberi da frutto, soprattutto meleti, e dei prodotti del sottobosco: funghi eduli, mirtilli, more, lamponi, fragole. Un discreto apporto lo davano anche i prodotti del bosco e la loro lavorazione: legna da ardere e fascine, legname da serramenti e da opera, pali di castagno. Gli uomini, per\u00f2, per garantire la sopravvivenza delle famiglie, erano costretti ad emigrare stagionalmente nella Maremma, ma anche in Sardegna e Corsica. I montani erano chiamati soprattutto per eseguire lavori forestali, particolarmente utilizzati nella preparazione del carbone vegetale, prodotto abitualmente anche sulla montagna pistoiese. Nella prima met\u00e0 del XX secolo, quando il paese era arrivato a contare il suo massimo storico di 607 abitanti, molta della popolazione locale cominci\u00f2 ad emigrare nei paesi del nord Europa, Germania Paesi Bassi e soprattutto in Francia, gran parte anche in America.\nInfrastrutture e trasporti.\nIl paese \u00e8 attraversato dalla SP38, strada provinciale di collegamento con Femminamorta e i Comuni di Marliana e Pistoia e la SP34 che permette di raggiungere i Comuni di San Marcello Piteglio e Pescia. Il paese \u00e8 servito da corse regolari giornaliere autobus di linea Blubus."}
{"id": "2335800", "revid": "72811", "url": "https://it.wikipedia.org/wiki?curid=2335800", "title": "Sayonara Zetsub\u014d Sensei", "text": ""}
{"id": "2335806", "revid": "287204", "url": "https://it.wikipedia.org/wiki?curid=2335806", "title": "Io sono Dio", "text": "Io sono Dio \u00e8 il quarto romanzo di Giorgio Faletti.\nLa presentazione \u00e8 avvenuta il 16 maggio 2009. \u00c8 pubblicato dalla casa editrice Baldini Castoldi Dalai. Faletti ha affermato in una presentazione che il titolo del libro \u00e8 stato tratto da una frase pronunciata da Robert De Niro nel film \"Men of Honor - L'onore degli uomini\".\nTrama.\nIl libro inizia a New York, con un uomo che parla in prima persona, riflette sulla sua ignota missione e, senza farsi vedere, preme un interruttore che porta con s\u00e9, facendo esplodere un palazzo. L'uomo poi pronuncia la sibillina frase:\n\"Questo \u00e8 il mio potere. Questo \u00e8 il mio dovere. Questo \u00e8 il mio volere. Io sono Dio.\"\nAndando indietro nel tempo si ha modo di seguire il rilascio da una struttura medica militare negli USA del soldato Wendell Johnson, sopravvissuto alla guerra del Vietnam, riportando per\u00f2 delle gravissime ustioni sul viso e su tutta la superficie del corpo a causa di un attacco aereo con il napalm diretto contro i vietcong, rivelatosi fatale per il commilitone amico di Johnson e con il quale era finito nelle mani del gruppo di resistenza sud-vietnamita. Johnson ripercorre mentalmente il cammino che lo ha portato l\u00ec, e di come fu costretto a partire volontario per il Vietnam dopo essere stato ingiustamente accusato di un duplice omicidio dallo sceriffo e dal vice della sua contea. Tornato a casa, Johnson incontra Ben Shepard, il suo mentore e figura paterna, al quale rivela tutta la sua storia, e, di riflesso, viene a sapere che la sua ragazza ha dato alla luce un bambino ma, considerato il suo stato, gli chiede di non dire a lei n\u00e9 a nessuno di essere vivo e di essere tornato. Dopo aver preso le sue cose e il suo gatto, fa una visita allo sceriffo e vice, e si vendica di loro bruciandoli vivi.\nSi torna al presente. L'investigatrice Vivien Light del 13\u00ba distretto di Manhattan indaga sul ritrovamento di un cadavere sotterrato nella calce e riesumato a seguito di alcuni lavori in un cantiere. Vivien sta attraversando un periodo piuttosto cupo nella sua vita, poich\u00e9 sua sorella Greta \u00e8 ricoverata a seguito di una malattia incurabile e la nipote Sundance \u00e8 una tossica ricoverata a \"Joy\", un comunit\u00e0 di recupero per ragazzi che hanno avuto problemi di droga gestita da padre Michael McKean e John Kortighan. Mentre indaga, scopre un fascicolo contenente alcune foto, tra cui un uomo con in braccio un gatto con tre zampe e di due persone davanti ad un carro armato. Nel mentre, uno spacciatore e borseggiatore, soprannominato Ziggy Stardust, deruba la persona sbagliata e muore, non prima di aver dato ad un suo cliente, Russel Wade, un foglio fotocopiato ed una foto, precedentemente sottratti al suo assassino. Intanto il 13\u00ba Distretto \u00e8 nel caos a causa dell'esplosione di un palazzo nel Lower East Side, lo stesso avvenuto nel prologo all'inizio della storia. Russel si presenta al distretto e rivela a Vivien e al suo superiore, il capitano di polizia Alan Bellew, quello che ha scoperto: un operaio edile, che il lettore immagina benissimo essere Johnson, ha deciso di vendicarsi contro il Paese che lo ha tradito e sfigurato in guerra, piazzando delle cariche esplosive unite al napalm e collegando le cariche a un telecomando a radiofrequenze per farle esplodere a suo comando in ogni fabbricato newyorkese in cui ha lavorato. Tutto questo \u00e8 descritto nel foglio consegnatogli dal suo ex-spacciatore, ma non \u00e8 stato lui ad attivare la bomba, visto che, come si capisce da quanto scritto, l'uomo era in fin di vita e prima di morire ha chiesto al figlio di portare a termine la sua vendetta dandogli il telecomando e la lista degli edifici pronti ad esplodere. Non si sa chi esso sia n\u00e9 quali saranno i prossimi obiettivi, perch\u00e9 la lettera di Wade \u00e8 solo la parte centrale, ma \u00e8 comunque qualcosa da cui cominciare. In cambio delle informazioni, Russel chiede di poter partecipare alle indagini in modo da poter avere l'esclusiva e scriverci una storia sopra. Vivien e Bellew, seppur a malincuore, accettano le condizioni dell'uomo, e la detective lo affianca come partner. \nDurante le indagini, la donna ha modo di capire la situazione di Russel Wade, un uomo dalla pessima fama per l'aver spacciato per sua una foto scattata da suo fratello Robert, \"La seconda Passione\"; questo gesto, giustificato come un tentativo rivelatosi vano di uscire dopo tutta una vita dall'ombra di suo fratello (al quale comunque era molto affezionato) e del padre Jenson Wade, uno degli uomini pi\u00f9 potenti di New York, che ha sempre avuto una pessima considerazione del secondogenito, gli \u00e8 addirittura valso un premio Pulitzer successivamente toltogli quando \u00e8 saltata fuori la verit\u00e0. Questo fa avvicinare molto Vivien all'uomo, avendo vissuto una situazione analoga con sua sorella. Russel viene in seguito diseredato definitivamente dal padre a causa degli ultimi problemi che gli ha causato, ma poi, dopo averlo salvato da un pestaggio ordinato da uno strozzino, lo porta in casa sua, dove passano la notte assieme per cercare di calmarsi dopo gli ultimi eventi; poco dopo, per\u00f2, un'altra esplosione preannuncia che un altro palazzo \u00e8 stato distrutto dal misterioso assassino. Le indagini si intensificano, ma l'unica cosa che salta fuori \u00e8 il nome dell'uomo sepolto nella calce, ovvero Mitch Sparrow, un ex motociclista e operaio edile, che aveva lavorato assieme all'uomo che ha piazzato le bombe nei palazzi e ucciso da questi quando ha scoperto cosa stava facendo. Inoltre si scopre che entrambi avevano lavorato ad una casa appartenente ad un militare, il maggiore Mistnick, successivamente fatta saltare in aria con la conseguente morte del maggiore e della famiglia. Dopo essersi fatti dare le documentazioni dalla ditta che aveva fabbricato la casa, la detective e Russell risalgono a Jeremy Cortese, precedentemente incontrato da Vivien durante le indagini sulla morte di Sparrow, scoprendo che l'uomo era orribilmente sfigurato, dettaglio che gi\u00e0 immaginavano dalla lettera. La detective fa poi passare al setaccio gli ospedali della citt\u00e0 per scoprirne il nome, ipotizzando che questi fosse morto in ospedale a causa della sua malattia, e risalgono a Wendell Johnson, ma la loro unica pista si interrompe poco dopo: stando alle parole del fratello di Johnson, l'unico suo parente ancora in vita, egli non aveva mai lavorato nell'edilizia e non \u00e8 lui l'uomo nella foto, ma probabilmente era il suo compagno nella foto in cui erano ritratti entrambi, che al momento \u00e8 identificato con il nome di \"Little Boss\", oltre al fatto che il nome di Johnson \u00e8 coperto dal segreto militare, e pertanto non si possono continuare le indagini nonostante la gravit\u00e0 della situazione. Questo inasprisce anche i rapporti tra Russel e Vivien, che litigano e si separano, continuando le indagini ciascuno per conto proprio, con sommo dispiacere per entrambi. \nVivien viene poi contattata da padre McKean, il quale \u00e8 visibilmente terrorizzato e spaventato da quello che ha recentemente vissuto: l'attentatore si \u00e8 andato a confessare da lui, rivelandogli come la citt\u00e0 sia in suo potere, e di come intenda distruggere quel che \u00e8 stato costruito, in un discorso delirante tra teologia e furia vendicatrice, considerandosi addirittura Dio pronunciando la stessa frase che d\u00e0 il titolo alla storia. Dopo averlo rivelato a Vivien, questa gli chiede di registrare e descrivergli meglio l'uomo che ha intravisto, con la promessa di non rivelare a nessuno di aver infranto il segreto del confessionale. La storia si concentra successivamente sulle indagini di Russel, il quale riesce a convincere il padre a dargli una mano a condizione di lavorare alle sue dipendenze per una cifra irrisoria. Jenson quindi sfrutta la sua rete di agganci e favori per permettere al figlio di scoprire la verit\u00e0 dietro Johnson e, ascoltando una conversazione in vivavoce con un ufficiale, scopre dell'attacco nel 1970 ad un gruppo di vietcong in cui fu sfigurato l'uomo che credevano essere Johnson, e ordinato dall'esercito statunitense (per la precisione dal maggiore Mistnick, del quale poi si vendic\u00f2), in cui salta fuori il nome dell'altro uomo creduto morto: Matt Corey. Con queste nuove informazioni, Russel viaggia fino in Ohio, nella terra natale di Corey, e riesce a parlare con Ben Shepard, ancora in vita. La storia che il vecchio gli racconta spiega alcuni retroscena del soldato di cui nessuno era a conoscenza: dopo averlo preso sotto la sua ala dopo che questi era uscito dal riformatorio, il ragazzo (soprannominato Little Boss per la sua attitudine al comando nei cantieri), fu in realt\u00e0 incastrato, con l'ausilio dello sceriffo e del suo vice, da un giudice molto potente, Swanson, la cui figlia Karen stava frequentando Matt, ritenuto un poco di buono. Per questo motivo fu costretto a partire in Vietnam in alternativa alla prigione, ma prima di partire per la guerra Karen rimase incinta, e riusc\u00ec a tenerlo minacciando il padre di rivelare chi fosse il padre del bambino e che il giudice la voleva far abortire, ma dopo l'attacco in Vietnam e il recupero dei corpi, a causa di uno scambio di piastrine, l'esercito USA conged\u00f2 Matt Corey sotto il nome del commilitone Wendell Johnson. Shepard rivela anche il nome del bambino, Manuel Swanson, e che probabilmente si guadagnava da vivere come comico, dandogli un poster con il quale potrebbero identificarlo. Vivien, recatasi all'ultimo domicilio di Corey, scopre alcuni disegni di costellazioni, in particolare uno, che la detective posiziona sopra una mappa di New York, scoprendo quale saranno i prossimi obiettivi del figlio di Corey, ma un luogo in particolare suscita in lei una terribile preoccupazione, essendo il palazzo in cui si trova la comunit\u00e0 di \"Joy\" e sua nipote Sundance. Russel riesce a raggiungerla di nuovo a New York, e assieme si recano a \"Joy\" per fermare l'attentatore, ascoltando nel mentre anche la conversazione tra quest'ultimo e McKean. In macchina, anche Russel racconta a Vivien quello che ha scoperto e le mostra il poster, cosa che mette ancora di pi\u00f9 in agitazione la donna, perch\u00e9 ha capito a chi stanno dando la caccia. A \"Joy\" i due si precipitano immediatamente nelle stanze di padre McKean, ma lo trovano morto, ucciso da John Kortighan. A quel punto si scopre la verit\u00e0: Manuel Swanson era il vero nome di padre McKean, che negli anni, a causa della sua professione di ventriloquo, aveva sviluppato un disturbo di personalit\u00e0 multipla; una era appunto McKean, quella pi\u00f9 mite e buona, tanto da violare il segreto della confessione cristiana per salvare degli innocenti, mentre l'altra era quella di Manuel, pi\u00f9 crudele e fanatica (simile all'imitazione di Dio che faceva con il suo pupazzo). Kortighan lo aveva successivamente ucciso per salvare il buon nome dell'uomo e della sua comunit\u00e0 una volta scoperta la verit\u00e0.\nAlla fine, viene narrato l'epilogo di tutti i personaggi principali: Sundance, nipote di Vivien, dopo la morte della madre decide di rimanere ad aiutare al \"Joy\", ora mantenuto da finanziamenti municipali; Russel riesce ad ottenere il successo personale inseguito dopo tanti anni con la pubblicazione di un suo articolo che narra l'intera vicenda, riscoprendosi come un formidabile scrittore, che forse gli varr\u00e0 il Pulitzer, e a liberarsi della morsa del padre dopo avergli fatto credere che ha registrato l'intera discussione tra lui e l'ufficiale dell'esercito; Vivien infine ritrova Russel a casa sua e finalmente i due possono cominciare una relazione, con la donna ora libera dai fantasmi del passato di questa oscura vicenda."}
{"id": "2335807", "revid": "1604512", "url": "https://it.wikipedia.org/wiki?curid=2335807", "title": "Bene rifugio", "text": "Un bene rifugio \u00e8 un bene che ha un valore intrinseco, \"reale\", che tende a non perdere valore a seguito di un incremento del livello generale dei prezzi.\nCome dice il nome stesso, un investimento in un bene rifugio non ha scopo speculativo, bens\u00ec di protezione da un periodo di crisi economica (e finanziaria) o da un periodo di forte instabilit\u00e0 dei prezzi; sar\u00e0 quindi caratterizzato da rendimenti reali prossimi alla parit\u00e0.\nEsempi di tali tipi di beni sono i diamanti, i beni immobili, l'oro (al pari di altre materie prime preziose come argento, platino), i titoli di stato dei Paesi economicamente e finanziariamente pi\u00f9 solidi, alcune valute ritenute poco esposte a forti svalutazioni o valutazioni poich\u00e9 impiegate in larga scala nei commerci mondiali, garantite da una solida Banca Centrale e spesso usate come riserva da paesi e Banche Centrali."}
{"id": "2335808", "revid": "122894370", "url": "https://it.wikipedia.org/wiki?curid=2335808", "title": "Rocco Girlanda", "text": "Biografia.\nNasce e vive a Gubbio. Ha cinque figli. Diplomato perito industriale.\nGiornalista pubblicista, iscritto all'ordine professionale dell'Umbria, \u00e8 stato fino a settembre 2016 dirigente della Gruppo Corriere Srl, dove dal 2006 ha ricoperto anche la carica di amministratore delegato e direttore generale, cariche dalle quali si \u00e8 dimesso a seguito della nomina a sottosegretario di stato avvenuta il 3 maggio 2013. La societ\u00e0 pubblica i quotidiani Corriere dell'Umbria, Corriere della Maremma, Corriere di Arezzo, Corriere di Siena, Corriere di Viterbo, Corriere di Rieti e della Sabina. \u00c8 stato responsabile del controllo di gestione ed in seguito responsabile per le relazioni esterne ed istituzionali del gruppo Barbetti la cui holding \u00e8 la Cementerie Aldo Barbetti di Gubbio, di cui Girlanda \u00e8 stato dirigente dal 1986 al 2012.\n\u00c8 stato dirigente di ANAS dal settembre 2016 al giugno 2019, data in cui \u00e8 stato licenziato a seguito delle polemiche intervenute, anche con numerose interrogazioni parlamentari, relativamente alla presunta irregolarit\u00e0 della sua assunzione.\nAttivit\u00e0 politica.\nConsigliere comunale a Gubbio dal 1997 al 2007, fino al 1999 per il CDU e poi per Forza Italia, \u00e8 stato candidato alla Camera alle elezioni politiche del 2001 e del 2006 senza essere eletto. Nel 2008 \u00e8 stato eletto alla Camera dei deputati per il Popolo della Libert\u00e0 dove \u00e8 stato membro delle Commissioni Bilancio, Giustizia, Affari Sociali.\nDal 2009 al 2011 \u00e8 stato presidente della Fondazione Italia USA.\nIl 24 gennaio 2013 \u00e8 stato nominato Coordinatore Regionale del PDL per la Regione Umbria. \u00c8 stato successivamente confermato Coordinatore Regionale di Forza Italia.\nIl 2 maggio 2013 \u00e8 stato nominato Sottosegretario di Stato al Ministero delle Infrastrutture e dei Trasporti sotto il Ministro Maurizio Lupi nel Governo Letta. Il 10 maggio 2013 il Consiglio dei Ministri lo ha nominato Segretario del Cipe.\nIl 28 novembre 2013 si \u00e8 dimesso dall'incarico di coordinatore regionale dell'Umbria di Forza Italia a seguito della sua decisione di non rassegnare le dimissioni da sottosegretario e di continuare a lavorare nel governo Letta passando al Nuovo Centrodestra.\nNel marzo 2014, con la nascita del Governo Renzi, il ministro Maurizio Lupi lo nomina consigliere del Ministro delle Infrastrutture e dei Trasporti con delega specifica ai rapporti con il CIPE."}
{"id": "2335809", "revid": "599", "url": "https://it.wikipedia.org/wiki?curid=2335809", "title": "Guglielmo Tempel", "text": ""}
{"id": "2335817", "revid": "729019", "url": "https://it.wikipedia.org/wiki?curid=2335817", "title": "Junkers K 53", "text": "Lo Junkers K 53 era un aereo da ricognizione monomotore biposto ad ala bassa sviluppato dall'azienda aeronautica tedesca Junkers Flugzeugwerke AG negli anni venti e prodotto nella filiale svedese AB Flygindustri.\nEra la variante militare del modello civile A 35."}
{"id": "2335830", "revid": "767487", "url": "https://it.wikipedia.org/wiki?curid=2335830", "title": "Massiv", "text": ""}
{"id": "2335833", "revid": "125645703", "url": "https://it.wikipedia.org/wiki?curid=2335833", "title": "Frank Whaley", "text": "Biografia.\nFrank Joseph Whaley nacque a Syracuse (New York), figlio di Robert W. Whaley, Sr. e Josephine (nata Timilione). Whaley si diplom\u00f2 nel 1981 e lasci\u00f2 casa a 18 anni, laureandosi poi all'universit\u00e0 di Albany.\nHa debuttato al cinema nel 1987 nel film \"Ironweed\" nella parte di un giovane Jack Nicholson.\nHa poi lavorato in film quali \"Pulp Fiction\", \"The Doors\" e \"L'uomo dei sogni\"."}
{"id": "2335835", "revid": "124042282", "url": "https://it.wikipedia.org/wiki?curid=2335835", "title": "Una furtiva lagrima", "text": "Una furtiva lagrima \u00e8 un'aria dell'opera \"L'elisir d'amore\", di Gaetano Donizetti.\n\u00c8 cantata da Nemorino nell'ottava scena del secondo atto, quando si accorge di una lacrima spuntata dagli occhi dell'amata Adina, e capisce di essere ricambiato: la donna si mostra gelosa che il giovane attragga le ragazze del paese, che in realt\u00e0 lo corteggiano solo per l'eredit\u00e0 appena ricevuta, mentre Nemorino \u00e8 convinto sia merito dell'\"elisir d'amore\" vendutogli da Dulcamara (in realt\u00e0 soltanto una bottiglia di Bordeaux).\nL'aria \u00e8 introdotta da un'arpa seguita poco dopo da un fagotto, che fornisce una sfumatura malinconica a tutta la melodia.\nIl primo tenore a cantarla \u00e8 stato Giovan Battista Genero nel 1832. \nLibretto.\nUna furtiva lagrima\nnegli occhi suoi spunt\u00f2:\nQuelle festose giovani\ninvidiar sembr\u00f2.\nChe pi\u00f9 cercando io v\u00f2?\nM'ama! S\u00ec, m'ama, lo vedo. \nUn solo istante i palpiti\ndel suo bel cor sentir!\nI miei sospir, confondere\nper poco a' suoi sospir!\nI palpiti, i palpiti sentir\nconfondere i miei co'suoi sospir!\nCielo! Si pu\u00f2 morir!\nDi pi\u00f9 non chiedo, non chiedo.\nAh, cielo! Si pu\u00f2 morir d'amor.\nCuriosit\u00e0.\n La romanza \u00e8 da sfondo alla reciproca, inespressa dichiarazione (ossimoro d'uopo) dell'amore di Newland per Ellen, nel capolavoro di Martin Scorsese \u00abL'et\u00e0 dell'innocenza\u00bb: \u00e8 Ellen a porre la domanda a Newland, entrambi a teatro, spettatori dell'Opera di Donizetti, \u00abPensate che l'indomani il suo amante le invier\u00e0 delle rose gialle?\u00bb, proprio come lui aveva fatto quella settimana, ottenendo come risposta:\u00abIo... Mi stavo chiedendo la stessa cosa.\u00bb. Le rose gialle simboleggiano gelosia, in ci\u00f2 \u2013 ma non solo \u2013 un \"fil rouge\" fra le due storie."}
{"id": "2335836", "revid": "1982", "url": "https://it.wikipedia.org/wiki?curid=2335836", "title": "Our Private World", "text": "Our Private World \u00e8 un serial americano, inedito in Italia. \u00c8 stato il primo serial di prima serata nato da una soap opera, \"Cos\u00ec gira il mondo (As the World Turns)\".\nCreato da Irna Phillips (\"Sentieri\", \"Cos\u00ec gira il mondo\") e William J. Bell (\"Febbre d'amore\", \"Beautiful\"), fece la sua apparizione sugli schermi americani il 5 maggio 1965 e and\u00f2 in onda il mercoled\u00ec prima e il venerd\u00ec poi per tutta l'estate. Il format era ispirato al serial di successo \"Peyton Place\" della ABC. L'ultimo episodio fu trasmesso il 10 settembre dello stesso anno. Protagonista assoluta del serial era Eileen Fulton nel ruolo di Lisa Miller Hughes, che l'attrice aveva interpretato in \"Cos\u00ec gira il mondo\". In tutto, furono prodotti 38 episodi di mezz'ora l'uno.\nLa storia del serial prende le mosse in \"Cos\u00ec gira il mondo\" quando Lisa lascia il suo ex-marito Bob e suo figlio Tom e prende un treno per Chicago (mentre la voce fuori campo di Dan McCullough invita il pubblico a sintonizzarsi sulla CBS per seguire lo spin-off). Arrivata a Chicago, Lisa trova lavoro presso la sala d'attesa di un ospedale locale dove incontra il suo futuro marito John Eldredge (Nicolas Coster, che alcuni decenni pi\u00f9 tardi interpreter\u00e0, in \"Cos\u00ec gira il mondo\", Eduardo Grimaldi, settimo marito di Lisa). Con la cancellazione del serial, la Fulton e il suo personaggio torneranno a \"Cos\u00ec gira il mondo\".\nCirca 30 anni dopo, gli sceneggiatori di \"Cos\u00ec gira il mondo\" resusciteranno in parte la storia della Lisa di \"Our Private World\". Infatti, far\u00e0 la sua comparsa nella soap il figlio che Lisa aveva avuto a Chicago, Scott Eldridge, ma del quale gli spettatori di allora non erano stati messi a conoscenza perch\u00e9 - presumibilmente - Lisa aveva avuto il bambino nel periodo di transizione tra la fine del serial e il suo ritorno alla soap originale."}
{"id": "2335837", "revid": "228587", "url": "https://it.wikipedia.org/wiki?curid=2335837", "title": "Michael Brown", "text": ""}
{"id": "2335847", "revid": "767487", "url": "https://it.wikipedia.org/wiki?curid=2335847", "title": "Dayr al-Ghusun", "text": "Deir al-Ghusun (\u062f\u064a\u0631 \u0627\u0644\u063a\u0635\u0648\u0646) \u00e8 una citt\u00e0 del Governatorato di Tulkarm, in Palestina, posizionata a 8 kilometri a nord-est di Tulkarm nel nord della West Bank. La citt\u00e0 \u00e8 poco distante dalla Linea Verde (il confine tra Israele e la West Bank), e conta una popolazione di 9\u00a0460 abitanti."}
{"id": "2335848", "revid": "1573940", "url": "https://it.wikipedia.org/wiki?curid=2335848", "title": "Etmopteridae", "text": "Gli Etmopteridae sono una famiglia di piccoli squali dell'ordine Squaliformes. Alcune classificazioni li considerano una sottofamiglia della famiglia Dalatiidae, sotto il nome di Etmopterinae.\nAreale.\nVivono in alcune parti dell'Oceano Atlantico, dell'Oceano Pacifico e dell'Oceano Indiano, principalmente al di sopra della zona bathiale, pi\u00f9 raramente al di sopra della piattaforma continentale o nel medio oceano. Preferiscono i mari tropicali e quelli temperati, anche se se ne trovano nell'Atlantico settentrionale fino all'Islanda.\nAspetto.\nLa maggior parte delle specie non supera lunghezze di 90\u00a0cm. Sono dotati di due pinne dorsali, entrambe dotate di spine. La pinna caudale \u00e8 segnata da una tacca. Quasi tutti sono dotati di organi per la bioluminescenza.\nTassonomia.\nLa famiglia \u00e8 divisa in 5 generi e 44 specie:"}
{"id": "2335857", "revid": "258720", "url": "https://it.wikipedia.org/wiki?curid=2335857", "title": "Etmopterinae", "text": ""}
{"id": "2335858", "revid": "23454068", "url": "https://it.wikipedia.org/wiki?curid=2335858", "title": "Musica e Dischi", "text": ""}
{"id": "2335859", "revid": "125951059", "url": "https://it.wikipedia.org/wiki?curid=2335859", "title": "Cenerentola per sempre", "text": "Cenerentola per sempre (\"Cinderella\") \u00e8 un film del 2000 diretto da Beeban Kidron.\nLa sceneggiatura \u00e8 di Nick Dear.\nTrama.\nAnni cinquanta: Cinderella, orfana di madre, \u00e8 figlia di Martin, un nobile che fa parte della guardia reale e molto amico della regina.\nOgni giorno Cinderella si reca alla tomba della madre a portare fiori, ma un giorno quando torna trova una sgradita sorpresa: il padre si \u00e8 risposato con la perfida e avara Claudette, che \u00e8 madre di due ragazze insopportabili e maleducate, Anastasia e Genoveffa. Le tre si insediano nella loro casa: obbligano Martin a farsi prestare molto denaro, da spendere in lussi; l'affezionato maggiordomo Felim intanto si ammala, il padre di Cinderella finisce avvelenato pian piano da Claudette, mentre Cinderella viene ridotta a una serva, lavorando fino allo sfinimento, senza che Martin dica qualcosa perch\u00e9 crede che serva a disciplinare la ragazza. Ella un giorno incontra per caso la fata Mab che vive in una grotta e sta sempre in acqua, e che a suo tempo era sposata con Felim: la donna, pur mostrandosi scontrosa e non amando le persone, le offre aiuto, dandole da mangiare e qualche prezioso consiglio.\nNel frattempo la regina Seraphina organizza un ballo per trovare moglie al figlio, il principe Valiant, che pensa solo a suonare musica rock con gli amici: Claudette si reca al ballo con le figlie, con l'intento di accalappiare qualche altro uomo ricco e nobile e far sposare una delle figlie al principe. Ma Cinderella, su consiglio di Fellin che in passato era stato amante di Mab, va dalla sua nuova amica e si fa dare un vestito: al ballo incanta il principe, finendo per farlo innamorare, ma riesce anche a salvare molti aristocratici che erano stati tutti puntati da Claudette. A mezzanotte, poi, fugge e perde la scarpetta, che in questo caso \u00e8 di petali di fiori: ora sta al principe Valiant trovare la proprietaria.\nClaudette capisce che la scarpetta pu\u00f2 andare bene solo a Cinderella, visto che alle sorellastre non va: cos\u00ec costringe la povera ragazza a mentire al principe. Valiant, deluso di non aver trovato la ragazza dei suoi sogni, gira per i dintorni e si imbatte in Mab, che lo rimanda a casa di Cinderella. Claudette intuisce che la figliastra calzer\u00e0 la scarpa, e prova a ricattarla minacciando di toglierle suo padre se la prover\u00e0; Cinderella sfascia la scarpa, e prova a capire cosa Valiant vuole fare di lei, e alla fine, capendo che i sentimenti di Valiant sono sinceri, si lascia provare l'altra scarpa che Felim teneva.\nIl finale vede Cinderella e Valiant sposarsi, il padre della ragazza si rimette in sesto dopo essere stato avvelenato, Felim si ricongiunge a Mab, invece Claudette e le figlie sono mandate in esilio."}
{"id": "2335864", "revid": "287204", "url": "https://it.wikipedia.org/wiki?curid=2335864", "title": "John Tomlinson", "text": "Biografia.\nTomlinson studi\u00f2 al Royal Northern College of Music e con Otakar Kraus. Canta regolarmente alla Royal Opera House di Londra e alla English National Opera, e con le maggiori compagnie operistiche britanniche. Ha cantato al Festival di Bayreuth tutti gli anni dal 1988 al 2003, interpretando tutti i maggiori ruoli wagneriani: Wotan, il Viandante, re Marke, Titurel, Gurnemanz, Hagen e l'Olandese. Nel 2008 \u00e8 stato il primo interprete del ruolo eponimo nell'opera di Harrison Birtwistle \"The Minotaur\" alla Royal Opera House.\nNel 1997 \u00e8 stato nominato Commendatore dell'Ordine dell'Impero Britannico (CBE) per i suoi servigi alla musica, e nominato cavaliere nel 2005 in occasione dei festeggiamenti per il compleanno della regina Elisabetta II."}
{"id": "2335874", "revid": "838137", "url": "https://it.wikipedia.org/wiki?curid=2335874", "title": "Cofferdam", "text": "In ingegneria navale, il cofferdam \u00e8 l'intercapedine trasversale che separa due compartimenti stagni contigui. Esso \u00e8 in genere vuoto e deve essere mantenuto sempre asciutto e pulito.\nI cofferdam vengono generalmente impiegati in modo da isolare liquidi pericolosi o incompatibili tra loro contenuti in casse adiacenti per evitare i rischi dovuti a eventuali perdite. Tutti i locali adibiti a contenere impianti vengono delimitati da cofferdam nel caso di immediata vicinanza a casse contenenti liquidi."}
{"id": "2335875", "revid": "767487", "url": "https://it.wikipedia.org/wiki?curid=2335875", "title": "Michelle McManus", "text": "Biografia.\nScozzese di Glasgow, nel 2003 si presenta ai provini per la partecipazione alla seconda stagione del talent show britannico \"Pop Idol\", venendo scelta e risultando vincitrice della competizione.\nDopo la vittoria, la McManus firma un contratto discografico con la Sony BMG e la 19 Entertainment, etichette per le quali pubblica, il 25 novembre 2003, il suo primo singolo intitolato \"All This Time\", che ottiene un immenso successo piazzandosi alla prima posizione della classifica britannica, seguito il 26 gennaio 2004 da \"The Meaning of Love\", traccia che ha dato il nome al suo album di debutto, che per\u00f2 non ottengono il successo previsto , risultato che porta la cantante al licenziamento da parte delle etichette.\nDopo l'insuccesso musicale si \u00e8 dedicata al teatro prendendo parte allo spettacolo \"I monologhi della vagina\", mentre nel 2005 ha condotto uno speciale televisivo intitolato \"You Are What You Eat\", pubblicando poi anche un libro inerente al programma, dove racconta la sua personale battaglia contro il cibo e i segreti della sua dieta. Fu inoltre ospite di numerosi talk show britannici e conduttrice di alcuni programmi radiofonici mattutini.\nNel gennaio del 2007 torna sulle scene musicali con il singolo \"Just for You\", per la McManii Records, che avrebbe dovuto anticipare il secondo album della cantante \"Different Beat\", non pubblicato ancora oggi.\nMichelle nel 2009 ha co-condotto un programma televisivo intitolato \"The Hour\". Nel dicembre dello stesso mese ha condotto \"Scotland's Always Had Talent\" (in onda su \"STV\").\nNel settembre 2010 ha cantato due canzoni per Papa Benedetto XVI, durante la visita di quest'ultimo in Regno Unito.\nNel 2012 ha pubblicato con i M\u00e0nran il singolo di beneficenza \"Take You There\"."}
{"id": "2335880", "revid": "83531", "url": "https://it.wikipedia.org/wiki?curid=2335880", "title": "Vadim Milov", "text": "Dopo la dissoluzione dell'Unione Sovietica emigr\u00f2 in Israele, per poi stabilirsi definitivamente in Svizzera nel 1996.\nGrande maestro dal 1994, raggiunse il massimo Elo in luglio 2008, con 2.705 punti (22\u00ba della classifica mondiale)."}
{"id": "2335884", "revid": "287204", "url": "https://it.wikipedia.org/wiki?curid=2335884", "title": "Zoltan Almasi", "text": ""}
{"id": "2335892", "revid": "1371684", "url": "https://it.wikipedia.org/wiki?curid=2335892", "title": "Giro Donne 2006", "text": "Il Giro Donne 2006, diciassettesima edizione della corsa, si svolse in nove tappe pi\u00f9 un cronoprologo iniziale dal 30 giugno al 9 luglio 2006. Fu vinto dalla lituana Edita Pu\u010dinskait\u0117, in forza al team Nobili Rubinetterie-Menikini-Cogeas, che complet\u00f2 gli 894,2\u00a0km del percorso in 22h36'25\". Seconda fu la svizzera Nicole Br\u00e4ndli, terza la svedese Susanne Ljungskog.\nL'atleta che si impose nel maggior numero di tappe fu la russa Ol'ga Sljusareva (4), mentre per l'Italia non vi \u00e8 stato nessun successo parziali.\nSquadre e corridori partecipanti.\nParteciparono alla competizione 17 squadre, 15 formazioni UCI Women's e due rappresentative nazionali. In totale erano 134 le atlete iscritte."}
{"id": "2335894", "revid": "767487", "url": "https://it.wikipedia.org/wiki?curid=2335894", "title": "Sean Sonderleiter", "text": ""}
{"id": "2335897", "revid": "767487", "url": "https://it.wikipedia.org/wiki?curid=2335897", "title": "Pale Shelter", "text": "Pale Shelter \u00e8 un singolo del gruppo musicale britannico Tears for Fears, pubblicato nel marzo 1982 come primo estratto dal primo album in studio \"The Hurting\".\nDescrizione.\nIl brano \u00e8 stato scritto da Roland Orzabal e cantato da Curt Smith.\nIl singolo \u00e8 stato distribuito nel marzo 1982 col nome di \"Pale Shelter (You Don't Give Me Love)\" (il lato B del disco era la traccia \"The Prisoner\"). Una seconda volta \u00e8 stato distribuito il 18 aprile 1983; stavolta sul lato B vi era \"We Are Broken\", una prima edizione della traccia \"Broken\" che compare nell'album \"Songs from the Big Chair\".\nAltri utilizzi.\nUn campionamento del brano \u00e8 stato utilizzato nel singolo \"Secrets\" di The Weeknd del 2017."}
{"id": "2335898", "revid": "287204", "url": "https://it.wikipedia.org/wiki?curid=2335898", "title": "Hello...x", "text": "Hello...x \u00e8 il secondo album in studio della cantautrice californiana Tristan Prettyman, pubblicato ufficialmente il 15 aprile 2008 dall'etichetta discografica Virgin Records."}
{"id": "2335901", "revid": "484362", "url": "https://it.wikipedia.org/wiki?curid=2335901", "title": "Separazione di stato e chiesa", "text": ""}
{"id": "2335902", "revid": "1573940", "url": "https://it.wikipedia.org/wiki?curid=2335902", "title": "Villa Agape-Arrighetti", "text": "Villa Agape-Arrighetti, o Villa Novelli, si trova in via della Torre del Gallo 8 a Firenze, sulla collina di Arcetri.\nStoria e descrizione.\nLa villa prende il nome dall'accademico della Crusca Niccol\u00f2 Arrighetti, che vi abit\u00f2. Una lapide sulla facciata ricorda la sua attivit\u00e0 di filosofo, letterato e traduttore di testi antichi, seguace di Galileo e tra i fondatori dell'Accademia del Cimento. L'edificio originale risale al medioevo, ma la prima traccia documentaria risale al 1472 quando Bartolomeo di Matteo la vendette ai monaci di San Paolo a Pinti.\nL'architrave del portale d'ingresso riporta la data 1597, ma la maggior parte delle strutture risale alla ricostruzione degli inizi del Novecento. Dal 1952 vi abit\u00f2 la duchessa d'Aosta Anna d'Orl\u00e9ans. Fino a ottobre 2014 la villa \u00e8 stata una casa per ferie gestita dalle Suore Stabilite nella Carit\u00e0, per poi divenire dal 2015 un elegante hotel gestito da privati.\nLa villa, dotata di torretta, \u00e8 circondata da un ampio parco privato con giardino all'italiana. Nel parco \u00e8 presente anche una cappellina privata."}
{"id": "2335906", "revid": "36426", "url": "https://it.wikipedia.org/wiki?curid=2335906", "title": "Villa Novelli", "text": ""}
{"id": "2335913", "revid": "122154533", "url": "https://it.wikipedia.org/wiki?curid=2335913", "title": "Zack Wright", "text": ""}
{"id": "2335914", "revid": "2130303", "url": "https://it.wikipedia.org/wiki?curid=2335914", "title": "Chiesa di Santa Maria della Grazia (Lecce)", "text": "La chiesa di Santa Maria della Grazia, \u00e8 un edificio religioso di Lecce costruito in epoca barocca. Sorge nella centralissima Piazza Sant'Oronzo, di fronte all'Anfiteatro romano.\nStoria.\nLa chiesa venne innalzata in seguito al ritrovamento di un affresco della Madonna, databile al XIV secolo. Venne edificata negli ultimi decenni del Cinquecento su disegno del teatino Michele Coluccio da Rossano Veneto, nelle forme care al gusto della Controriforma. Fu parrocchia dal 1606 al 1958.\nDescrizione.\nEsterno.\nIl prospetto si presenta elegante e risulta spartito da una trabeazione, dominata da un profondo timpano ad arco, in due ordini. A loro volta gli ordini sono divisi in tre zone da colonne e paraste corinzie. Nell'ordine inferiore si apre un portale riccamente decorato, sormontato da un piccolo timpano con l'immagine della \"Vergine col Bambino ed angioletti\". Tra le colonne sono scavate quattro nicchie, delle quali due ospitano le statue di San Pietro e di San Paolo. Nell'ordine superiore \u00e8 presente una finestra ornata di balaustra e fiancheggiata da colonne.\nInterno.\nL'interno, ad aula unica a croce latina, \u00e8 ricoperto da un sontuoso soffitto in noce a lacunari, intagliati da Vespasiano Genuino da Gallipoli, il quale tra l'altro, esegu\u00ec il pregevole Crocifisso ligneo posto sull'altare del braccio destro del transetto.\nDa segnalare per la loro importanza artistica sono il trecentesco affresco della \"Vergine col Bambino\", il cui rinvenimento diede luogo alla costruzione della chiesa e le tele settecentesche dipinte dal leccese Oronzo Tiso, raffiguranti \"l'Assunta, l'Adorazione dei pastori\" e \"l'Arcangelo Michele\". Sovrasta l'altare maggiore la pala della \"Presentazione della Beata Vergine Maria\" proveniente dal non pi\u00f9 esistente convento di Santa Maria del Tempio.\nLe due acquasantiere all'ingresso sono in marmo di Verona e furono donate alla chiesa dal nobile teatino \"Francesco Paladini\", del quale \u00e8 raffigurato lo stemma di famiglia."}
{"id": "2335917", "revid": "834", "url": "https://it.wikipedia.org/wiki?curid=2335917", "title": "Il fuggiasco (serie televisiva 1963)", "text": ""}
{"id": "2335919", "revid": "1226", "url": "https://it.wikipedia.org/wiki?curid=2335919", "title": "Transcomunicazione", "text": ""}
{"id": "2335920", "revid": "36426", "url": "https://it.wikipedia.org/wiki?curid=2335920", "title": "Villa Agape", "text": ""}
{"id": "2335922", "revid": "36426", "url": "https://it.wikipedia.org/wiki?curid=2335922", "title": "Villa Arrighetti", "text": ""}
{"id": "2335924", "revid": "466539", "url": "https://it.wikipedia.org/wiki?curid=2335924", "title": "Khalid Shaykh Muhammad", "text": "Khalid Shaykh Muhammad (; traslitterato preferibilmente dai \"media\" come Khalid Shaikh Mohammed, oltre a essere noto con almeno 50 pseudonimi) \u00e8 un prigioniero sotto custodia militare statunitense, imputato di atti di terrorismo, incluso l'omicidio di massa di civili. \u00c8 stato citato in giudizio l'11 febbraio 2008 per crimini di guerra (U.S. v. Khalid Shaykh Muhammad, et al.) e per omicidio in virt\u00f9 del Military Commissions Act del 2006 e rischia l'esecuzione capitale qualora fosse riconosciuto colpevole.\nKhalid Shaykh Muhammad \u00e8 stato membro dell'organizzazione al-Q\u0101\u02bfida di Osama bin Laden, malgrado abbia vissuto in Kuwait anzich\u00e9 in Pakistan, guidando le operazioni di propaganda di al-Q\u0101\u02bfida per qualche tempo verso il 1999. Secondo il rapporto della Commissione sull'11 settembre \u00e8 stato \"il principale architetto degli attacchi dell'11 settembre\". Si crede che egli abbia svolto, o che abbia confessato di aver svolto, un ruolo in molti dei pi\u00f9 significativi complotti terroristici negli ultimi vent'anni, incluso l'attentato al World Trade Center del 1993, il complotto denominato Progetto Bojinka, un fallito attacco nel 2002 ai danni dell'U.S. Bank Tower di Los Angeles, l'attentato di Bali dello stesso anno, il fallito attentato all'American Airlines Flight 63, i Complotti del Millennio e l'assassinio di Daniel Pearl in Pakistan.\nKhalid Shaykh Muhammad \u00e8 stato catturato a Rawalpindi (Pakistan) il 1\u00ba marzo 2003 dall'CIA/ISI, forse in azione congiunta con agenti del Servizio di Sicurezza Diplomatico statunitense e tradotto in un carcere americano, dove tuttora si trova. Nel settembre 2006, il governo USA ha annunciato di aver trasferito Khalid Shaykh Muhammad dal suo carcere segreto al campo di prigionia di Guant\u00e1namo Bay a Cuba. Human Rights Watch e lo stesso Khalid Shaykh Muhammad hanno denunciato il fatto che le autorit\u00e0 statunitensi lo avrebbero sottoposto a torture, un'accusa che \u00e8 stata confermata dalle notizie divulgate il 4 febbraio 2008, allorch\u00e9 fu rivelato che era stato sottoposto alla controversa tecnica di \"annegamento simulato\", chiamato anche \"waterboarding\". Secondo le memorie legali prodotte dall'Amministrazione Bush, Ufficio di Consulenza Legale, Muhammad \u00e8 stato immerso in acqua fin quasi alla morte per asfissia per 183 volte in un solo mese.\nNel marzo 2007, dopo quattro anni di carcere, inclusi sei mesi nel campo di prigionia di Guant\u00e1namo, Khalid Shaykh Muhammad - come \u00e8 stato affermato da un Tribunale per il riesame dello status di combattente a Guantanamo Bay - ha confessato di essere stato il principale progettista degli attentati dell'11 settembre 2001, del fallito attentato condotto da Richard Colvin Reid tramite esplosivo nascosto all'interno del tacco della propria scarpa a bordo di un aeroplano che volava sopra l'oceano Atlantico, dell'attentato di Bali del 2002 in un night club, dell'attentato al Trade Center del 1993 e di vari altri falliti attentati.\nL'8 dicembre 2008, Muhammad e quattro suoi difensori inviarono una nota al giudice militare in cui esprimevano il desiderio dell'imputato di confessare e di dichiararsi colpevole.\nGiovent\u00f9.\nSi afferma generalmente che Khalid Shaykh Muhammad sia nato in Belucistan (Pakistan). Trascorse alcuni dei suoi anni di formazione in Kuwait, proprio come suo nipote, Ramzi Yusuf (tre anni pi\u00f9 giovane di lui). Si affili\u00f2 alla Fratellanza Musulmana all'et\u00e0 di 16 anni. Torn\u00f2 in Pakistan subito dopo e dopo avervi trascorso qualche tempo, si rec\u00f2 negli Stati Uniti d'America per un ulteriore periodo di studio.\nRaggiunse il Chowan College, una piccola scuola battista a Murfreesboro (Carolina del Nord), per un semestre (cominciando a studiarvi nel 1983) prima di trasferirsi nella North Carolina Agricultural and Technical State University e completando qui la sua laurea breve (\"degree\") in ingegneria meccanica nel 1986. L'anno successivo egli si rec\u00f2 in Afghanistan, dove assieme ai suoi fratelli (Zahid, 'Abid e 'Arif) combatt\u00e9 contro l'Unione Sovietica durante l'invasione sovietica dell'Afghanistan. (Alcune fonti credono che Khalid abbia combattuto in Afghanistan prima di spostarsi negli Stati Uniti). L\u00ec fu presentato ad Abd al-Rasul Sayyaf, capo del Partito dell'Unione Islamica. Il rapporto della Commissione sull'11 settembre annota a pagina 149 che \"Sayyaf era intimo di Ahmad Shah Mas\u02bf\u016bd, il leader dell'Alleanza Afghana del Nord\".\nIl Rapporto della Commissione sull'11 settembre nota anche che \"per conto suo, l'animo di Khalid verso gli Stati Uniti non era dettato dalle sue esperienze che aveva avuto l\u00ec, quanto piuttosto dal suo aspro dissenso verso la politica statunitense che favoriva Israele\".\nSecondo il Rapporto della Commissione, Khalid Shaykh Muhammad dopo il \"\"jih\u0101d\" afghano\" cominci\u00f2 a lavorare per una compagnia di elettronica, operando nel campo delle apparecchiature di comunicazione. Nel 1988 aiut\u00f2 a guidare una Organizzazione non governativa finanziata da Abu Sayyaf, che sponsorizzava e sosteneva i combattenti afghani contro i Sovietici. Continu\u00f2 tale lavoro fino al 1992, quando lott\u00f2 con i combattenti musulmani in Bosnia ed Erzegovina e sostenne questo impegno anche finanziariamente.\nKhalid Shaykh Muhammad si spost\u00f2 quindi in Qatar per lavorare in un ufficio governativo per un progetto ingegneristico per il Ministero dell'Elettricit\u00e0 e delle Acque del Qatar. Mantenne questo impegno fino al 1996.\nFilippine 1994-1995.\nMentre si trovava nelle Filippine tra la fine del 1994 e i primi del 1995, afferm\u00f2 di essere un esportatore saudita o del Qatar di compensato e us\u00f2 le identit\u00e0 fittizie di \u02bfAbd al-Maj\u012bd e Salem \u02bfAl\u012b.\nSecondo la polizia filippina, un'inserviente ai tavoli di nome Arminda Costudio, che lavorava presso il \"Manila Bay Club\" a Pasay City, dichiar\u00f2 di aver incontrato un uomo che si era presentato come uomo d'affari del Qatar, di nome Salem Ali, che ella credeva fosse Khalid Shaykh Muhammad, basandosi sul suo grasso dito medio - una caratteristica che il terrorista Abd al-Hakim Murad aveva anch'egli descritto. Ella disse di aver incontrato l'uomo due volte nello Shangri-La Hotel a Makati City a met\u00e0 1994. Ogni volta egli indossava uno smoking bianco e pagava la cena estraendo un rotolo di banconote e distribuiva ai componenti del gruppo dolcetti. Costei pi\u00f9 tardi divenne la compagna di Wali Khan Amin Shah mentre questi era a Metro Manila.\nBosnia, 1995.\nL'Agenzia giornalistica \"Adnkronos\" rifer\u00ec che Khalid Shaykh Muhammad aveva viaggiato alla volta della Bosnia nel settembre 1995 e che vi aveva lavorato, sotto falso nome, per l\"Egyptian Relief\", come operatore umanitario.\nIn base a un giornale di Sarajevo chiamato \"Daily Fokus\", che riportava notizie del controspionaggio locale, Khalid Shaykh Muhammad avrebbe ottenuto la cittadinanza bosniaca nel novembre 1995. Tali fonti governative dissero al \"Daily Fokus\" che l'organizzazione egiziana faceva riferimento ai Fratelli Musulmani.\nL'arresto evitato in Qatar.\nAi primi del 1996 fugg\u00ec in Pakistan per evitare la sua cattura da parte delle autorit\u00e0 statunitensi. Volando via dal Qatar trov\u00f2 rifugio presso lo \"Shaykh\" Abd Allah ibn Khalid Al Thani, che nel 1996 era il ministro del Qatar per gli Affari Religiosi.\nPresunte attivit\u00e0 terroristiche.\nAttentato dinamitardo al World Trade Center del 1993.\nQuesto attacco fu pianificato da un gruppo di cospiratori che includevano Ramzi Yusuf, Mahmud Abu Halima, Muhammad Salame, Nidal Ayyad e Ahmad Ajjaj. Costoro ricevettero aiuto finanziario dallo zio di Yusuf, Khalid Shaykh Muhammad.\nIl Progetto Bojinka.\nDopo aver visto il rispetto che Ramzi Yusuf s'era guadagnato a causa dell'attentato dinamitardo del 1993 al World Trade Center di New York, Muhammad decise d'impegnarsi in modo maggiormente diretto anche nelle sue attivit\u00e0 anti-statunitensi. Viaggi\u00f2 quindi alla volta delle Filippine nel 1994 per lavorare assieme a Yusuf nel Progetto Bojinka, un complotto basato a Manila e mirante a distruggere dodici aeroplani di linea che volavano lungo le rotte fra Stati Uniti, l'Asia orientale e il Sudest asiatico. Il Rapporto della Commissione sull'11 settembre afferma nel suo capitolo 5 che \"ci\u00f2 marca la prima volta che Khalid Shaykh Muhammad prese parte alla pianificazione in atto di un'operazione terroristica\".\n\"Usando gli orari aerei, Khalid Shaykh Muhammad e Ramzi Yusuf progettarono uno schema per mezzo del quale cinque uomini avrebbero potuto, in un sol giorno, entrare a bordo di 12 diversi voli \u2014 due per tre di questi uomini, tre per ognuno dei rimanenti uomini \u2014 innescare e collocare a bordo le loro bombe e abbandonare il velivolo, lasciando che i timer innescassero le bombe nei vari giorni successivi. Col tempo le bombe sarebbero esplose, gli uomini-attentatori sarebbero ormai stati lontani ed estranei a qualsiasi ragionevole sospetto. Il calcolo era semplice: 12 voli con almeno 400 passeggeri per volo. Qualcosa di assai prossimo alle 5.000 vittime. Sarebbe stato un giorno di gloria per loro [gli attentatori], di calamit\u00e0 per gli Americani che gli attentatori immaginavano avrebbero riempito gli aeroplani.\"\nIl Progetto Bojinka prevedeva anche l'affitto o l'acquisto di un velivolo Cessna, imbottito di esplosivo, da far precipitare sul Quartier Generale della CIA a Langley - l'alternativa del piano principale era quello di dirottare il dodicesimo aeroplano in volo e di impiegarlo come arma. Questa informazione \u00e8 stata esposta dettagliatamente alle autorit\u00e0 statunitensi al tempo. Questo punto non \u00e8 per\u00f2 stato menzionato nella confessione di Khalid Shaykh Muhammad che riguardava i 31 complotti terroristici, incluso l'attentato dell'11 settembre 2001.\nNel dicembre del 1994, Yusef era stato impegnato in un test di una bomba da far esplodere a bordo del Philippine Airlines Flight 434, in cui era stato impiegato circa il 10% degli esplosivi che sarebbero stati usati in ognuno degli ordigni da collocare a bordo degli aeroplani statunitensi. L'esperimento si concluse con la morte di un cittadino giapponese che viaggiava dalle Filippine alla volta del Giappone. Muhammad cospir\u00f2 con Yusuf nell'organizzazione del complotto finch\u00e9 non fu scoperto il 6 gennaio del 1995. Yusuf fu catturato il 7 febbraio di quello stesso anno.\nKhalid Shaykh Muhammad fu segretamente indiziato di terrorismo dalla Corte Distrettuale statunitense per il Distretto meridionale di New York nel gennaio 1996 per il suo presunto coinvolgimento nel Progetto Bojinka, e conseguentemente inserito il 10 ottobre del 2001 nella lista iniziale dell'FBI sui 22 terroristi maggiormente ricercati.\nRipresa dei contatti con Osama bin Laden.\nAl tempo del Progetto Bojinka, il complotto era stato svelato. Muhammad era gi\u00e0 al sicuro in Qatar, ritornato al suo lavoro in veste di ingegnere progettista presso il locale ministero dell'Elettricit\u00e0 e delle Acque. Viaggi\u00f2 nel 1995 in Sudan, Yemen, Malaysia e Brasile per far visita a elementi della comunit\u00e0 gihadista in tutto il mondo, sebbene nessuna evidenza vi sia per collegarlo a specifiche azioni terroristiche in alcuno di questi posti. Nel suo viaggio in Sudan egli cerc\u00f2 di incontrare Osama bin Laden, che all'epoca viveva l\u00ec, con l'ausilio del leader politico sudanese Hassan al Turabi. Dopo che nel gennaio del 1996 giunse una richiesta da parte degli USA che il governo del Qatar arrestasse Muhammad, questi fugg\u00ec in Afghanistan, dove riprese le sue relazioni con \u02bfAbd al-Ras\u016bl Sayy\u0101f e pi\u00f9 avanti in quell'anno cre\u00f2 un collegamento operativo con il nuovamente emigrato Bin Laden. \"Secondo K[halid]S[hayk]M[uhammad], questa fu la prima volta in cui egli aveva visto Bin Laden dal 1989. Malgrado essi avessero combattuto insieme [in Afghanistan] nel 1987, Bin Laden e KSM non avevano ancora intessuto una speciale stretta connessione operativa\".\nProprio come Muhammad s'era trasferito di nuovo in Afghanistan, Bin Laden e i suoi fedeli avevano del pari spostato le loro operazioni nello stesso Paese. Abu Hafs al-Masri (nome \"di battaglia\" di Mohammed Atef, capo delle operazioni di Bin Laden, organizz\u00f2 un incontro tra Bin Laden e Muhammad a Tora Bora verso met\u00e0 del 1996, in cui Muhammad abbozz\u00f2 un piano che sarebbe dovuto diventare col tempo il quadruplo dirottamento del 2001. Bin Laden esort\u00f2 Muhammad a diventare un membro a pieno titolo di al-Q\u0101\u02bfida, ma egli seguit\u00f2 a declinare l'invito all'impegno politico fin verso i primi del 1999, dopo gli attentati alle ambasciate statunitensi del 1998 di Nairobi e Dar es Salaam che lo convinsero che Bin Laden era effettivamente connesso alle aggressioni contro gli Stati Uniti d'America. Muhammad intendeva mantenere un certo grado di autonomia come \"muj\u0101hid\" (combattente del \"jih\u0101d\").\nIl rapporto della Commissione 9/11 Commission nota a p.\u00a0149 che Muhammad aveva trasferito la sua famiglia dall'Iran a Karachi (Pakistan) nel 1997. Lo stesso anno egli tent\u00f2 senza successo di unirsi al capo dei \"muj\u0101hid\u012bn\" Ibn al-Khattab in Cecenia, un'altra area d'interesse particolare per Muhammad. A quanto sembra non fu in grado per\u00f2 di viaggiare alla volta della Cecenia e perci\u00f2 torn\u00f2 in Afghanistan, dove a poco a poco si mise in luce all'interno di \"al-Q\u0101\u02bfida\" e infine accett\u00f2 l'invito di Bin Laden a recarsi a Kandahar e unirsi all'organizzazione come membro di pieno diritto (sebbene egli pretenda di essersi rifiutato di prestare formale giuramento di fedelt\u00e0 a Bin Laden). Infine egli divenne leader del comitato di al-Q\u0101\u02bfida per i media. Lavor\u00f2 anche per la realizzazione di vari piani d'attacco contro Israele e il Sud-Est asiatico. Fu anche assai vicino a Ridw\u0101n \u02bfIs\u0101m al-D\u012bn, antico leader della organizzazione terroristica fondamentalistica del Sud-Est asiatico, \"al-Jama'a al-Islamiyya\".\nKhalid Shaykh Muhammad ha viaggiato per tutto il mondo facendo ampio uso di passaporti falsi ed \u00e8 stato pi\u00f9 volte sul punto di essere individuato e arrestato dalle autorit\u00e0 statunitensi.\nNel giugno del 2001 chiam\u00f2 3 volte tramite un telefono cellulare di propriet\u00e0 del belga Saber Mohammed e si pensa che abbia agito da messaggero per conto di Mosa Zi Zemmori e Driss Elatellah.\nAttacchi dell'11 settembre del 2001.\nNegli interrogatori di Ramzi bin al-Shibh e di Khalid Shaykh Muhammad (catturati rispettivamente nel 2002 e nel 2003) si afferma che Muhammad era stato l'istigatore e il principale organizzatore degli attacchi. Suo cugino, Ali Abd al-Aziz Ali, \u00e8 stato uno dei maggiori finanziatori degli attacchi.\nIl primo piano di dirottamento che Muhammad present\u00f2 alla leadership di al-Qa'ida parlava di numerosi aeroplani, sia della costa atlantica, sia della costa pacifica da dirottare e abbattere sugli obiettivi. Il suo piano si svilupp\u00f2 da un primo fallimentare complotto noto come \"Progetto Bojinka\", che esigeva 10 o anche pi\u00f9 aeroplani da far esplodere in volo o da dirottare per usarli come missili. Bin Laden respinse alcuni possibili obiettivi suggeriti da Muhammad, come la U.S. Bank Tower di Los Angeles.\nAlla fine del 1998 o i primi del 1999, Bin Laden dette la sua approvazione a Muhammad perch\u00e9 proseguisse a organizzare il complotto. Una serie di incontri avvenne nella primavera del 1999, in cui furono coinvolti Khalid Shaykh Muhammad, Osama bin Laden e il suo capo militare Mohammed Atef. Bin Laden assicur\u00f2 la propria guida del complotto, oltre al suo sostegno finanziario. Bin Laden fu altres\u00ec coinvolto nella selezione di personale che doveva prender parte al complotto, inclusa la scelta di Mohamed Atta nella sua veste di capo dei dirottatori. Muhammad assicur\u00f2 sostegno operativo, come la selezione degli obiettivi da colpire e l'aiuto per organizzare il viaggio dei dirottatori.\nDopo la scelta di Atta per comandare la missione, \"egli [Muhammad] s'incontr\u00f2 con Bin Laden per discutere degli obiettivi da colpire: il World Trade Center, che rappresentava l'economia degli Stati Uniti; il Pentagono, un simbolo della potenza militare statunitense; e il Campidoglio di Washington, l'esplicita fonte della politica degli USA in favore di Israele. La Casa Bianca era anche sulla lista, in quanto Bin Laden la considerava un simbolo politico e voleva attaccare anch'essa\". Outline of the 9/11 Plot Staff Statement No. 16\n\"Bin Laden sottopose per mesi a pressioni KSM (Khalid Shaykh Muhammad) perch\u00e9 fosse anticipata la data dell'attacco. Secondo KSM, Bin Laden aveva sempre chiesto che gli attacchi avvenissero nella prima met\u00e0 del 2000, dopo che il leader dell'opposizione in Israele, Ariel Sharon aveva provocato una grave crisi nel Vicino Oriente con la sua provocatoria e contestata visita nella Spianata Sacra delle Moschee di Gerusalemme (sito sacro all'Ebraismo e all'Islam), per affermare la volont\u00e0 d'inglobare l'intera Citt\u00e0 Santa allo Stato ebraico. Sebbene Bin Laden riconoscesse che Atta e gli altri piloti fossero da poco giunti negli USA per cominciare i loro corsi di addestramento al pilotaggio, il leader di al-Q\u0101\u02bfida intendeva punire gli Stati Uniti per il loro puntuale sostegno a Israele. Si dice che egli avesse chiesto a KSM se sarebbe stato sufficiente semplicemente far precipitare gli aerei dirottati senza colpire specifici obiettivi. KSM si oppose a tali pressioni, spiegando che l'operazione non avrebbe avuto successo se i piloti non fossero stati addestrati convenientemente e se il gruppo di dirottatori non fosse stato pi\u00f9 numeroso\". Testimonianza di Philip Zelikow davanti alla Commissione 9/11 \nIn un'intervista del 2002 al giornalista di Al Jazeera Yosri Fouda, Muhammad ammise il proprio coinvolgimento e cos\u00ec pure quello di Ramzi bin al-Shibh, per quanto riguardava l'\"Operazione Marted\u00ec Santo\" (Holy Tuesday Operation)\". Muhammad fu arrestato il 1\u00ba marzo 2003 a Rawalpindi (Pakistan). Mohammed infine fu spedito nel carcere speciale di Guantanamo Bay.\nNel marzo del 2007, la Reuters rifer\u00ec che Khalid Shaykh Muhammad \"aveva confessato\" d'aver avuto un ruolo negli attacchi terroristici dell'11 settembre, nel corso di un'udienza segreta nella Guantanamo Bay di Cuba. \"Sono stato responsabile dell'Operazione 11 settembre dalla A alla Z\", disse Khalid Shaykh Muhammad in una dichiarazione letta il sabato di fronte al Tribunale per la revisione dello \"status\" di combattente riunito nel carcere speciale di Guantanamo Bay. La sua confessione fu letta da un componente delle forze armate statunitensi che fungeva da suo personale rappresentante.\nReid, l'attentatore della scarpa.\nSecondo il componente operativo di al-Qa'ida, Muhammad Mansur Jabara, catturato e interrogato in Oman nel 2003, Khalid Shaykh Muhammad aveva inviato per un'operazione terroristica il componente operativo di al-Qa'ida operative Richard Reid, l'\"attentatore della scarpa\", con l'incarico di compiere un attentato al plastico su un velivolo. Jabara indic\u00f2 anche che tanto lui quanto Reid facevano riferimento a Khalid Shaykh Muhammad.\nL'omicidio di Daniel Pearl.\nSecondo un'intervista della CNN all'esperto di \"intelligence\" Rohan Gunaratna, \"Daniel Pearl stava indagando sulla rete di al-Q\u0101\u02bfida che era operativa a Karachi e fu su istruzione di Khalid Shaykh Muhammad che Daniel Pearl fu assassinato\". Il 12 ottobre del 2006, la rivista \"Time\" rifer\u00ec che \"KSM aveva confessato, sotto interrogatorio della CIA, che egli aveva commesso di persona l'omicidio\" (ma i sistemi impiegati per estorcere tali confessioni, assai difficilmente distinguibili dalla tortura, rendono assai problematica la presentazione di simili prove nel corso di un normale dibattimento giudiziario esperito di fronte a un tribunale civile). Il 15 marzo 2007, il Pentagono emise una dichiarazione secondo cui Muhammad aveva confessato l'assassinio. La dichiarazione riportava che Muhammad avrebbe detto: \"Ho decapitato io con la mia mano destra benedetta la testa dell'ebreo americano, Daniel Pearl, nella citt\u00e0 pakistana di Karachi. Per chi volesse confermarlo, esistono mie fotografie su Internet in cui io tengo la sua testa (mozzata)\".\nAttentato del nightclub di Bali.\nKhalid Shaykh Muhammad fu anche indirettamente implicato nell'attentato dinamitardo del 2002 contro un nightclub di Bali (Indonesia). Nel 2006, la Associated Press rifer\u00ec che il Col. Petrus Reinhard Golose della \"task force\" anti-terroristica indonesiana, in cui sosteneva che \"Khalid Shaykh Muhammad fu personalmente coinvolto nel costituire il sistema dei corrieri, in cui il denaro [per indennizzare gli attentatori-suicidi] fu trasportato dalla Thailandia in Malaysia e infine nell'isola indonesiana di Sumatra\".\nCattura, interrogatori e voci di maltrattamenti.\nL'11 settembre del 2002, membri del Inter-Services Intelligence (ISI) pakistano, affermarono di aver ucciso o catturato Khalid Shaykh Muhammad durante un raid a Karachi che aveva portato alla cattura di Ramzi bin al-Shibh. Alcune persone dichiararono invece che KSM era fuggito e che solo la sua famiglia era stata imprigionata.\nIl 1\u00ba marzo 2003, l'ISI dichiar\u00f2 che lo avevano catturato nel corso di un raid a Rawalpindi (Pakistan) nel corso di un'operazione congiunta con gli elementi operativi (la Special Activities Division) della CIA. In seguito a tale dichiarazione, alcune fonti ufficiali pakistane sostennero che egli era stato immediatamente trasferito sotto la custodia degli Stati Uniti senza dar corso ad alcuna procedura di estradizione, mentre altre dichiararono che egli era rimasto sotto custodia pakistana. Il raid ebbe luogo nella casa di Ahmad Abd al-Quddus, che era stato parimenti arrestato come agente di al-Q\u0101\u02bfida. La famiglia di \u02bfAbd al-Qudd\u016bs dichiar\u00f2 alla stampa che Khalid Shaykh Muhammad non era nell'abitazione, che \u02bfAbd al-Qudd\u016bs era disabile e che non era mai stato un associato di al-Q\u0101\u02bfida, e che la polizia che aveva condotto l'operazione non aveva chiesto di Khalid Shaykh Muhammad. Altri resoconti giornalistici sostennero che fonti talebane pakistane avevano dichiarato che KSM non era stato catturato e che era ancora alla macchia.\nSecondo il \"Computo non secretato delle prove\" presentato durante l'Udienza per l'esame relativo allo status di Combattente nel 2007, un hard drive di computer sequestrato nel corso della cattura di Khalid Shaykh Muhammad conteneva:\nTuttavia, nell'audizione Khalid Shaykh Muhammad obiett\u00f2 che il computer non gli apparteneva e che esso era di Mustafa Ahmad al-Hawsawi, arrestato assieme a lui.\nIl 12 ottobre 2004 Human Rights Watch rifer\u00ec che 11 sospetti di reato, incluso Khalid Shaykh Muhammad, era stato imprigionato in un carcere segreto in Giordania, in cui poteva essere stato sottoposto a torture sotto la direzione della CIA. Fonti ufficiali giordane e statunitensi hanno smentito queste accuse.\nIl Direttore della CIA, Michael Hayden, dichiar\u00f2 a una Commissione del Senato statunitense il 5 febbraio 2008, che l'Agenzia aveva fatto ricorso alla tecnica di interrogatorio del cosiddetto waterboarding per Khalid Shaykh Muhammad.\nNel giugno 2008 un articolo del \"New York Times\" riport\u00f2 - citando esponenti non precisati della CIA - che Khalid Shaykh Muhammad era imprigionato in un luogo di detenzione segreto in Polonia, vicino all'aeroporto di Szymany, a circa 170 chilometri a nord di Varsavia e sarebbe stato qui che egli era stato interrogato e, di fatto, torturato con la tecnica del \"waterboarding\", soltanto dopo la quale egli aveva cominciato a \"collaborare\".\nRapporto sull'abuso operato ai danni dei suoi figli da parte degli inquirenti.\nAli Khan, padre del detenuto di Guantanamo Majid Khan, un altro dei 14 \"detenuti di alto profilo\", rilasci\u00f2 un \"affidavit\" il 16 aprile 2006, in cui citava che gli interrogatori cui erano stati sottoposti i figli di Khalid Shaykh Muhammad, di 6 e di 8 anni, avevano condotto ad abusi. L\"affidavit\" di Ali Khan citava un altro dei suoi figli, Mohammed Khan:\nTrasferimento a Guantanamo e udienza davanti al Tribunale per l'Esame dello \"status\" di Combattente.\nIl 6 settembre 2006 il Presidente degli Stati Uniti George W. Bush conferm\u00f2 per la prima volta che la CIA aveva posto sotto custodia \"detenuti di alto profilo\" in centri segreti incaricati degli interrogatori. Annunci\u00f2 anche che quattordici importanti prigionieri, incluso Khalid Shaykh Muhammad, erano stati trasferiti dalla custodia della CIA alla custodia militare, al campo detentivo di Guant\u00e1namo Bay e che questi 14 prigionieri avrebbero ora potuto attendersi di vedersi contestare le loro imputazioni di fronte alle commissioni militari di Guantanamo.\nIn un discorso del 29 settembre 2006, il Presidente Bush afferm\u00f2: \"Una volta catturati, Abu Zubayda, Ramzi bin al-Shibh e Khalid Shaykh Muhammad sono stati posti sotto la custodia della Central Intelligence Agency. Gli interrogatori di questi e altri sospetti terroristi hanno fornito informazioni che ci hanno aiutato a proteggere il popolo americano. Ci hanno aiutato a sgominare una cellula di elementi terroristici operativi del Sudest asiatico che avevano preparato attacchi da portare all'interno degli Stati Uniti. Ci hanno aiutato a vanificare un piano di al-Q\u0101\u02bfida per sviluppare antrace per attacchi terroristici. Ci hanno aiutato a bloccare un piano gi\u00e0 pianificato per colpire un campo dei Marines a Gibuti, a prevenire un attacco gi\u00e0 pianificato contro il consolato statunitense a Karachi, e a sventare un complotto per dirottare aerei civili per farli volare contro l'aeroporto di Heathrow e il centro direzionale londinese di Canary Wharf\".\nNel marzo del 2007 Mohammed fu ascoltato come teste in un'udienza a porte chiuse a Guant\u00e1namo Bay. Secondo i resoconti dell'udienza pubblicati dal Pentagono, egli disse: \"Io sono stato responsabile dell'operazione dell'11 settembre, dalla A alla Z\". Le trascrizioni lo mostrano anche confessare: 1) l'organizzazione degli attentati al World Trade Center del 1993; 2) l'attentato al nightclub di Bali; 3) il tentativo messo in atto da Richard Reid che aveva occultato esplosivo nelle sue scarpe. Egli confess\u00f2 anche di aver pianificato attacchi all'aeroporto di Heathrow e alla Torre dell'Orologio (Big Ben) del Palazzo di Westminster a Londra, l'omicidio di Pearl nel 2002 e la pianificazione di attentati con cui colpire papa Giovanni Paolo II, Pervez Musharraf e Bill Clinton.\nIl 15 marzo 2007 la BBC News rifer\u00ec che \"le trascrizioni delle sue testimonianze sono state tradotte dall'arabo e stampate dal Dipartimento di Stato della Difesa statunitense dopo l'eliminazione di materiale d\"'intelligence\" rilevante. Sembra, a seguito di una domanda di un giudice, che Khalid Shaykh Muhammad avesse reso dichiarazioni sotto tortura, condotta da personale statunitense da cui era tenuto sotto custodia\". In trascrizioni del Dipartimento della Difesa, Muhammad disse che le sue dichiarazioni non erano state estorte con metodi violenti, ma Muhammad e gli avvocati che si occupano di diritti dell'uomo hanno dichiarato che egli era stato torturato. Responsabili della CIA avevano in precedenza affermato alla ABC News che \"Muhammad aveva resistito alla tortura definita waterboarding per due o tre minuti prima di cominciare a parlare\". Esperti legali sostengono che ci\u00f2 potrebbe vanificare ogni sua testimonianza. Lo psichiatra forense, il medico Michael Welner, un esperto di false confessioni, ha osservato dalle trascrizioni delle testimonianze che tutto ci\u00f2 che riguardava la sua famiglia poteva aver sollecitato Muhammad a cooperare assai pi\u00f9 di qualsiasi maltrattamento inflittogli in precedenza."}
{"id": "2335928", "revid": "599013", "url": "https://it.wikipedia.org/wiki?curid=2335928", "title": "Doug Lee", "text": ""}
{"id": "2335931", "revid": "129019", "url": "https://it.wikipedia.org/wiki?curid=2335931", "title": "Avinguda Meridiana", "text": "L'Avinguda Meridiana (in spagnolo \"Avenida Meridiana\") \u00e8 una delle strade principali della citt\u00e0 di Barcellona. Il suo nome deriva dalla sua posizione, dal momento che il suo tratto iniziale coincide con il meridiano Dunkerque-Barcellona, utilizzato nel 1791 per definire la lunghezza del metro come diecimilionesima parte di un quarto di meridiano terrestre.\nOriginariamente progettata da Ildefons Cerd\u00e0 nel 1859 per essere una delle due pi\u00f9 importanti vie di transito di Barcellona, non acquist\u00f2 mai questa importanza ma \u00e8 comunque una strada di grande transito collegando il Parc de la Ciutadella con le zone settentrionali di Barcellona.\nIl 19 giugno 1987 il gruppo separatista basco ETA piazz\u00f2 una bomba nel seminterrato di un ipermercato \"Hipercor\" di questa strada, uccidendo 21 persone e ferendone altre 41."}
{"id": "2335941", "revid": "1226", "url": "https://it.wikipedia.org/wiki?curid=2335941", "title": "Istituto Biblico di Roma", "text": ""}
{"id": "2335944", "revid": "599013", "url": "https://it.wikipedia.org/wiki?curid=2335944", "title": "Il fuggiasco", "text": ""}
{"id": "2335948", "revid": "111574584", "url": "https://it.wikipedia.org/wiki?curid=2335948", "title": "Villa Giramonte", "text": "Villa Giramonte si trova a Firenze in via della Torre del Gallo 4-6. La villa deve il nome alla zona di Giramonte, che alcuni fanno risalire alla famiglia Giramonti che in questa zona avrebbe avuto dei possedimenti.\nStoria.\nLa grande villa, circondata da un giardino all'italiana e da un ampio parco, fu la residenza di Maria Bonaparte, in esilio col padre Carlo Luciano Bonaparte a Firenze. Si trova alla sommit\u00e0 di un poggio, con un'ampia veduta su Firenze.\nL'arredo della villa venne venduto all'asta nel 1970."}
{"id": "2335954", "revid": "33689", "url": "https://it.wikipedia.org/wiki?curid=2335954", "title": "Pannelli in policarbonato", "text": ""}
{"id": "2335963", "revid": "72811", "url": "https://it.wikipedia.org/wiki?curid=2335963", "title": "Motto Kokoro ni Hoshi no Kagayaki wo", "text": ""}
{"id": "2335964", "revid": "466539", "url": "https://it.wikipedia.org/wiki?curid=2335964", "title": "9\u00aa edizione dei Satellite Awards", "text": "La 9\u00aa edizione dei Satellite Awards si \u00e8 tenuta il 23 gennaio 2005."}
{"id": "2335967", "revid": "287204", "url": "https://it.wikipedia.org/wiki?curid=2335967", "title": "Il fuggiasco (film)", "text": ""}
{"id": "2335970", "revid": "111330883", "url": "https://it.wikipedia.org/wiki?curid=2335970", "title": "Colonna di Sant'Oronzo (Lecce)", "text": "La colonna di Sant'Oronzo, alta circa 29 metri, \u00e8 situata in piazza Sant'Oronzo a Lecce. Sulla sommit\u00e0 ospita la statua del patrono eseguita a Venezia nel 1739.\nLa colonna venne eretta in segno di gratitudine a sant'Oronzo, a cui la citt\u00e0 attribu\u00ec la sua preservazione dalla peste diffusasi nel 1656 nel Regno di Napoli. \nStoria.\nIl monumento venne realizzato utilizzando i rocchi crollati dello stelo marmoreo di una delle due colonne romane che erano poste al termine della Via Appia a Brindisi.\nI lavori, iniziati nel 1666 furono ben presto sospesi a causa della mancanza di fondi. Ripresi nel 1681 furono ultimati cinque anni dopo. I lavori furono guidati dall'architetto leccese Giuseppe Zimbalo, il quale costru\u00ec il basamento in pietra animato da balaustre e statue e rastrem\u00f2 i rocchi i quali risultavano scheggiati a causa del crollo. Anche il capitello adoperato fu quello dell'antica colonna romana, sul quale venne posizionata una statua (alta 4,16\u00a0m) in legno veneziano ricoperta di rame, di Sant'Oronzo, raffigurato in abiti vescovili nell'atto di benedire la citt\u00e0. Durante i festeggiamenti del Santo nell'agosto del 1737, un razzo colp\u00ec e bruci\u00f2 la statua che venne totalmente rifatta; la nuova effigie di S. Oronzo fu fusa in bronzo (sempre a Venezia) e riprese definitivamente il suo posto nel 1739.\nDurante la guerra del 1940 la statua di sant'Oronzo fu conservata e restaurata nel duomo.\nAlla fine del conflitto, probabilmente tra il 1945 e 1950 fu definitivamente posizionata sulla colonna."}
{"id": "2335971", "revid": "6923", "url": "https://it.wikipedia.org/wiki?curid=2335971", "title": "Johan \u00c5kerman", "text": "Statistiche.\n\"Statistiche aggiornate a luglio 2013.\""}
{"id": "2335972", "revid": "62004", "url": "https://it.wikipedia.org/wiki?curid=2335972", "title": "Giro Donne 2005", "text": "Il Giro Donne 2005, sedicesima edizione della corsa, si svolse in nove tappe pi\u00f9 un cronoprologo iniziale dal 1\u00ba al 10 luglio 2005 per un totale di 858,3\u00a0km. La vittoria fu appannaggio della svizzera Nicole Br\u00e4ndli, in forza al Team Bigla, che complet\u00f2 la corsa in 22h08'34\", la quale precedette la spagnola Joane Somarriba e la lituana Edita Pu\u010dinskait\u0117.\nOltre alla maglia rosa finale, l'atleta elvetica vinse 3 tappe; la maglia bianca di miglior giovane and\u00f2 alla Volha Hayeva, la maglia ciclamino della classifica a punti a Giorgia Bronzini, la quale si impose in 3 tappe, mentre la maglia verde di miglior scalatrice and\u00f2 a Svetlana Bubnenkova."}
{"id": "2335977", "revid": "599013", "url": "https://it.wikipedia.org/wiki?curid=2335977", "title": "Bob McCann", "text": ""}
{"id": "2335978", "revid": "36426", "url": "https://it.wikipedia.org/wiki?curid=2335978", "title": "Villa Giovannelli", "text": "Villa Giovannelli si trova in piazza Unganelli 6 sul colle di Arcetri a Firenze.\nLa villa non \u00e8 di grandi dimensioni ed \u00e8 organizzata attorno a un cortile.\nStoria.\nNel 1427 apparteneva ai Coverelli, poi pass\u00f2 ai Vecchietti e nel XVIII secolo ai Pandolfini.\nDurante l'assedio di Firenze del 1529-1530 vi prese alloggio Alessandro Vitelli, che da questa posizione cannoneggi\u00f2, con le truppe imperiali, il campanile di San Miniato al Monte, protetto per l'occasione da Michelangelo con dei materassi legati. \nUna targa sulla facciata lo ricorda, mentre un'altra ricorda che qui visse nel XVII secolo il pittore di corte Giusto Sustermans, autore del pi\u00f9 celebre ritratto di Galileo Galilei, il quale viveva confinato poco distante, a villa Il Gioiello a Pian dei Giullari. Questa targa venne posta nel 1780 dal filosofo Cesare Giovannelli, che diede il nome alla villa.\nNel Novecento vi visse un altro pittore, Annibale Gatti.\nLa cappellina della villa, visibile sulla piazza a sinistra, faceva parte del podere Uzie."}
{"id": "2335984", "revid": "174925", "url": "https://it.wikipedia.org/wiki?curid=2335984", "title": "Joan Geraldine Bennett", "text": ""}
{"id": "2335992", "revid": "1573940", "url": "https://it.wikipedia.org/wiki?curid=2335992", "title": "Cryptopsaras couesii", "text": "Cryptopsaras couesii \u00e8 un pesce marino della famiglia Ceratiidae. \u00c8 l'unica specie del genere Cryptopsaras ed \u00e8 conosciuta in italiano con il nome di rana pescatrice degli abissi.\nDescrizione.\nLa rana pescatrice si presenta come un pesce dalla testa enorme (che ricopre anche 1/3 del suo corpo) munita di grandi mascelle con lunghi denti. Come in molti altri Ceratioidei, la particolarit\u00e0 di questo pesce \u00e8 la presenza di un'esca bioluminescente posta sulla testa; questa peculiare \"antenna luminosa\" si chiama illicio. Il resto del corpo \u00e8 piuttosto ristretto e, come gli altri pesci abissali, \u00e8 privo di squame, in quanto sostituite da pelle. Le pinne sono trasparenti e piccole.\nLa femmina, in et\u00e0 adulta, pu\u00f2 raggiungere una lunghezza di 45 cm.\nDistribuzione e habitat.\n\u00c8 diffuso in gran parte degli oceani, limitatamente ai settori tropicali e subtropicali.\nSi incontra nella zona abissale fino almeno a 3000 metri di profondit\u00e0.\nBiologia.\nIl maschio in questa specie \u00e8 nano e vive da parassita della femmina. Misura al massimo 1 cm di lunghezza. Uova e larve sono pelagiche, le uova sono deposte in cordoni galleggianti."}
{"id": "2336003", "revid": "33751", "url": "https://it.wikipedia.org/wiki?curid=2336003", "title": "BMI Film &amp; TV Award", "text": "Il BMI Film &amp; TV Award \u00e8 un riconoscimento assegnato annualmente dall'organizzazione statunitense Broadcast Music Incorporated (BMI), composta da oltre membri tra compositori, scrittori di canzoni e persone legate al mondo della musica.\nL'associazione, nata nel 1940, ha iniziato a distribuire premi a partire dal 1985 per premiare le migliori \"performance musicali\" all'interno delle varie opere cinematografiche. Le categorie di premi si sono andate via via ampliando ed attualmente sono tre:\nEdizioni.\n1985 | 1986 | 1987 | 1988 | 1989 | 1990 | 1991 | 1992 | 1993 | 1994 | 1995 | 1996 | 1997 | 1998 | 1999 | 2000 | 2001 | 2002 | 2003 | 2004 | 2005 | 2006 | 2007 | 2008 | 2009 | 2010 | 2011 | 2012 | 2013 | 2014 | 2015 | 2016 | 2017"}
{"id": "2336007", "revid": "729019", "url": "https://it.wikipedia.org/wiki?curid=2336007", "title": "BMI Film &amp; TV Awards 1985", "text": "La 1\u00aa edizione della cerimonia di premiazione dei BMI Film &amp; TV Awards si \u00e8 tenuta nel 1985.\nL'unico premio della cerimonia venne assegnato all'autore della colonna sonora del film \"Ma guarda un po' 'sti americani\"."}
{"id": "2336008", "revid": "1543377", "url": "https://it.wikipedia.org/wiki?curid=2336008", "title": "Tired of Being Sorry", "text": "Tired of Being Sorry, conosciuto sul mercato in lingua spagnola con il titolo \"Amigo vulnerable\", \u00e8 il secondo singolo internazionale estratto dall'album \"Insomniac\", pubblicato nel 2007 da Enrique Iglesias, ed \u00e8 una cover dell'omonimo brano dei Ringside. \nFu un successo in diversi paesi europei in cui fu un top 10. Nel 2008, la canzone fu anche registrata come duetto bilingue con la cantante francese N\u00e2diya sotto il titolo \"Tired of Being Sorry (laisse le destin l'emporter)\" ed \u00e8 diventato un successo in Francia e in Belgio dove raggiunse la prima posizione delle classifiche di singoli."}
{"id": "2336012", "revid": "113808372", "url": "https://it.wikipedia.org/wiki?curid=2336012", "title": "Monte Pelvo (Pic de Caramantran)", "text": "Il Monte Pelvo (3.021 - \"Pic de Caramantran\" in francese) \u00e8 una montagna delle Alpi Cozie (sottosezione alpina Alpi del Monviso). Si trova sul confine italo-francese tra l'alta Val Varaita e il Queyras ed interessa il comune italiano di Pontechianale (CN).\nLa quota della montagna \u00e8 indicata in 3021\u00a0m sulla cartografia italiana IGM, ed in 3025\u00a0m su quella francese IGN. I versanti francesi della montagna ricadono nel Parco naturale regionale del Queyras.\nCaratteristiche.\nLa montagna sorge a poco pi\u00f9 di un km in linea d'aria a sud-ovest del Colle dell'Agnello ed \u00e8 separata da questo, per cresta, dalla vicina Punta dell'Alp (3.031\u00a0m).\nLo spartiacque principale prosegue verso sud formando il \"Colle di Saint Veran\" (2.844\u00a0m, percorso da un sentiero), che divide il Pelvo dalla Rocca Bianca.\nIl Pelvo presenta un versante meridionale che scende verso il Vallone del Rio Saint Veran, tributario del Varaita.\nI due versanti francesi (nord-est e ovest) sono rivolti rispettivamente verso il Vallone dell'Aigue Agnelle e verso quello dell'Aigue Blanche, due torrenti che confluiscono nei pressi di Molines-en-Queyras.\nIn corrispondenza della cima si diparte verso nord dal crinale principale una costiera che separa i due valloni francesi e che collega il Pelvo con il \"Colle di Chamoussiere\" (2.884\u00a0m).\nIl termine \"Pelvo\" \u00e8 un toponimo piuttosto diffuso nelle Alpi Occidentali e deriverebbe da una voce celtica indicante una scoscesa montagna rocciosa.\nAscensione alla vetta.\nLa via di salita normale per chi proviene dal versante italiano parte qualche centinaio di metri a valle del Colle dell'Agnello, sul lato francese, raggiunge il Colle di Chamoussiere e di qui risale l'ampia e poco inclinata cresta nord della montagna.\nUn'alternativa, soprattutto per chi proviene dal versante francese, \u00e8 quella di raggiungere il \"colle di Saint-V\u00e9ran\" e da qui salire alla vetta seguendo la cresta meridionale.\nAscensione invernale.\nData la sua relativa facilit\u00e0 la montagna \u00e8 raggiungibile con gli sci da sci alpinismo e, per i cicloalpinisti pi\u00f9 esperti, anche in MTB."}
{"id": "2336014", "revid": "228587", "url": "https://it.wikipedia.org/wiki?curid=2336014", "title": "Pelvo", "text": "Pelvo o monte Pelvo \u00e8 un toponimo che si riferisce a diverse montagne delle Alpi Cozie:"}
{"id": "2336016", "revid": "36426", "url": "https://it.wikipedia.org/wiki?curid=2336016", "title": "Lambello (araldica)", "text": ""}
{"id": "2336017", "revid": "178076", "url": "https://it.wikipedia.org/wiki?curid=2336017", "title": "Monte Pelvo (Chianale)", "text": ""}
{"id": "2336024", "revid": "1318658", "url": "https://it.wikipedia.org/wiki?curid=2336024", "title": "Th\u00e9\u00e2tre du Ch\u00e2telet", "text": "Il th\u00e9\u00e2tre du Ch\u00e2telet \u00e8 uno dei due teatri siti in place du Ch\u00e2telet, a Parigi. Esso si trova lungo la rive droite della Senna nel I \"arrondissement\" e venne inaugurato nel 1862. Oggi vi si rappresentano, essenzialmente, opere liriche e concerti di musica classica e sinfonica. In esso avviene, tutti gli anni, la cerimonia di premiazione dei C\u00e9sar del cinema.\nStoria.\nIl \"Th\u00e9\u00e2tre imp\u00e9rial du Ch\u00e2telet\", cos\u00ec si chiamava al tempo della costruzione, venne realizzato tra il 1860 ed il 1862 su progetto di Gabriel Davioud dietro incarico del Barone Haussmann, nello stesso periodo in cui veniva costruito il dirimpettaio Th\u00e9\u00e2tre de la Ville posto sull'altro lato della place du Ch\u00e2telet. Esso aveva una capienza di 2.500 spettatori e veniva utilizzato per rappresentazioni di prosa. Venne inaugurato 19 aprile 1862, alla presenza dell'imperatrice, con \"Rothomago\" di Adolphe d'Ennery, Clairville e Monnier. Sulla facciata figurano nove pergamene scolpite su cui sono riportate le parole seguenti: danza, opera, fiaba, musica, dramma, tragedia, commedia, vaudeville e pantomima.\nAll'inizio del XX secolo la programmazione viene estesa all'operetta, al balletto, ai concerti di musica classica e popolare ed anche, per un breve periodo, alle proiezioni cinematografiche.\nLa danza ebbe, nel XX secolo, una importanza notevole nei cartelloni del teatro. Lo Ch\u00e2telet accolse diverse compagnie internazionali come i Balletti russi di Sergej Djagilev e il balletto dell'attuale Teatro Mariinskij. Esso vide la prima esecuzione di \"Petru\u0161ka\" di Igor' Stravinskij il 13 giugno 1911 e quella di \"Parade\" di Satie e Cocteau il 18 maggio 1917.\nSul podio si alternarono diversi grandi compositori e direttori d'orchestra come \u010cajkovskij, Mahler e Richard Strauss.\nA partire dal 1929, il th\u00e9\u00e2tre du Ch\u00e2telet divenne il tempio dell'operetta sotto la direzione di Maurice Lehmann e vi fu il successo di \"Mississippi\" (Show Boat (musical)) e di \"Robert le pirate\" (\"The New Moon\") di Sigmund Romberg. \nVennero creati numerosi successi come \"Nina Rosa\" (1931) con Andr\u00e9 Baug\u00e9, \"Rose de France\" di Romberg (1933), \"Fragonard\" di Gabriel Piern\u00e9 con Baug\u00e9 (1934), \"Al cavallino bianco\" (1948, 1953, 1960 e 1968), \"Valses de Vienne\" (1943, 1957, 1964 et 1974), \"Pour Don Carlos\" di Francis Lopez (1950) con Georges Gu\u00e9tary, \"Le Chanteur de Mexico\" di Lopez (1951), rappresentata circa mille volte con Luis Mariano e Rudy Hirigoyen, \"La Toison d'Or\" (1954) con Andr\u00e9 Dassary, \"M\u00e9diterran\u00e9e\" di Lopez (1956) con Tino Rossi, \"Rose de No\u00ebl\" (1957) con Andr\u00e9 Dassary, \"Le Secret de Marco Polo\" (1958) con Luis Mariano, \"La Polka des lampions\" (1961) e \"Monsieur Carnaval\" di Charles Aznavour (1965) con Georges Gu\u00e9tary e Jean Richard. Maurice Lehmann fece appello a dei compositori come Siegmund Romberg, Henri Christin\u00e9, Maurice Yvain, Pierre Petit, Francis Lopez, Henri Betti, Jean-Jacques Damase, G\u00e9rard Calvi e Charles Aznavour. Il suo successore, Marcel Lamy, gi\u00e0 direttore dell'Op\u00e9ra-Comique, produsse le ultime due operette di Luis Mariano, \"Le Prince de Madrid\" (1967) e \"La Caravelle d'or\" (1969). Dopo alcuni anni difficili, il teatro rinnov\u00f2 i vecchi fasti con oltre seicento rappresentazioni di \"Gipsy\", diretta da Andr\u00e9 Martial (1972) e quindi \"Volga\" (1976) di Francis Lopez con Jos\u00e9 Todaro.\nNel 1979 la direzione venne assunta dal \"comune di Parigi\" e dopo un profondo rinnovamento, il teatro riapr\u00ec nel 1980 con il nome di \"Th\u00e9\u00e2tre musical de Paris\". L'operetta non venne dimenticata e vennero prodotte \"La vie parisienne\", \"La vedova allegra\", \"Il pipistrello\" e \"La Fille de Madame Angot\". Anche delle stagioni di opera si susseguirono specialmente con cicli verdiani, di opere russe e di Wagner con dei cast di livello internazionale. L'acustica venne rivista nel 1989 ed il sipario venne dipinto da G\u00e9rard Garouste, mentre il teatro riassunse il vecchio nome di Th\u00e9\u00e2tre du Ch\u00e2telet.\nSt\u00e9phane Lissner, direttore dal 1995 al 1999, miglior\u00f2 nuovamente l'acustica e la visibilit\u00e0.\nIl teatro \u00e8 sede dell'Orchestre de Paris e dell'Orchestre Philharmonique de Radio France; le due formazioni, dal settembre 2006 si sono trasferite alla Salle Pleyel. La Philharmonia Orchestra di Londra ha svolto stagioni regolari a partire dal 1993.\nDa molti anni, il Teatre du Ch\u00e2telet ospita la cerimonia di premiazione del Premio C\u00e9sar per il cinema."}
{"id": "2336028", "revid": "729019", "url": "https://it.wikipedia.org/wiki?curid=2336028", "title": "Alain Lorieux", "text": "Biografia.\nCresciuto sportivamente a Seyssins (Is\u00e8re) e vigile del fuoco di professione, milit\u00f2 per quattro stagioni al Grenoble prima di terminare ad Aix-les-Bains, dove vive tuttora.\nEsord\u00ec in Nazionale nel luglio del 1981 a Brisbane contro l' e prese successivamente parte ai tornei del Cinque Nazioni del , e dal al , vincendo questi ultimi consecutivamente, rispettivamente con il Grande Slam, a pari merito con il e in solitaria.\nAlla si distinse nella semifinale disputata contro l', nel corso della quale marc\u00f2 la meta del momentaneo sorpasso sugli \"Wallabies\" e successivamente inizi\u00f2 l'azione con cui Serge Blanco segn\u00f2 i punti decisivi per mandare la in finale, nella quale fu poi sconfitta dalla .\nDisput\u00f2 il suo ultimo \"test match\" a Lilla nel 1989, ancora contro l', nel corso del torneo celebrativo dei 200 anni della rivoluzione francese.\nDopo il ritiro, congedatosi dai Vigili del Fuoco, ha assunto la direzione di un campeggio ad Aix-les-Bains, in Savoia."}
{"id": "2336029", "revid": "1573940", "url": "https://it.wikipedia.org/wiki?curid=2336029", "title": "Clathrinida", "text": "Clathrinida \u00e8 un ordine di spugne marine della classe Calcarea (o Calcispongiae).\nDescrizione.\nI membri di quest ordine sono provvisti di scheletri calcarei. Questi organismi hanno una struttura di tipo ascon e non possiedono una vera e propria membrana cutanea.\nTassonomia.\nComprende le seguenti famiglie:"}
{"id": "2336038", "revid": "1318658", "url": "https://it.wikipedia.org/wiki?curid=2336038", "title": "Th\u00e9\u00e2tre de la Ville", "text": "Il Th\u00e9\u00e2tre de la Ville \"Sarah Bernhardt\" \u00e8 un teatro parigino sito al 2, place du Ch\u00e2telet nel IV \"arrondissement\". Il Th\u00e9\u00e2tre de la Ville \u00e8 divenuto, dagli anni ottanta, uno dei luoghi di maggior importanza per la danza contemporanea e i suoi giovani artisti. Dal 1996 possiede una seconda sala, nel nord di Parigi, il \"Th\u00e9\u00e2tre des Abbesses\".\nStoria.\nIl Th\u00e9\u00e2tre de la Ville venne progettato da Gabriel Davioud nel quadro della ristrutturazione di Parigi realizzata dal Barone Haussmann. Venne edificato tra il 1860 e il 1862 di fronte al th\u00e9\u00e2tre du Ch\u00e2telet, al posto dell'antica sala del \"Th\u00e9\u00e2tre-Historique\" del \"boulevard du Temple\". Esso ha una capacit\u00e0 di 1.000 posti.\nVenne inaugurato con uno spettacolo realizzato dal Th\u00e9\u00e2tre Lyrique, diretto da L\u00e9on Carvalho che mise in scena una serie di opere fra le pi\u00f9 importanti quali \"Mireille\" (1864) e \"Rom\u00e9o et Juliette\" (1867) di Charles Gounod, \"Les P\u00eacheurs de perles\" (1863) e \"La Jolie Fille de Perth\" (1866) di Georges Bizet e la seconda parte de \"Les Troyens\" di Hector Berlioz (1863). Il repertorio era comunque aperto ai grandi compositori stranieri quali Bellini, Donizetti, Mozart, Verdi, Wagner e Weber. Il direttore d'orchestra Jules Pasdeloup ne assume la direzione nel 1868 ma il teatro venne distrutto da un incendio il 25 maggio 1871 a seguito dei disordini avvenuti nel corso della Comune di Parigi.\nRicostruito sullo stesso progetto nel 1874, a parte le rifiniture dell'interno, venne ribattezzato \"Th\u00e9\u00e2tre-Lyrique-Dramatique\" (1874), \"Th\u00e9\u00e2tre-Historique\" (1875) e quindi \"Th\u00e9\u00e2tre des Nations\" nel 1879, e ospit\u00f2 temporaneamente le compagnie del Th\u00e9\u00e2tre Italien e dell'Op\u00e9ra-Comique, fin quando l'attrice Sarah Bernhardt ne ottenne la disponibilit\u00e0 nel 1898 e inizi\u00f2 a recitarvi nel 1899, dandogli il suo nome. Sotto l'occupazione tedesca, il \"Th\u00e9\u00e2tre Sarah Bernardt\" venne rinominato \"th\u00e9\u00e2tre de la Cit\u00e9\", a seguito delle origini ebraiche dell'attrice. Nel 1943, \"Le mosche\", il primo lavoro di Jean-Paul Sartre, venne rappresentato dal nuovo direttore del teatro Charles Dullin.\nDopo la guerra, il teatro riprese il suo nome di Sarah Bernhardt sotto la nuova direzione di A.M. Julien. Egli promosse la nascita del \" Festival d'Art dramatique de Paris\", nel 1954, che vide passare per il palcoscenico parigino Bertolt Brecht e il suo Berliner Ensemble e il \"Piccolo Teatro\" di Milano di Giorgio Strehler, ribattezzando il teatro \"Th\u00e9\u00e2tre des Nations\". La sala venne chiusa per due anni, dal 1967 al 1968, per permettere la ristrutturazione dell'interno del teatro su progetto di Valentin Fabre e Jean Perrottet. All'inaugurazione venne ribattezzata con il nome attuale di \"Th\u00e9\u00e2tre de la Ville\" e posto sotto la direzione di Jean Mercure.\nLe linee programmatiche del teatro attuale vennero messe in atto dallo stesso Mercure dal 1968 agli inizi degli anni ottanta. G\u00e9rard Violette ne assunse la direzione nel 1985 e modific\u00f2 la programmazione. Il teatro si apr\u00ec allora alla danza contemporanea che occupa ormai la parte preminente della programmazione annuale. Esso si \u00e8 proposto, in particolare, la diffusione delle nuove forme di danza presso il grande pubblico. Qui \u00e8 nata e si \u00e8 consacrata la nuova danza francese e quella belga. La maggior parte delle moderne coreografie di Maurice B\u00e9jart \u00e8 stata co-prodotta con il Th\u00e9\u00e2tre de la Ville.\nNel 1996, il th\u00e9atre de la Ville si ingrand\u00ec con l'apertura di una nuova sala di 400 posti nella parte nord di Parigi e battezzata \"Th\u00e9\u00e2tre des Abbesses\".\nNel 2008, G\u00e9rard Violette, in accordo con la citt\u00e0 di Parigi, lasci\u00f2 la direzione del teatro al successore, Emmanuel Demarcy-Mota."}
{"id": "2336055", "revid": "42371", "url": "https://it.wikipedia.org/wiki?curid=2336055", "title": "Tower of terror", "text": ""}
{"id": "2336064", "revid": "764447", "url": "https://it.wikipedia.org/wiki?curid=2336064", "title": "BMI Film &amp; TV Awards 1988", "text": "La 3\u00aa edizione della cerimonia di premiazione dei BMI Film &amp; TV Awards si \u00e8 tenuta nel 1988.\nPremi.\nLa lista seguente mostra l'elenco dei vincitori dei rispettivi premi."}
{"id": "2336065", "revid": "1573940", "url": "https://it.wikipedia.org/wiki?curid=2336065", "title": "Clathrina clathrus", "text": "Clathrina clathrus () \u00e8 una spugna marina della famiglia Clathrinidae.\nDescrizione.\n\u00c8 una spugna incrostante, con struttura a sacco singolo di tipo ascon, che forma cuscinetti di colore giallo limone, sino a 10\u00a0cm di diametro, composti da tubuli di diametro da 0,5 a 1\u00a0mm, intrecciati a formare un reticolo; la consistenza \u00e8 molle in quanto la componente calcarea \u00e8 limitata alle spicole, che sono triassoni con raggi cilindro-conici. \nDistribuzione e habitat.\nComune nel mare Mediterraneo, la sua presenza \u00e8 stata in passato segnalata nell'Atlantico orientale ma necessita di conferme\n\u00c8 una specie sciafila che predilige gli ambienti riparati e poco illuminati, tipo le grotte, da 5 a 25 m di profondit\u00e0.\nAlimentazione.\nSi nutre di plancton, batteri e particelle microscopiche di sostanza organica, filtrate attraverso i pori.\nRiproduzione.\nLe uova vengono prodotte tra febbraio e novembre; la fecondazione avviene per liberazione in acqua degli spermatozoi, che, penetrando attraverso i pori inalanti, raggiungono le uova.."}
{"id": "2336069", "revid": "599013", "url": "https://it.wikipedia.org/wiki?curid=2336069", "title": "Derek Strong", "text": ""}
{"id": "2336080", "revid": "198277", "url": "https://it.wikipedia.org/wiki?curid=2336080", "title": "Irina Shayk", "text": "Biografia.\nIrina Shayk \u00e8 figlia di un minatore di carbone tataro di religione musulmana, Valery Shaykhlislamov e di un'insegnante di musica russa, Olga; ha una sorella maggiore di nome Tat'jana. Inizia a suonare il pianoforte all'et\u00e0 di sei anni, e a nove s'iscrive a una scuola di musica dove studia per i successivi sette anni. Resta orfana di padre all'et\u00e0 di quattordici anni, quando questi muore per delle complicazioni dovute a una polmonite. Inizia cos\u00ec per la famiglia un periodo di povert\u00e0 e, nonostante un aiuto economico dalla nonna paterna, la madre di Irina ha due lavori e lei e la sorella la aiutano a coltivare l'orto di casa per sussistenza. Dopo la scuola superiore le due sorelle si trasferiscono a \u010celjabinsk dove Irina inizia a studiare marketing al Collegio Economico, per poi lasciarlo dopo poco ed entrare in una scuola di estetiste dove era gi\u00e0 iscritta la sorella maggiore. Qui viene notata da un'agenzia di modelle locale; nel 2004 partecipa quindi a un concorso di bellezza, Miss \u010celjabinsk, vincendolo.\nDal 2010 al 2015 ha avuto una relazione con il calciatore Cristiano Ronaldo. Dal 2015 al 2019 \u00e8 stata legata all'attore Bradley Cooper; la coppia ha avuto una figlia, nata nel marzo 2017.\nCarriera.\nModella.\nIrina Shayk (talvolta accreditata anche come Sheik) \u00e8 comparsa sulle copertine di numerose riviste come \"Annabelle\" (maggio 2005), \"Woman\" (luglio 2005), \"Jalouse\" (febbraio 2006), \"Bolero\" (giugno 2005). La modella \u00e8 inoltre stata la testimonial delle campagne pubblicitarie internazionali di El Corte Ingl\u00e9s, Replay, Lacoste, Martini &amp; Rossi e Triumph; dal 2007 \u00e8 il volto di Intimissimi, dal 2008 anche di Guess?. Nel febbraio del 2011 \u00e8 una dei protagonisti nel videogioco \"\" della Electronic Arts e del marchi di abiti da sposa Pronovias.\nNel 2007 fa il suo debutto sulla rivista annuale \"Sports Illustrated Swimsuit Issue\", per il quale viene confermata ininterrottamente fino al 2016, apparendo per 10 volte sulla rivista e facendo di lei la terza modella a raggiungere quota 10 presenze. Nel 2011 inoltre appare sulla copertina della prestigiosa rivista.\nNel corso del 2012 \u00e8 stata testimonial per Morellato, Agua Bendita, Blanco e nell'autunno dello stesso anno per il marchio spagnolo di calzature XTI Shoes. Inoltre \u00e8 stata conduttrice, in patria, della quarta edizione del reality show \"Top Model po-russki\". Nel 2013 \u00e8 testimonial degli abiti da sposa Alessandro Angelozzi Couture, viene riconfermata per le campagne Morellato, Beach Bunny, XTI Shoes e Agua Bandita, inoltre nel mese di marzo sfila per Givenchy durante la settimana della moda di Parigi. A fine anno viene eletta dalla rivista russa \"Maxim\" la donna pi\u00f9 sexy del pianeta. Tra il 2013 e il 2014 \u00e8 volto collezione di Agent Provocateur per cui gira uno spot diretto dall'attrice Pen\u00e9lope Cruz.\nNel febbraio del 2014 sfila in esclusiva per il brand Desigual in occasione della \"Barcellona Fashion Week\", per la collezione autunno/inverno, e nel mese di maggio \u00e8 sulla cover di \"Vogue Spagna\" accanto all'allora fidanzato Cristiano Ronaldo.\nNell'ottobre del 2015 firma un contratto con L'Oreal come nuova testimonial del brand, accanto a Bianca Balti, Doutzen Kroes e altre modelle.\nNel 2016 \u00e8 protagonista della campagna pubblicitaria di Givenchy Jeans, accanto al modello Chris Moore e torna a essere testimonial di Intimissimi, marchio che la lanci\u00f2 nel 2007. Nel novembre dello stesso ha sfilato per la prima volta durante il \"Victoria's Secret Fashion Show\". L'anno successivo \u00e8 tra le testimonial, accanto a Vittoria Ceretti e Raquel Zimmermann, della campagna pubblicitaria primavera/estate di Alberta Ferretti, realizzata dal fotografo Steven Meisel, e di quella autunno/inverno di Blumarine, realizzata dai fotografi Luigi &amp; Iango. Nel mese di settembre, insieme alla modella Adriana Lima e al cantante The Weeknd, \u00e8 sulla cover dell'edizione americana di \"Harper's Bazaar\" che celebra il 150\u00ba anniversario della rivista.\nNel 2018 viene scelta, insieme alla modella Stella Maxwell, come testimonial della collezione autunno/inverno e come designer per una borsa, dal brand francese The Kooples. L'anno successivo \u00e8 testimonial in Russia della linea Marc Jacobs Beauty. Nel 2020 \u00e8 protagonista delle campagne pubblicitarie primavera/estate di Furla, fotografata da Gianpaolo Sgura, e di Max Mara, realizzata da Steven Meisel e in cui posa insieme alle colleghe Joan Smalls, Adriana Lima e Gigi Hadid.\nAttrice.\nNel 2014 debutta come attrice al cinema, interpretando la moglie di Eracle nel film \"Hercules - Il guerriero\", accanto a Dwayne Johnson. L'anno successivo \u00e8 protagonista del videoclip \"Yo Tambien\" di Romeo Santos, accanto a Marc Anthony."}
{"id": "2336084", "revid": "767487", "url": "https://it.wikipedia.org/wiki?curid=2336084", "title": "Gyula Nagy", "text": ""}
{"id": "2336086", "revid": "767487", "url": "https://it.wikipedia.org/wiki?curid=2336086", "title": "Greg Foster", "text": ""}
{"id": "2336088", "revid": "1305772", "url": "https://it.wikipedia.org/wiki?curid=2336088", "title": "Hover!", "text": "Hover! \u00e8 un videogioco prodotto da Microsoft nel 1995 e contenuto nel CD d'installazione del sistema operativo Windows 95. Il gioco, a met\u00e0 strada tra l'autoscontro e il rubabandiera, era stato sviluppato (con il nome in codice \"Bambi\") per mostrare le avanzate capacit\u00e0 multimediali sfruttabili dai computer dell'epoca.\nScopo del gioco \u00e8 quello di guidare la navicella Hover 950 (simile ad un hovercraft) per sottrarre ai droni avversari (manovrati dal computer) tutte le loro bandiere di colore blu all'interno di un labirinto, prima che loro riescano a catturare tutte quelle di colore rosso del giocatore.\nInterfaccia.\nLa schermata del gioco si divide in tre parti: quella alta presenta l'indicatore delle bandiere catturate, lo specchietto retrovisore dell'Hover 950 (attivabile da menu) ed il punteggio totalizzato; quella centrale mostra la visuale frontale dell'Hover 950; quella bassa contiene l'area informativa degli strumenti di salto, muro ed invisibilit\u00e0 (per ciascuno dei quali vengono segnalate quantit\u00e0, durata temporale e tasto di attivazione), la mappa del labirinto, la direzione e la velocit\u00e0 di movimento della navicella, e le barre di invincibilit\u00e0 e di accelerazione/rallentamento.\nSulla mappa compaiono i seguenti simboli:\n\"Hover!\" pu\u00f2 essere giocato anche in modalit\u00e0 schermo intero con risoluzioni 640x480 o 320x200.\nLivelli.\nIl gioco presenta tre differenti labirinti, ciascuno con un proprio percorso, musica e location. Il primo \u00e8 ambientato in un castello medievale, il secondo in una citt\u00e0 futuristica ed il terzo in una fognatura. A mano a mano che si avanza nel gioco, i labirinti si ripetono ciclicamente (ma si pu\u00f2 anche scegliere, tramite men\u00f9, di percorrerli in ordine casuale) e con difficolt\u00e0 crescente, per un totale di 16 livelli.\nOggetti.\nQui di seguito viene fornita la lista degli oggetti presenti all'interno di un labirinto.\nEaster Egg.\nIn \"Hover!\" \u00e8 contenuto un \"easter egg\": si tratta di un livello nascosto nella schermata iniziale che contiene una galleria fotografica con i volti degli sviluppatori del videogioco. Per attivarlo, una volta avviato il gioco bisogna tenere premuto il tasto Ctrl e scrivere \"IBMAB\" (che \u00e8 il nome in codice \"Bambi\" letto al contrario). Se la procedura \u00e8 andata a buon fine, la scritta \"Press F2 to start a game of Hover!\" scompare ed \u00e8 possibile navigare all'interno della galleria.\nVersione web del 2013.\nNell'ottobre del 2013 Microsoft ha ripubblicato Hover! sul sito \"hover.ie\" sotto forma di videogioco web con una grafica pi\u00f9 moderna; per essere giocato, \u00e8 necessario un qualsiasi browser che supporti WebGL. Oltre alla modalit\u00e0 \"single player\" per giocare da soli, \u00e8 disponibile anche quella \"multiplayer\", in cui \u00e8 possibile giocare in 2, in 4, in 6 o in 8 giocatori contemporaneamente (sempre divisi in 2 squadre avversarie). Inoltre \u00e8 possibile attivare la modalit\u00e0 classica (ossia giocare con la grafica originaria del 1995): per fare ci\u00f2, bisogna digitare sulla tastiera \"bambi\" prima di avviare il gioco; cos\u00ec facendo, si aprir\u00e0 una finta schermata del desktop di Windows 95, in cui compaiono delle icone per condividere il videogioco su Twitter e Facebook."}
{"id": "2336093", "revid": "249956", "url": "https://it.wikipedia.org/wiki?curid=2336093", "title": "Il canto di Natale", "text": ""}
{"id": "2336095", "revid": "767487", "url": "https://it.wikipedia.org/wiki?curid=2336095", "title": "Sergio Centi", "text": "Biografia.\nAutodidatta, inizia a cantare accompagnandosi con la chitarra alla fine degli anni '30. Nel dopoguerra diverr\u00e0 molto popolare grazie a diverse apparizioni in alcune trasmissioni di Radio Roma, fra programmi di variet\u00e0 e rassegne, da lui stesso presentate, sulla canzone romana e la sua storia.\nNel 1957 partecip\u00f2 al Festival di Napoli, facendo il riepilogo delle canzoni che erano state cantate durante la gara, insieme agli altri chitarristi Armando Romeo, Ugo Calise, Amedeo Pariante e Fausto Cigliano.\nPartecipa al Cantagiro 1962 come autore di \"Ad un palmo dal cielo\" per Luciano Tajoli, con testo di Gennaro Egidio, che si classifica al secondo posto e l'anno successivo sempre per il Cantagiro 1963 e per Luciano Tajoli compone \"Basta che tu sia qui\" su testo di Gennaro Egidio che si classifica al sesto posto.\nSul fronte discografico, Centi \u00e8 ricordato soprattutto la raccolta \"Romana\" (14 volumi in tutto), che rappresenta una preziosa antologia cronologica, lungo circa tre secoli, di canzoni popolari e dialettali della Capitale, pubblicato dalla Durium.\nSergio Centi \u00e8 stato anche autore di sonetti in romanesco."}
{"id": "2336096", "revid": "1543377", "url": "https://it.wikipedia.org/wiki?curid=2336096", "title": "Discografia dei Jonas Brothers", "text": "Questa \u00e8 la discografia completa del gruppo musicale statunitense \"Jonas Brothers\". Essa comprende 5 album in studio, tre album dal vivo, sei EP, ventisette singoli, ventotto video musicali e cinque colonne sonore.\nAlbum.\nColonne sonore.\nOltre a questi due album, hanno realizzato alcune canzoni che fungono da colonna sonora per la serie \"Jonas\" di cui sono protagonisti:"}
{"id": "2336099", "revid": "484362", "url": "https://it.wikipedia.org/wiki?curid=2336099", "title": "Ermitage (casa discografica)", "text": "Ermitage \u00e8 una casa discografica nata a Bologna negli anni ottanta, che produce dischi di musica classica.\nStoria.\nNascita dell'etichetta.\nA met\u00e0 degli anni ottanta, Nicola Raffaele Di Matteo riceve da suo padre, produttore negli anni sessanta di Arturo Benedetti Michelangeli, tre registrazioni inedite del pianista. Fonda una etichetta, la White Shadow, e la societ\u00e0 omonima. Inizia l'attivit\u00e0 stampando dischi in vinile contenenti le registrazioni del Maestro bresciano e vende i prodotti al dettaglio. Passa poi a distribuire gli LP in proprio direttamente ai negozi di dischi e alle librerie.\nRitrova dopo qualche anno l'amico d'infanzia Gianni Salvioni; l'avvento del compact disc spinge entrambi a creare una etichetta di musica classica con un catalogo composto da soli 3 CD di Benedetti Michelangeli. Fondano quindi la casa discografica e firmano un contratto di distribuzione con la Dischi Ricordi entrando nel mondo dei dischi. Nasce cos\u00ec nel 1989 la societ\u00e0 Ermitage sas di Salvioni &amp; Co.\nSviluppi.\nLa societ\u00e0 varia in societ\u00e0 di capitale e prende la denominazione di Ermitage srl: nella compagine societaria un terzo socio acquister\u00e0 il 51% dell'etichetta. In quegli anni Di Matteo e Salvioni sono impegnati a creare cataloghi e progetti: nascono cos\u00ec collaborazioni con la Radio Svizzera, la PolyGram, la RCA (in seguito BMG Ariola). Creano \"Symphonia\", \"Lyrica\", \"Dance Music Magazine\", \"Thunder\": sono riviste complete di CD distribuite in Italia e, alcune, anche in Spagna e Francia.\nDopo qualche anno i fondatori abbandonano la societ\u00e0 mantenendo la propriet\u00e0 del marchio che era stato concesso in uso su licenza e lo cedono ad una societ\u00e0 francese. Poco dopo Nicola Raffaele Di Matteo lascia il gruppo. Rimane alla guida dello stesso Gianni Salvioni che fonda altre etichette: Fabula Classica, Jazz Today e, in seguito, Ermitage Cinema e DCult. Con queste ultime Ermitage esordisce nel 2003 anche nella produzione e distribuzione di DVD con film classici in Italia con Medusa fino alla cessione dell'etichetta da parte del gruppo Mediaset a Warner Bros. e dalla CGHV (ex Cecchi Gori). Oggi tutto il catalogo cinema \u00e8 stato ceduto in licenza alla Dynit. Negli anni 2000 vedono la luce anche le produzioni home video musicali con la collaborazione della Televisione Svizzera e con artisti quali Lucio Dalla, Eugenio Finardi, Stefano Bollani con la produzione di Gianni Salvioni.\nErmitage oggi.\nL'attivit\u00e0 \u00e8 oggi totalmente gestita da una societ\u00e0 francese (La Machine du Temps sarl) che ha sede a Parigi e che detiene la propriet\u00e0 di marchi e diritti. I prodotti musicali (CD, DVD, Blu Ray) vengono distribuiti da Disques Dom e da distributori locali in Italia, Spagna, Portogallo, Francia, Germania, Austria, Inghilterra, Repubblica Ceca, Russia, Belgio, Paesi Bassi, Stati Uniti, Giappone, Hong Kong, Cina, Korea oltre ad essere distribuiti digitalmente su tutti i principali negozi on line quali iTunes, Fnac e altri.\nErmitage dispone oggi di una library di circa 400 titoli tra audio e video, realizza CD e DVD e fornisce su licenza contenuti video per varie emittenti televisive tra le quali Classica in onda sulla piattaforma Sky e per Sky Arte HD\nSu CD continua a pubblicare i titoli storici del catalogo originale ma realizza anche nuove produzioni: ha pubblicato il CD dei I Solisti Veneti \"On the wings of love\", che ha raggiunto ottimi risultati di vendita in Italia e in Francia.\nNel 2011, in accordo con la Fondazione Friedrich Wilhelm Murnau e su licenza della Transit Film di Monaco, ha pubblicato in esclusiva per l'Italia la nuova versione restaurata del film \"Metropolis\" di Fritz Lang su DVD e su Blu Ray con la distribuzione di Medusa. Nel 2011 ha ripreso la pubblicazione delle riviste \"Symphonia\" e \"Lyrica\" sotto la guida di Piero Rattalino (distribuzione in edicola ad opera di PressDi Mondadori), nel 2012 ha prodotto il DVD di Salvatore Accardo e nel 2013 quello dei I Solisti Veneti realizzato a Nairobi per l'anniversario d'indipendenza del Kenya.\nDal 2014 ha ceduto su licenza i propri cataloghi al gruppo francese Disques Dom dopo averli riorganizzati ed ha iniziato a realizzare un catalogo di dischi in vinile (classica e jazz) per il gruppo inglese Lasgo Chrysalis.\nNel 2015 ha prodotto per il gruppo L'Espresso una serie di 16 CD dedicata ad Arturo Benedetti Michelangeli in edicola dal 12 giugno (ventesimo anniversario della morte dell'artista) al 25 settembre con La Repubblica/L'Espresso con la produzione di Gianni Salvioni e la direzione artistica di Piero Rattalino. Nel 2016 inizia un rapporto distributivo con Naxos America Inc. e presenta l'etichetta Ermitage/Symphonia. Realizza per Fabbri/Centauria Editore i CDs della serie \"La grande classica\" in edicola in Italia da fine agosto 2016. Nel 2017 produce la collezione in vinile LP Loving Presley commercializzata in Italia da Corriere dello Sport e TuttoSport e dedicata a Elis Presley, e i cofanetti composti da 3 CD dedicati a Ella Fitzgerald, Maria Callas, Elvis Presley per Sorrisi e Canzoni (Mondadori). Nel 2018, continuando la collaborazione con il gruppo Mondadori, ha realizzato cofanetti in CD di vari artisti tra i quali quello dedicato a Frank Sinatra e a Bob Dylan. Ha inoltre acquisito su licenza i diritti di alcune registrazioni live di Bruce Springsteen realizzando una serie di 10 CD commercializzata da Corriere dello Sport, Tutto Sport, Il Giornale.\nPer il Record Store Day ha pubblicato nel 2018 il vinile 10\" Gheru Gheru con le prime incisioni di Enzo Jannacci, un LP 12\" dedicato a Fabrizio De Andr\u00e9 e la colonna sonora del Mago di Oz in vinile 12\" multicolore, nel 2019 un vinile 10\" dedicato a Giorgio Gaber, nel 2020 il vinile 10\" dedicato a Sergio Endrigo. Nel 2020 ha realizzato una serie composta da 4 CD doppi dedicati a Beethoven distribuiti in edicola con Sorrisi e Canzoni con la direzione di Piero Rattalino.\nIl 1 aprile 2021 Ermitage lancia il progetto Ermitage TV: un canale tematico specializzato in musica classica e jazz e cinema classico. "}
{"id": "2336101", "revid": "21880", "url": "https://it.wikipedia.org/wiki?curid=2336101", "title": "Calcispongiae", "text": ""}
{"id": "2336102", "revid": "339392", "url": "https://it.wikipedia.org/wiki?curid=2336102", "title": "Humboldt Universit\u00e4t", "text": ""}
{"id": "2336103", "revid": "729019", "url": "https://it.wikipedia.org/wiki?curid=2336103", "title": "Cuno Tarfusser", "text": "Biografia.\nCarriera.\nNato e cresciuto a Merano, si \u00e8 diplomato al liceo classico di lingua tedesca \"Beda Weber\" di Merano. Ha studiato giurisprudenza alcuni anni all'Universit\u00e0 di Innsbruck laureandosi poi all'Universit\u00e0 di Padova nel 1979. Ha lavorato per alcuni anni come avvocato a Padova. Nel 1985 \u00e8 diventato sostituto procuratore a Bolzano. Nel 2001 \u00e8 diventato procuratore capo. In quella veste ha diminuito i costi e aumentato l'efficienza della procura, e tagliato le spese per le intercettazioni. Ha ottenuto anche dei finanziamenti del Fondo Sociale Europeo e la sua gestione \u00e8 stata presa come modello. Inoltre le sue indagini lo hanno portato ad essere definito \"il magistrato abbonato a mostri, stragi e attentati\". Ha indagato sul cosiddetto \"mostro di Merano\" (arrestando erroneamente un certo Luca Nobile, rivelatosi poi estraneo), sull'omicidio del consigliere regionale Christian Waldner, sul terrorismo altoatesino e sui gruppi neonazisti.\nClemente Mastella gli ha offerto un posto nelle liste dell'UDEUR ma lui ha rifiutato. Nel settembre 2008 Panorama ha pubblicato delle intercettazioni fra Claudio Cavazza e Alessandro Ovi in cui era coinvolto anche Romano Prodi; Tarfusser, che le riteneva \"ambigue\", le aveva inviate alla Procura di Roma.\nNel gennaio 2009 \u00e8 stato eletto giudice della Corte penale internazionale per un mandato di nove anni su proposta del governo italiano., dove \u00e8 stato assegnato alla lista A, quella dei giudici esperti nel diritto penale e nella procedura penale. Nel 2012 \u00e8 stato eletto vice presidente della Corte. Il suo mandato alla CPI \u00e8 terminato l'11 marzo 2018, ma \u00e8 previsto che rimanga in carica fino alla fine del processo a Laurent Gbagbo.\nA partire dal 2016 ricopre la carica di presidente dell'Accademia di studi italo-tedeschi."}
{"id": "2336106", "revid": "125153224", "url": "https://it.wikipedia.org/wiki?curid=2336106", "title": "Mario Luzi", "text": "In occasione del suo novantesimo compleanno fu nominato senatore a vita della Repubblica Italiana.\nBiografia.\nNato a Castello (Firenze), allora frazione di Sesto Fiorentino, secondogenito di Ciro (1882-1965), locale funzionario delle ferrovie, e di Margherita Papini (1882-1959). La famiglia paterna era di origini marchigiane, di Montemaggiore al Metauro (in provincia di Pesaro-Urbino), il nonno, Giuseppe Luzi (1851-1930), si era trasferito a Semproniano nella zona del Monte Amiata in provincia di Grosseto dalle Marche, dove erano nati e vissuti entrambi i genitori. Dopo una prima parentesi nel senese, Mario trascorre l'infanzia a Castello, frequentando qui i primi anni di scuola. Nel 1926, in seguito al trasferimento del padre a Rapolano Terme in provincia di Siena, si trasferisce a casa dello zio Alberto a Milano dove rimane per solo un anno; nel 1927 ritorna a Rapolano Terme dalla famiglia per poi, nel 1929, ritornare nella sua citt\u00e0 natale e terminare a Firenze gli studi presso il Liceo Ginnasio Galileo.\nSempre a Firenze, nelle seconda met\u00e0 degli anni Trenta, si laurea in Letteratura francese con una tesi su Fran\u00e7ois Mauriac, relatore Luigi Foscolo Benedetto. Nel 1942 sposa a Firenze Elena Monaci e nel 1943 nasce il figlio Gianni.\nSono anni, questi, importanti per l'esordio poetico del giovane Luzi, che a Firenze stringe amicizie con giovani impegnati nella cultura ermetica, come Piero Bigongiari, Alessandro Parronchi, Carlo Bo, Leone Traverso e la poetessa e scrittrice Cristina Campo, nonch\u00e9 l'importante e instancabile critico Oreste Macr\u00ec. Ebbe un'intensa amicizia in particolare con la Campo (vero nome Vittoria Guerrini), che gli dedic\u00f2 la raccolta \"Moriremo lontani\"; lei, cattolica tradizionale, viveva senza essere sposata con El\u00e9mire Zolla, ma Luzi era all'epoca sposato con Elena da cui si separer\u00e0 in seguito. Secondo Margherita Dalmati, Luzi fu per la scrittrice, morta prematuramente nel 1977, \u00abil grande amore, e l'unico della sua vita ( [...] ) un amore impossibile poich\u00e9 la persona amata aveva tutte le virt\u00f9 cantate dai poeti; inoltre lei era libera, lui no\u00bb.\nLuzi collabor\u00f2 alle riviste d'avanguardia come \"Il Frontespizio\", \"Campo di Marte\", \"Paragone\" e \"Letteratura\".\nAttivit\u00e0 poetica e letteraria.\nEsce nel 1935 la sua prima raccolta poetica \"La barca\". Nel 1938 inizia l'insegnamento alle scuole superiori che lo porter\u00e0 a Parma, a San Miniato e infine a Roma dove lavorer\u00e0 alla Sovrintendenza bibliografica.\nPubblica nel frattempo \"Avvento notturno\" (1940). Nel 1945 ritorna a Firenze e in questa citt\u00e0 insegna al liceo scientifico \"Leonardo da Vinci\". Sono di questo periodo alcune importanti raccolte poetiche: nel 1946 \"Un brindisi\" e \"Quaderno gotico\", nel n. 1 di \"Inventario\", nel 1952 \"Onore del vero\", \"Primizie del deserto\" e \"Studio su Mallarm\u00e9\". Nel 1955 gli viene assegnata la cattedra di Letteratura francese alla Facolt\u00e0 di Scienze Politiche \"Cesare Alfieri\" dell'Universit\u00e0 degli Studi di Firenze.\nNel 1963 pubblica \"Nel magma\", nel 1965 \"Dal fondo delle campagne\" e nel 1971 \"Su fondamenti invisibili\" ai quali fa seguito \"Al fuoco della controversia\" nel 1978, \"Semiserie\" nel 1979, \"Reportage\", un poemetto seguito dal \"Taccuino di viaggio in Cina\" nel 1985 e nello stesso anno \"Per il battesimo dei nostri frammenti\".\nNel 1978, per l'opera \"Al fuoco della controversia\", gli \u00e8 stato assegnato il Premio Viareggio.\nIl 1983 vede la pubblicazione de \"La cordigliera delle Ande e altri versi tradotti\". \u00c8 inoltre autore di importanti saggi e curatore di numerose antologie (tra cui \"L'idea simbolista\"). Fu anche un critico cinematografico nei primi anni '50: cur\u00f2 le recensioni di quasi 80 pellicole (tra le quali citiamo \"Roma ore 11\" di Giuseppe De Santis e \"Signori, in carrozza!\" di Luigi Zampa) che nel 1997 furono raccolte in un libro. Luzi era noto anche come un conoscitore delle filosofie e religioni orientali e delle tecniche di meditazione.\nPer molti anni, dal 1979 in poi, fu considerato spesso vicino a vincere il Premio Nobel per la Letteratura, ma nel 1997 gli fu preferito un altro italiano, Dario Fo, suscitando il disappunto di Luzi che defin\u00ec questa decisione \"un'intenzione anti-letteraria contro di lui\".\nSenatore a vita.\nIl 14 ottobre 2004, in occasione del suo novantesimo compleanno \u00e8 stato nominato senatore a vita dal Presidente Carlo Azeglio Ciampi. Considerato un moderato antifascista e pacifista, dagli anni '90 si avvicin\u00f2 alla sinistra, e si segnal\u00f2 durante il breve periodo senatoriale per due interventi pubblici diretti contro la coalizione di centrodestra e l'allora premier Silvio Berlusconi.\nMuore a Firenze pochi mesi dopo, il 28 febbraio 2005. Ai funerali solenni il 2 marzo, ha partecipato lo stesso Carlo Azeglio Ciampi. Alla memoria di Luzi \u00e8 stata posta una lapide nella basilica di Santa Croce di Firenze, tra le spoglie dei grandi della storia tra i quali Michelangelo Buonarroti, Vittorio Alfieri, Galileo Galilei e il cenotafio di Dante Alighieri. \u00c8 sepolto nel cimitero di Castello (Firenze). La sua memoria \u00e8 custodita dal poeta fiorentino Walter Rossi, amico e confidente di Luzi negli ultimi anni della sua vita.\nFormazione e poetica.\nMario Luzi occupa un posto particolare nella famiglia dei cosiddetti ermetici e, insieme a Piero Bigongiari e a Alessandro Parronchi, si pu\u00f2 dire che costituisca il culmine dell'ermetismo fiorentino.\nLa prima apparizione di Luzi avvenne alla Facolt\u00e0 di Lettere dell'Universit\u00e0 di Firenze dove scelse l'affiatato circolo di quel momento composto da alunni e professori che si ritrovavano per parlare e discutere senza che si avvertisse la questione degli anni o della educazione. Un clima serio e sereno al quale il giovane e timido Luzi partecipava. Luzi viveva a quei tempi in famiglia ed era arrivato alla letteratura che aveva avuto partita vinta sulla sua prima scelta universitaria, la Facolt\u00e0 di Legge.\nIl tema che domina nella poesia di Luzi \u00e8 quello della celebrazione drammatica dell'autobiografia dove viene messo in risalto il drammatico conflitto tra un \"Io\" portato per le cose sublimi e le scene terrestri che gli vengono proposte.\nLa prima fase.\nIl primo momento della poesia di Luzi, quella pi\u00f9 propriamente ermetica, va dagli esordi con \"La barca\" del 1935 fino, in modo approssimativo, a \"Quaderno gotico\" con al centro \"Avvento notturno\".\nIn questo periodo l'ideologia del poeta \u00e8 improntata sul cristianesimo rinforzata dal recente pensiero cristiano francese, mentre, sul piano letterario, prosegue la linea \"orfica\" appartenente alla lirica moderna che ha come archetipo Mallarm\u00e9 e che retrocede fino a Coleridge e al suo visionario romanticismo, senza peraltro dimenticare, anzi recuperandola, la tradizione italiana pi\u00f9 vicina, cio\u00e8 quella di Arturo Onofri e di Dino Campana (Canti Orfici), e non estraneo alla lezione surrealista d'oltralpe di Paul \u00c9luard.\nIn questi termini \"Avvento notturno\" (1940) \u00e8 un libro che, anche se apparentemente sembra riportarci con il suo tono al nostro decadentismo liberty di inizio secolo, contiene in verit\u00e0, nella forza dei suoi endecasillabi, un forte strumento che evidenzia l'influenza dei surrealisti.\nLe immagini dei paesaggi lunari, delle citt\u00e0 spettrali, dei marmi e delle pietre preziose, degli angeli lacrimanti e delle chimere che riempiono questi versi, niente o poco hanno realmente a che fare con le immagini liberty o con la mistica di Arturo Onofri, grazie all'uso di un lessico che, se pure impreziosito da suggestioni dannunziane, mantiene il nitore umanistico-toscano esaltandolo.\nLa tensione massima dei versi risulter\u00e0 nella raccolta \"Un brindisi\" (1946), ma gi\u00e0 nelle liriche datate 1940-'44 (\"Quaderno gotico\") si sente una pi\u00f9 matura esperienza di letture europee, come quelle derivate da Rilke e da George, quest'ultimo, tradotto da Leone Traverso, caro amico di Luzi.\nLa seconda fase.\nIl secondo e centrale momento della poesia di Luzi comprende, grosso modo, le tre raccolte \"Primizie del deserto\" (1952), \"Onore del vero\" (1957), e \"Dal fondo delle campagne\" (1965) fino a \"Su fondamenti invisibili\" (1971) nelle quali il poeta raggiunge i suoi pi\u00f9 alti risultati. La raccolta \"Nel magma\" (1963), inoltre, costituisce una tappa importantissima per l'intera poesia italiana, che si evolve verso una fase inclusiva, nella quale la realt\u00e0 cittadina e del boom economico trovano definitivamente cittadinanza poetica. Oltre ad un rinnovamento di carattere tematico si assiste ad un rinnovamento anche formale e di impostazione strutturale: ad un discorso poetico in chiave monologica si sostituisce il modulo dialogico e conseguentemente si assiste ad un'intrusione sempre maggiore di strategie stilistiche tese alla mimesi del parlato. I dialoghi con l altro, molto spesso figure femminili indistinte e sovrapposte al doppio dell io lirico, costituiscono momenti di svolta, di autoprocesso e difesa dei valori fondativi della poesia, da Luzi strenuamente difesi contro un mondo (quello del dominio della citt\u00e0,del lavoro e della teleologia dell utile) che sembra non prevedere pi\u00f9 spazi per la poesia e per il poeta.\nQuello che prima era soprattutto atteggiamento letterario, in questi componimenti diventa vera esperienza dell'esistenza e il verso, pur non perdendo nulla della sua sensualit\u00e0, acquista in tristezza e inquietudine diventando un vero verso in movimento.\nQuesta inquietudine si legge nella descrizione del paesaggio (un paesaggio aspro e tetro, perennemente corroso dal vento e visitato raramente da vuote comparse umane) e nella ricerca assillante di un collegamento tra essere e divenire, mutamento e identit\u00e0, nella speranza incerta che possa essere lenita la penosa insensatezza del vivere.\nLa terza fase.\nL'ultima poesia di Luzi presenta una modifica di stile pi\u00f9 prosastico e i contenuti si sono maggiormente aperti ai ricordi dell'adolescenza, alla descrizione di ambienti quotidiani vicino a quella di paesaggi esotici.\nEd \u00e8 proprio alla lettura di questa sua ultima poesia, dal \"Fuoco della controversia\" che ricevette il Premio Viareggio nel 1978 a \"Per il battesimo dei nostri frammenti\" (1985), che si comprende che la storia del poeta ha attraversato una profonda opera di identificazione che, partita dai momenti iniziali di assoluta partecipazione alle forme dell'individualismo spirituale, \u00e8 riuscita a creare un aggancio reale a quelli della prima e seconda maturit\u00e0.\nContemporaneamente alla 'produzione' lirica si affianca anche la drammaturgia. Mario Luzi \u00e8 anche autore di testi teatrali. Dal primo che \u00e8 \"Pietra Oscura\" (1946) all'ultimo \"Il fiore del dolore\" (2003) corrono quasi sessant'anni di teatro. Tra questi estremi ci sono i drammi \"Il libro di Ipazia\", \"Rosales\", \"Hystrio\", \"Il Purgatorio la notte lava la mente\", tutti compresi nell'edizione Garzanti. A questi testi seguono \"Ceneri e ardori\" e \"Felicit\u00e0 turbate\" del 1995 e 1997, del 1999 sono \"Opus Florentinum\" e \"La passione. Via Crucis al Colosseo\" (1999).\nMario Luzi ha sempre dato apertamente la sua disponibilit\u00e0 per interviste e dibattiti durante i quali ha sotteso ossequiosit\u00e0 al dialogo nonch\u00e9 apertura e confronto dialettico. Sono stati numerosi gli studenti ai quali ha concesso interviste durante gli ultimi anni della sua vita. Molti di questi studenti provenivano dalle pi\u00f9 disparate zone d'Italia.\nMemoria.\nLe associazioni che preservano e diffondono le opere e la memoria del poeta fiorentino sono:\nFondo Mario Luzi.\nEnte che raccoglie le testimonianze e le donazioni di privati (carteggi, ecc.), che vanno a costituire un unico Fondo.\nNel 2015 il Fondo Luzi \u00e8 stato acquistato dalla Giunta della Regione Toscana e depositato all'Archivio contemporaneo del Gabinetto Vieusseux.\nCentro Studi Mario Luzi \"La Barca\".\nIl suo scopo raccogliere, custodire e divulgare oltre diecimila volumi di notevole valore, donati dal poeta al comune di Pienza, di cui era cittadino onorario. Fondato nel luglio 1999, prende il nome dall'opera d'esordio di Luzi.\nIl Centro studi \"La Barca\" raccoglie anche importanti manoscritti, lettere e carte private del Maestro, e rappresenta un insostituibile punto di riferimento per chiunque voglia accedere ad una parte del mondo finora sconosciuto del poeta nonch\u00e9 di molti altri scrittori e personalit\u00e0 della cultura novecentesca, non solo italiana, legati a Luzi da rapporti epistolari.\nIl Centro studi \u00e8 curato da un comitato scientifico, di cui fanno parte noti studiosi dell'opera luziana e da un comitato operativo.\nAssociazione Mendrisio Mario Luzi poesia del mondo.\nIl sodalizio svizzero ha digitalizzato numerose opere del poeta, che sono fruibili gratuitamente online.\nAltro.\nNel 2014 sono state tante le commemorazioni per celebrare il centenario della nascita del poeta. Tra queste, anche il Comune di Siena ha voluto ricordarlo dedicandogli il Palio del 16 agosto, dipinto dall'artista Ivan Dimitrov.\nNel medesimo anno va ricordato il convegno, dedicato al poeta, che si \u00e8 tenuto a Buonconvento, \"Mario Luzi 1914-2014\" cui ha fatto da cornice la mostra fotografica di Daniele Sasson e Caterina Trombetti e le testimonianze di Carlo Fini, Luigi Oliveto, Marco Brogi e la stessa Caterina Trombetti. Va inoltre ricordato il documentario \"In Toscana. Un viaggio in versi con Mario Luzi\" di Marco Marchi con la regia di Antonio Bartoli e Silvia Folchi, promosso dalla Regione Toscana.\nNello stesso anno del Centenario (2014) si sono tenuti in varie parti d'Italia convegni e seminari dedicati alla figura e alla poesia di Mario Luzi.\nLa rivista \"Poesia\", mensile internazionale di cultura poetica, edita da Crocetti ha dedicato al poeta il numero 159 del marzo 2002 e il numero 187 dell'ottobre 2004.\nLa rivista \"Mosaico\" gli ha dedicato un numero monografico nel maggio del 2010, dal titolo \"Mario Luzi e la voce della poesia\".\nDal 2017, viene inoltre pubblicata \"Luziana\", Rivista internazionale di studi su Mario Luzi e il suo tempo a cura di C. Carena, P. Baioni e S. Verdino, in collaborazione e con la partecipazione dell\u2019Associazione Mendrisio Mario Luzi Poesia del Mondo.\nStrade intitolate a Mario Luzi sono a Firenze, Siena, Pisa e Semproniano."}
{"id": "2336111", "revid": "780783", "url": "https://it.wikipedia.org/wiki?curid=2336111", "title": "Crono delle Nazioni", "text": "La Crono delle Nazioni (nome completo in francese \"Chrono des Nations - Les Herbiers Vend\u00e9e\") \u00e8 una corsa a cronometro di ciclismo su strada che si svolge ogni anno nel mese di ottobre a Les Herbiers, nel dipartimento francese della Vandea. Dal 2005 fa parte del circuito UCI Europe Tour, come prova di classe 1.1.\nStoria.\nCreata nel 1982 con il nome \"Chrono des Herbiers\", fino al 1987 fu riservata ai dilettanti come gara di chiusura della stagione ciclistica in Francia. Nel 1988 divenne prova \"Open\", unendo dunque dilettanti e professionisti, mentre dal 1995, a seguito della riforma delle categorie, fu riservata agli Elite ed inclusa nel calendario internazionale dell'Unione Ciclistica Internazionale. Nel 2005 venne inserita nel calendario dell'UCI Europe Tour come prove di classe 1.1. Nel 2006 si fuse con il Gran Premio delle Nazioni assumendo la denominazione \"Chrono des Nations - Les Herbiers Vend\u00e9e\".\nDisputata a fine stagione qualche settimana dopo lo svolgimento del campionato del mondo a cronometro, per quattro volte ha visto imporsi il campione iridato Elite a cronometro in carica (Tony Martin nel 2011, 2012 e 2013, Vasil' Kiryenka nel 2015).\nUna competizione femminile fu creata nel 1987 e delle corse maschili riservate agli Under-23 ed agli Juniores sono state create rispettivamente nel 1993 e nel 1997; dal 2007 si svolge anche la prova femminile Juniores.\nAlbo d'oro.\nUomini Elite.\n\"Aggiornato all'edizione 2021.\"\nDonne Elite.\n\"Aggiornato all'edizione 2021.\"\nUomini Under-23.\n\"Aggiornato all'edizione 2021.\"\nUomini Juniores.\n\"Aggiornato all'edizione 2021.\"\nDonne Juniores.\n\"Aggiornato all'edizione 2021.\""}
{"id": "2336112", "revid": "287204", "url": "https://it.wikipedia.org/wiki?curid=2336112", "title": "Monte Macaion", "text": "Il monte Macaion (1.866 - \"Gantkofel\" in tedesco) \u00e8 una montagna delle Alpi della Val di Non nelle Alpi Retiche meridionali. Fa parte della Costiera della Mendola.\nDalla vetta si gode di un ampio panorama sulla valle dell'Adige.\nDa qualche anno sulla cima del monte \u00e8 installato il radar meteorologico di meteotrentino, dal sito meteotrentino.it \u00e8 possibile vedere una foto scattata a tempo reale a 360\u00b0gradi del panorama visibile."}
{"id": "2336113", "revid": "539155", "url": "https://it.wikipedia.org/wiki?curid=2336113", "title": "Parade (balletto)", "text": "Parade \u00e8 un balletto in un atto del 1917 con musica di Erik Satie su soggetto di Jean Cocteau. La coreografia originale fu di L\u00e9onide Massine per la compagnia dei Balletti russi di Sergej Djagilev, la direzione artistica (sipario, scene e costumi) fu di Pablo Picasso. L'opera venne rappresentata per la prima volta il 18 maggio 1917 al Th\u00e9\u00e2tre du Ch\u00e2telet a Parigi.\nBench\u00e9 il sottotitolo dell'opera sia \"Balletto realista\", in realt\u00e0 \"Parade\" \u00e8 considerato una delle tappe cruciali per la nascita del surrealismo, parola che si legge per la prima volta proprio sul programma di sala di \"Parade\" scritto da Guillaume Apollinaire.\nStoria.\nLa prima collaborazione di Cocteau con i Balletti Russi avvenne nel 1912 quando egli scrisse il libretto per \"Le Dieu bleu\" di Reynaldo Hahn. Nel 1915, quando lo scrittore propose a Djagilev l'idea per un nuovo balletto ambientato in un mondo di fiera con personaggi eccentrici, l'impresario ne fu subito entusiasta: \"Stupiscimi\" cos\u00ec disse Djagilev a Cocteau.\nNello stesso anno lo scrittore fece la conoscenza di Erik Satie e fu subito affascinato dal personaggio bizzarro quale era e dalla sua musica totalmente diversa da ogni altra. Cocteau, che per la nuova opera si era ispirato a un dipinto di Georges Seurat, \"La parata del circo\" del 1887-1888, propose al musicista di scrivere la partitura e ne parl\u00f2 anche con Picasso, di cui era amico, per le scene e i costumi. In una successiva riunione nel 1916 con Djagilev e Massine, coreografo scelto per l'opera, lo scrittore propose Satie come autore della musica; l'interesse gi\u00e0 suscitato dalle opere innovative e provocatorie del compositore mise tutti d'accordo. Gli accordi definitivi si definirono durante l'estate del 1916. Satie scrisse la partitura in stretta collaborazione col gruppo e la termin\u00f2 nei primi mesi del 1917.\nLa prima rappresentazione ebbe luogo a Parigi al Th\u00e9\u00e2tre du Ch\u00e2telet il 18 maggio 1917 con la direzione orchestrale di Ernest Ansermet. Gli interpreti principali furono L\u00e9onide Massine (prestigiatore cinese), Galina Chabelska (bambina americana), Lydia Lopokova (primo acrobata), Nicholas Zverev (secondo acrobata), L\u00e9on Woizikowsky (manager di Parigi) e M. Statkewicz (manager di New York).\nArgomento.\n\"Parade\" \u00e8 un balletto senza trama; si tratta di una \"parata\" di artisti da fiera che si esibiscono una domenica pomeriggio per strada, allo scopo di attirare i passanti per farli entrare nel loro piccolo teatro, e ogni personaggio d\u00e0 un saggio del proprio numero.\nDue manager, uno parigino e l'altro americano, si danno da fare con atteggiamenti cerimoniosi per attirare le persone. Un prestigiatore cinese si muove come fosse un automa e, con destrezza, fa velocemente apparire e scomparire un uovo. Poi una bambina americana recita varie scene da film come guidare un'automobile, sparare con una pistola, naufragare sul Titanic e alla fine balla un ragtime; successivamente un cavallo sgraziato, mosso da due ballerini, corre e galoppa con movimenti ridicoli. Le esibizioni terminano con due acrobati che si lanciano con un salto mortale ad angelo. Gli artisti invitano ancora la folla che si \u00e8 radunata a comprare il biglietto, ma nessuno entra: il pubblico in realt\u00e0 ha gi\u00e0 assistito allo spettacolo gratuitamente, per strada. Disillusi e sconsolati gli artisti se ne vanno tra il pianto della bambina e il crollo del cavallo.\nStruttura.\nQuadro primo\nQuadro secondo\nQuadro terzo\nConclusione\nLe scene e i costumi.\nL'importanza di \"Parade\", oltre che per la musica di rottura di Satie, sta nel lavoro realizzato da Picasso. Djagilev, ancora una volta, aveva capito il mutamento di clima artistico e intuito che il periodo slavo dei suoi spettacoli era finito. Non chiam\u00f2 pi\u00f9, infatti, L\u00e9on Bakst e Benois per le sue realizzazioni e, attratto come sempre dalle novit\u00e0, affid\u00f2 a Picasso il compito di innovare le scene. Fu merito di Cocteau l'esser riuscito a convincere l'artista a lavorare per il teatro. Il cubismo non era pi\u00f9 una cosa nuova per il mondo parigino; dai celebri \"Arlecchini\" geometrici il pittore spagnolo si stava evolvendo verso uno stile pi\u00f9 raffinato; in un periodo di guerra in cui molti suoi colleghi e amici erano al fronte, egli venne improvvisamente colpito dalla perdita della compagna \"Eva Gouel\"; il pittore decise allora di buttarsi nell'avventura teatrale e seguire Cocteau a Roma dove Djagilev stava iniziando le prove per il balletto.\n\u00c8 difficile definire semplicemente costumi quelli che realizz\u00f2 Picasso per Parade. I due imbonitori erano alti quasi tre metri; quello parigino era realizzato da una impalcatura di cartone che nascondeva un danzatore con la testa simile a un cubo e vestito con un accenno di frac. Il manager americano aveva l'aspetto di un grattacielo, indossava pantaloni da cowboy e reggeva un cartello con scritto \"Parade\". Il prestigiatore cinese era addobbato con un'ampia casacca rossa e oro, un buffo copricapo a punte e portava un lungo codino; la bambina americana indossava un vestito da marinaretta e un grosso fiocco bianco nei capelli. \nLa parte pi\u00f9 notevole realizzata da Picasso fu il Sipario. Egli cre\u00f2 una pittura a tempera su una tela di 16,40 per 10,50 metri e che pesava 45 kg. La scena ritratta \u00e8 quella di un gruppo di artisti circensi e saltimbanchi, tra cui figura anche un arlecchino. Da un lato \u00e8 rappresentato un grande cavallo alato sul cui dorso danza una giovane donna anch'essa alata; una scala su cui si arrampica una scimmia, un suonatore di chitarra, una piccola tavola imbandita con dei commensali, un cane e una grossa palla completano la scena che \u00e8 circondata da grandi tendaggi rossi. \nIl sipario, che, come dimensioni, \u00e8 la pi\u00f9 grande opera realizzata da Picasso, \u00e8 oggi conservato al \"Mus\u00e9e National d'art moderne\" presso il Centro Georges Pompidou di Parigi.\nLa musica.\nSatie dovette accettare l'idea di Cocteau di introdurre nella partitura diversi rumori legati alla vita quotidiana. Lo scopo era quello di ricordare il pi\u00f9 possibile un ambiente fieristico e renderlo pi\u00f9 vivo. La scrittura di Satie, molto semplice e totalmente lontana dalle sonorit\u00e0 piene della musica romantica, utilizza di preferenza gli elementi poveri dell'orchestra. Nella sua provocazione espressiva la creativit\u00e0 del musicista riusc\u00ec a supplire con l'energia degli elementi accessori alla povert\u00e0 di sviluppo. L'arricchimento della partitura \u00e8 dato infatti da \"rumori\" creati appositamente da Satie e dall'introduzione di elementi estranei quali una macchina da scrivere, una rivoltella, una ruota della lotteria, una sirena da nave, una turbina. Gli spunti melodici si rifanno alla musica da fiera, utilizzati volutamente con accenti stranianti e ulteriormente banalizzati da un ritmo basato su tempi uniformi ed esasperati. Questa musica, estremamente semplice e quasi disumanizzata, raggiunge il suo culmine nelle rappresentazione dei due managers.\nCon Parade per la prima volta si suon\u00f2 della musica jazz in uno spettacolo teatrale; il ragtime ballato dalla bambina americana \u00e8 un vero e proprio brano di jazz d'epoca.\nLo scandalo e il processo.\nCome voleva Djagilev la rappresentazione stup\u00ec fino allo scandalo ed ebbe come risultato di sollevare malumori e ostilit\u00e0 nel pubblico e nella critica. In periodo bellico, con Parigi ancora in guerra, uno spettacolo cabarettistico fortemente di rottura e provocatorio non fu accettato; il pubblico non riusc\u00ec a recepire il messaggio troppo innovativo che tentava di opporre un mondo bizzarro, ma poetico e leggero, alla brutalit\u00e0 degli avvenimenti.\nSecondo quando detto dal pittore Gabriel Fournier, uno degli scandali pi\u00f9 memorabili fu un battibecco tra Cocteau, Satie e il critico musicale Jean Poueigh, che diede al balletto una recensione negativa definendolo \"un'offesa per il gusto francese\". Satie aveva scritto quindi al critico alcune pesanti lettere tra cui una del 30 maggio in cui diceva: \"Monsieur et cher ami, ce que je sais c'est que vous \u00eates un cul, si j'ose dire, un \"cul\" sans musique. Sign\u00e9 Erik Satie\" (\"Signore e caro amico, ci\u00f2 che io so \u00e8 che lei \u00e8 un culo, se posso dire, un \"culo\" senza musica! Firmato Erik Satie\"). \nIl critico fece perci\u00f2 causa a Satie per diffamazione; il musicista venne condannato a otto giorni di carcere e a una pesante multa. Durante il processo Cocteau e altri amici di Satie, tra cui Juan Gris, protestarono vivacemente al punto che Cocteau venne arrestato per offesa all'avvocato dell'accusa e fu picchiato dalla polizia per aver ripetutamente urlato \"vaffanculo!\" in aula. Per interessamento della Principessa di Polignac la pena per Satie fu sospesa fino al 15 marzo 1918. \nAltre realizzazioni.\nParade fu ripreso nel 1964 dal Ballet du XXe si\u00e8cle al \"T\u00e9\u00e2tre de la Monnaie\" a Bruxelles poi a Roma; il 22 marzo 1973 dal Joffrey Ballet con il New York City Ballet; il 22 maggio 1974 al London Coliseum con il London Festival Ballet. Nel 1993 Angelin Preljocaj ha ricreato la coreografia di Parade su invito dell'Op\u00e9ra di Parigi con le scene del pittore \"Aki Kuroda\"."}
{"id": "2336114", "revid": "71155", "url": "https://it.wikipedia.org/wiki?curid=2336114", "title": "Cuno Jakob Tarfusser", "text": ""}
{"id": "2336120", "revid": "24443", "url": "https://it.wikipedia.org/wiki?curid=2336120", "title": "Macaion", "text": ""}
{"id": "2336121", "revid": "767487", "url": "https://it.wikipedia.org/wiki?curid=2336121", "title": "Villa La Gallina", "text": "Villa La Gallina si trova a Firenze, fa parte del complesso della Torre del Gallo ed ha accesso da piazza di Volsanminiato.\nStoria.\nLa villa risale forse al XIV secolo, ma la prima traccia documentaria risale al 1427, quando apparteneva alla famiglia Lanfredini. Forse furono Jacopo e Giovanni Lanfredini, amici di Lorenzo il Magnifico, a commissionare il famoso affresco di \"Nudi danzanti\" attribuito ad Antonio del Pollaiolo. I due fratelli nel 1464 comprarono anche l'adiacente Torre del Gallo e da allora le due propriet\u00e0 vennero unite ed ebbero sorte comune. Tramandate di generazione in generazione dai Lanfredini, con l'estinzione della famiglia nel 1741, con la morte del cardinale Giacomo Lanfredini, vescovo d'Osimo e Cingoli, la propriet\u00e0 sub\u00ec numerosi passaggi, fino a giungere al conte Paolo Galletti. Nel 1902 tutto venne acquistato dall'antiquario Stefano Bardini, che fece fare alcuni restauri alla villa, ma non con l'incisivit\u00e0 con cui fu quasi completamente ricostruita la torre. Abbandonata durante il periodo tra le due guerre mondiali, oggi \u00e8 infine di propriet\u00e0 privata.\nArchitettura e arte.\nLa pianta della villa ha uno sviluppo longitudinale consistente. Il fronte verso la strada \u00e8 decorato da una loggetta con una grande arcata a serliana sostenuta da colonne, sopra la quale si apre una terrazza. Al centro della villa si trova un cortile chiuso da un muro merlato.\nIl salone del Pollaiuolo conserva il famoso ciclo di affreschi con \"Nudi danzanti\", che occupa solo una parte delle pareti, per cui si \u00e8 pensato che potesse essere stato interrotto. I dipinti, che creavano un'atmosfera gioiosa e paganeggiante, ricordando l'ebbrezza del ballo sfrenato dei \"Canti carnascialeschi\", vennero probabilmente imbiancati molto presto, forse gi\u00e0 all'epoca delle predicazioni di Girolamo Savonarola, di cui i Lanfredini furono seguaci, tanto che il Vasari ne ignor\u00f2 l'esistenza, come per altro fece per altri affreschi in ville fiorentine. A tal proposito sono pertinenti le parole pronunciate dal Savonarola durante un discorso:\nLa figura femminile venne addirittura coperta con uno strato di pece. L'affresco fu scoperto solo nel 1897 dal conte Paolo Galletti in una sala al pian terreno, dove anni prima era stata aperta una porta che purtroppo aveva inconsapevolmente distrutto una parte delle pitture. Nonostante lo stato di conservazione non sia ottimale, quanto rimane riesce ancora a dare un'idea della potenza dell'opera, il cui movimento frenetico non pu\u00f2 che essere opera del migliore specialista della \"linea funzionale\" (espressione di Roberto Longhi per indicare i contorni vibranti che trasmettono l'idea di movimento), tanto che il ciclo \u00e8 unanimemente considerato dalla critica come il pi\u00f9 importante complesso di iniziazione dionisiaca del XV secolo.\nSecondo le consuetudini iconografiche dell'epoca il dipinto era probabilmente concepito come un finto arazzo, con scritte di corredo; nei tondi si trovano raffigurazioni di fiori e frutta. I movimenti frenetici del gruppo di giovani erano ispirati certamente alle opere antiche, come ne restano in cammei o nella statuaria. Straordinaria \u00e8 la somiglianza, per esempio, tra l'ultimo satiro della serie e il \"Satiro danzante\" in bronzo, prodotto originale dell'arte greca di epoca classica o ellenistica, conservato nel Museo di Mazara del Vallo, una cui simile effigie era stata forse vista dal Pollaiolo su un rilievo di un sarcofago o sul cameo del I secolo a.C. gi\u00e0 nelle collezioni medicee ed oggi al Museo archeologico nazionale di Napoli."}
{"id": "2336123", "revid": "767487", "url": "https://it.wikipedia.org/wiki?curid=2336123", "title": "Martin Ryckaert", "text": "Conosciuto altrimenti come Maerten o Marten Rijkaert, venne battezzato nella nativa Anversa l'8 dicembre 1587 e si presume quindi che sia nato poco prima. Era un membro della famiglia di pittori Ryckaert: il padre era David Ryckaert I, il cugino David Ryckaert III, anch'egli pittore.\nMartin inizi\u00f2 a dipingere nella bottega di Tobias Verhaecht, che aveva studiato precedentemente in Italia ed era in contatto con Pieter Paul Rubens. Martin Ryckaert si trasfer\u00ec per un periodo in Italia, come il suo maestro, dove ebbe l'occasione di studiare ed ammirare da vicino le opere di grandi autori del rinascimento. Rientrato ad Anversa, nel 1611 divenne membro della locale gilda di pittori, la Sint-Lucasgilde, tra le maggiori d'Europa. Ryckaert non si spost\u00f2 mai per lunghi periodi da Anversa, come i suoi compatrioti Rubens e van Dyck e lavor\u00f2 sempre nella sua bottega, dove realizzava principalmente opere d'arte raffiguranti paesaggi. La sua tecnica pittorica era nota come \"maniera italiana\"; come risulta chiaro dal \"ritratto di Martin Ryckaert\" eseguito dall'amico van Dyck, il pittore era senza un braccio, per un difetto di nascita."}
{"id": "2336127", "revid": "287204", "url": "https://it.wikipedia.org/wiki?curid=2336127", "title": "Murolo", "text": ""}
{"id": "2336128", "revid": "22475", "url": "https://it.wikipedia.org/wiki?curid=2336128", "title": "Chiesa di Santa Maria Assunta (Genova, Nervi)", "text": "La chiesa di Santa Maria Assunta \u00e8 un luogo di culto cattolico situato nel quartiere di Nervi, in via Guglielmo Oberdan, nel comune di Genova nella citt\u00e0 metropolitana di Genova. La chiesa \u00e8 sede della parrocchia omonima del vicariato di Nervi-Quinto dell'arcidiocesi di Genova.\nStoria e descrizione.\nSecondo alcune fonti pare che un primo edificio religioso sorse nel XV secolo come oratorio della locale confraternita dei Bianchi; poco tempo dopo divenne chiesa succursale della parrocchiale di San Siro di Nervi.\nFu l'arcivescovo di Genova, monsignor Edoardo Pulciano, che elev\u00f2 l'oratorio al titolo di parrocchiale autonoma con decreto arcivescovile del 2 dicembre 1905. Dieci anni dopo, l'8 dicembre del 1915, fu elevata al titolo di prevostura da monsignor Lodovico Gavotti.\nUn ampliamento dell'edificio, e delle opere parrocchiali connesse, si attu\u00f2 nel corso degli anni sessanta del XX secolo con la solenne benedizione della prima pietra, il 1\u00ba ottobre del 1961, da parte dell'arcivescovo genovese cardinal Giuseppe Siri.\nL'edificio si presenta ad unica navata con l'affrescamento degli interni, nel 1845, da parte del pittore Giuseppe Passano; l'altare maggiore \u00e8 risalente al 1739 in stile barocco. La chiesa ha subito in tempi recenti opere di conservazione e restauro nel 1979 e nel 1980; proprio sul finire di quell'anno, il 20 dicembre, fu lo stesso cardinale Siri a consacrare l'edificio.\nTra le opere conservate vi \u00e8 una statua dell\"'Assunta\" dello scultore Filippo Parodi, anche se originariamente l'opera fu attribuita ad Anton Maria Maragliano."}
{"id": "2336130", "revid": "228587", "url": "https://it.wikipedia.org/wiki?curid=2336130", "title": "V\u011bra Chytilov\u00e1", "text": ""}
{"id": "2336131", "revid": "36426", "url": "https://it.wikipedia.org/wiki?curid=2336131", "title": "Satiro Danzante", "text": ""}
{"id": "2336133", "revid": "339392", "url": "https://it.wikipedia.org/wiki?curid=2336133", "title": "Chrono des Nations", "text": ""}
{"id": "2336136", "revid": "36426", "url": "https://it.wikipedia.org/wiki?curid=2336136", "title": "Villa la Gallina", "text": ""}
{"id": "2336137", "revid": "24443", "url": "https://it.wikipedia.org/wiki?curid=2336137", "title": "Pic de Caramantran", "text": ""}
{"id": "2336138", "revid": "1342115", "url": "https://it.wikipedia.org/wiki?curid=2336138", "title": "Alessio Bonciani", "text": "Biografia.\nImprenditore, viene eletto alla Camera dei deputati nel 2008 per il Popolo della Libert\u00e0. Successivamente \u00e8 coordinatore cittadino del Popolo della Libert\u00e0 a Firenze e fra i maggiori sostenitori della candidatura di Giovanni Galli a sindaco della citt\u00e0 nel 2009.\nDal 2008 al 2013 \u00e8 vicepresidente della Fondazione Italia USA.\nIl 3 novembre 2011 abbandona il gruppo parlamentare del PdL per aderire a quello dell'Unione di Centro, interrompendo cos\u00ec l'appoggio al Governo Berlusconi IV e concorrendo alla mancanza della maggioranza parlamentare ala Camera dei Deputati.\nAlle elezioni politiche del febbraio 2013 \u00e8 ricandidato alla Camera dei deputati con la lista Unione di Centro, senza risultare eletto."}
{"id": "2336144", "revid": "33689", "url": "https://it.wikipedia.org/wiki?curid=2336144", "title": "DNA ricombinante (botanica)", "text": ""}
{"id": "2336151", "revid": "115970397", "url": "https://it.wikipedia.org/wiki?curid=2336151", "title": "Passo della Consuma", "text": "Il passo della Consuma \u00e8 un valico del Pratomagno posto a 1050\u00a0m s.l.m. e si trova nel territorio comunale di Montemignaio, in provincia di Arezzo.\nCollega il Valdarno Superiore e il Casentino, consentendo un collegamento diretto dell'alta valle dell'Arno con il capoluogo regionale."}
{"id": "2336152", "revid": "1543377", "url": "https://it.wikipedia.org/wiki?curid=2336152", "title": "Petra Behle", "text": "Agli inizi della carriera, prima della riunificazione tedesca (1990), ha gareggiato per la nazionale tedesca occidentale.\n\u00c8 stata moglie del fondista Jochen, a sua volta sciatore nordico di alto livello.\nBiografia.\nCarriera agonistica.\nHa iniziato a praticare biathlon a livello agonistico nel 1986 e ha debuttato ad alto livello in campo internazionale ai Mondiali di Lahti/Lake Placid 1987 (25\u00aa in individuale, 19\u00aa in sprint). In Coppa del Mondo ha ottenuto il primo risultato di rilievo nel 1988 nell'individuale di Anterselva (14\u00aa), ha conquistato il primo podio nello stesso anno nell'individuale di Ruhpolding (2\u00aa) e la prima vittoria nel 1992 nella sprint di Pokljuka.\nA Chamonix 1988 a vincere una medaglia d'oro iridata; complessivamente in carriera vise tredici medaglie, delle quali nove d'oro. Ha partecipato a tre edizioni dei Giochi olimpici invernali, (13\u00aa in individuale, 6\u00aa in sprint, 2\u00aa in staffetta), (15\u00aa in individuale, 5\u00aa in sprint, 2\u00aa in staffetta) e (27\u00aa in individuale, 16\u00aa in sprint, 1\u00aa in staffetta con la squadra composta anche da Uschi Disl, Martina Zellner e Katrin Apel).\nAltre attivit\u00e0.\nDopo il ritiro, dal 1998 al 2007 ha lavorato come commentatrice sportiva per la ZDF, affiancando a lungo nelle telecronache del biathlon Christa Haas.\nNel 2002 si \u00e8 laureata in Economia dello sport presso la EBS Universit\u00e4t f\u00fcr Wirtschaft und Recht e da allora lavorain quel settore; sostiene l'associazione benefica Tour der Hoffnung.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint"}
{"id": "2336160", "revid": "938", "url": "https://it.wikipedia.org/wiki?curid=2336160", "title": "Lista Consumatori CODACONS", "text": ""}
{"id": "2336161", "revid": "120108493", "url": "https://it.wikipedia.org/wiki?curid=2336161", "title": "Pietro Valdoni", "text": "Biografia.\nPietro Valdoni nasce a Trieste il 22 febbraio 1900. Completa gli studi liceali, tenuti nella citt\u00e0 natale, nel 1918 e con la guerra ancora in corso si iscrive all'Universit\u00e0 di Medicina di Vienna. Terminato lo scontro bellico, nel 1920 frequenta il terzo anno a Bologna per poi trasferirsi l'anno seguente a Roma, dove si laurea nel 1924 con una tesi di clinica ortopedica. Nel 1925 vince un concorso per assistente presso la Clinica chirurgica di Roma diretta da Roberto Alessandri. A quei tempi, per\u00f2, gli assistenti dovevano essere riconfermati ogni anno dal direttore che quindi accolse il giovane triestino dicendogli: Valdoni tuttavia si fa subito apprezzare coniugando alla sua cultura e alle sue indiscutibili capacit\u00e0 tecniche, il profondo senso del dovere, l'amore verso la professione, la dedizione ai pazienti e il rispetto della loro sofferenza. Nel 1938 Valdoni viene chiamato ad insegnare Clinica chirurgica presso l'Universit\u00e0 degli Studi di Cagliari e l'anno seguente presso l'Universit\u00e0 degli Studi di Modena e Reggio Emilia. Con la grande esperienza accumulata si presenta a Firenze nel 1941 a dirigere l'Istituto di Patologia chirurgica.\nDurante un intenso bombardamento alleato della stazione ferroviaria di Rifredi, posta nelle vicinanze del Policlinico di Careggi ove stava operando con la sua \u00e9quipe, continu\u00f2 l'intervento senza il minimo segno di tensione, trasmettendo lo stesso obbligo morale a tutti i collaboratori, permettendo cos\u00ec di terminare l'operazione. Nel 1945 rientra a Roma come professore di Patologia chirurgica e successivamente, dal 1959 al 1970, dirige la Clinica chirurgica. Proprio nel 1970, Valdoni settantenne, ma in eccellenti condizioni fisiche e mentali, lascia l'insegnamento, la Cattedra, la direzione della Clinica e delle scuole di specializzazione che aveva creato per continuare la sua attivit\u00e0 nella professione privata. A coronare la sua brillante carriera contribuiscono i titoli di Presidente della Societ\u00e0 Italiana di Chirurgia nel biennio 1964-1966 e successivamente dal 1971 al 1973 e di Presidente del Consiglio superiore di sanit\u00e0 tra il 1967 e il 1975. Valdoni muore nel 1976 per un cancro ai polmoni che aveva diagnosticato da solo e per il quale da solo aveva definito il piano di cura.\nL'esordio romano.\nDopo aver conseguito la laurea, dal 1925 Valdoni instaura una proficua collaborazione con Antonio Lanzara al quale, data la sua esperienza di tecniche istologiche, il medico triestino affida le ricerche sul problema della diffusione locale del cancro del retto. Valdoni a quei tempi aveva gi\u00e0 eseguito numerosi interventi di amputazione addomino-perineale secondo Miles e, basandosi proprio sul lavoro svolto da Lanzara, affronter\u00e0 negli anni seguenti interventi di conservazione della funzione sfinterica e di parte dell'ampolla rettale, descrivendo tra l'altro quella soluzione tecnica originale che \u00e8 la scheletrizzazione dell'arteria mesenterica inferiore. Negli anni Trenta \u00e8 ormai un chirurgo esperto: aveva infatti perfezionato la tecnica della resezione gastroduodenale con un personale metodo ricostruttivo, al quale non ha mai inteso legare il suo nome, e quella della coledoco-duodenostomia. Esegue anche i primi tentativi di derivazione porto-cavale e gli interventi sul simpatico per le arteriopatie e l'ipertensione arteriosa. Nel 1935, chiamato al letto di un paziente operato di ernia inguinale, diagnostica un'embolia polmonare e rapidamente esegue una toracotomia in maniera originale rispetto a quella che Friedrich Trendelenburg aveva descritto. L'invervento riesce e quello di Valdoni \u00e8 il primo successo italiano, il nono al mondo. Una delle sue frasi pi\u00f9 ricorrenti sintetizza la sua continua ricerca della perfezione, sempre per\u00f2 filtrata dalla convinzione che ll giusto equilibrio fra la spinta e la remora ad osare \u00e8 stato certamente il suo punto di riferimento nella ricerca della migliore tecnica chirurgica.\nGli anni lontano dalla capitale.\nNel 1939, a Modena, affronta con successo il primo intervento in Europa di legatura del dotto di Botallo. In questo periodo \u00e8 anche uno dei pionieri mondiali nell'ambito delle lobectomie polmonari. Trasferitosi poi a Firenze nel 1941, abita con la famiglia in Via Zara da dove in bicicletta si spostava per la sua attivit\u00e0 all'ospedale di Careggi e alle case di cura di Villa Vittoria e di Villa Basilewsky. Per ridurre il pericolo dei bombardamenti, che nel 1944 avevano seriamente danneggiato la Clinica chirurgica di Careggi, spesso Valdoni \u00e8 costretto a operare di notte. Proprio durante la guerra, approfittando dei periodi di coprifuoco imposti dal comando tedesco, Valdoni scrive il \"Manuale di Patologia Chirurgica\". A Firenze, attraverso Cesare Frugoni, entra in contatto con Luther H. Wolff, un chirurgo dell'armata statunitense. Quest'ultimo, assistendo Valdoni in molti interventi tra cui morbo di Pott e ulcera gastroduodenale, constata l'efficacia delle innovative tecniche usate del Professore italiano. Nasce cos\u00ec quel rapporto di stima e di amicizia che corre tra Valdoni e i chirurghi statunitensi. Essi visiteranno spesso la sua futura Clinica di Roma e assisteranno ammirati ai suoi interventi.\nIl ritorno a Roma.\nNel 1945 rientra a Roma come Professore di Patologia chirurgica presso l'Universit\u00e0 la Sapienza. Nel 1948 presenta all'Accademia medica di Roma i primi casi operati per tetralogia di Fallot. Successivamente opera in ipotermia prima a cuore chiuso e poi a cuore aperto e, dal 1956, in circolazione extracorporea. Nel 1951 al Congresso di Chirurgia Toracica a Torino presenta la relazione sugli interventi radicali praticati per carcinoma dell'esofago e del cardias. Allo stesso periodo risalgono anche gli interventi per ipertensione portale e le procto-colectomie totali in un tempo, fra le prime al mondo dopo quelle presentate da Mark M. Ravitch. Nel 1952 pratica il primo intervento europeo, secondo nel mondo, di trasposizione del midollo spinale per gibbo da morbo di Pott. Vanno ricordati inoltre tutti quegli interventi di chirurgia endocrina, neurochirurgia e di tutta quella chirurgia addominale (gastro-enterica, epatica, pancreatica, renale) alla quale egli ha apportato tante novit\u00e0 e perfezionamenti tecnici. Nel 1959 diventa Direttore della Clinica chirurgica, rimasta pi\u00f9 o meno nelle condizioni nelle quali l'aveva creata Francesco Durante e pertanto non all'altezza dell'innovativa tecnica chirurgica del medico triestino. Valdoni, anche per il suo prestigio personale, ottiene dal Ministero dei lavori pubblici un finanziamento speciale per la costruzione della nuova Clinica. Quando quest'ultima, all'inizio degli anni '60, entra in funzione si dimostra essere un vero modello di funzionalit\u00e0. Era dotata di 400 letti, di 10 sale operatorie, di 4 sale per la chirurgia sperimentale, di una biblioteca aperta fino alle 20 e dei primi endoscopi. In questa nuova esperienza Valdoni comprende il ruolo che le moderne tecnologie diagnostiche stanno assumendo sempre di pi\u00f9 in quegli anni e realizza all'interno della sua Clinica una moderna radiologia con tre sezioni diagnostiche, di cui una angiografica e un centro di medicina nucleare. Qui vengono eseguite le prime aortografie e splenoportografie del Policlinico Umberto I. Il medico triestino cura molto la documentazione iconografica con la realizzazione di un laboratorio fotografico e cinematografico nel quale sono realizzati i primi film scientifici e un laboratorio di disegno chirurgico affidato all'architetto Vittorio Fornasari. Valdoni eccelle in ogni campo della chirurgia ed \u00e8 promotore, insieme ad Achille Mario Dogliotti, di Torino, della cardiochirurgia in Italia. Pone su solide basi tecniche e fisiopatologiche la chirurgia epatobiliopancreatico, digestiva, oncologica, toracica e vascolare. Raccoglie la sua esperienza ne \"L'Atlante di Tecniche Operatorie\", testo esemplare per chiarezza ed essenzialit\u00e0, pubblicato con Felice Virno e Vittorio Fornasari, e tuttora edito negli Stati Uniti.\nPazienti illustri.\nNel 1948 Palmiro Togliatti, Segretario Generale del partito comunista italiano, a seguito di un attentato viene colpito da un proiettile al polmone. Data la gravit\u00e0 della situazione i medici vicini al politico decidono di affidarlo alle cure di Valdoni che esegue prontamente una toracotomia con estrazione del proiettile e sutura del polmone. L'attenzione della stampa italiana e internazionale \u00e8 rivolta all'esito dell'intervento: Togliatti guarisce prontamente e la figura del chirurgo assume una notevole notoriet\u00e0 anche al di fuori del mondo accademico e medico.\nIndro Montanelli racconta che dopo la guarigione di Togliatti, quando questi ricevette la parcella, trovandola salata, accompagn\u00f2 il pagamento con queste parole: al che il chirurgo avrebbe replicato: \nIn seguito Valdoni allaccia intensi rapporti con lo Stato della Citt\u00e0 del Vaticano e diventa il medico dei Pontefici Paolo VI e Giovanni XXIII il quale, malato gravemente a causa di un tumore allo stomaco, gli chiese di informarlo sull'avvicinarsi della morte e successivamente di occuparsi della sua salma.\nL'insegnamento e gli allievi.\nNel discorso inaugurale del Congresso della Societ\u00e0 Italiana di Chirurgia del 1965, a Palermo, Valdoni dice: \u00ab\"Chirurghi si nasce, ma lo si deve diventare\"\u00bb. Pur non negando che in assenza di certe doti naturali non si possa essere buoni chirurghi, esclude che queste siano sufficienti per esercitare la professione in mancanza di una solida preparazione, acquisita in un qualificato ambiente chirurgico. Dal punto di vista organizzativo deve essere ricordata la sua illuminata concezione dipartimentale ed interdipartimentale della chirurgia, intesa come lavoro di \u00e9quipe, non di soli chirurghi. Realizza tale modello culturale e scientifico integrando, nella medesima struttura, l'attivit\u00e0 di anestesisti e rianimatori, radiologi e laboratoristi, costantemente messi in relazione con internisti, cardiologi, neurologi ed altri specialisti tramite seminari periodici con scambi regolari di aggiornamenti scientifici e informazioni cliniche. Di singolare valore formativo, nell'ambito della sua scuola, \u00e8 inoltre la prassi di attribuire, a singoli allievi, compiti specifici in determinati campi. La sua determinazione ed il suo orgoglio di riuscire a plasmare dei veri chirurghi attraverso la sua scuola possono essere desunte da un'altra frase: Rivolgendosi proprio ai suoi studenti diceva: mostrando sempre grande disponibilit\u00e0 associata per\u00f2 alla ferma volont\u00e0 di educare al rigore. A tal proposito famosa era la sua frase: Tra i suoi allievi pi\u00f9 illustri vanno sicuramente ricordati Paolo Biocca e Gianfranco Fegiz, che saranno anch'essi presidenti della Societ\u00e0 Italiana di Chirurgia, rispettivamente nei bienni 1982-1984 e 1988-1990, oltre a Gianni Bisiach, Aldo Leggeri, Benedetto Marino, Silvio Messinetti, Salvatore Rocca Rossetti, Francesco Tonelli, Felice Virno.\nTitoli e Onorificenze.\nPietro Valdoni fu consigliere del comune di Roma e, nonostante i numerosi impegni, non manc\u00f2 neanche a una seduta, mostrando sempre grande dedizione e impegno. Ha avuto importanti riconoscimenti sia in ambito nazionale che internazionale. Per ben due volte, infatti, \u00e8 stato Presidente della Societ\u00e0 Italiana di Chirurgia, per poi esserne nominato Presidente onorario, carica creata proprio per lui, a simboleggiare il ruolo che il chirurgo triestino ha rivestito nell'ambito della moderna chirurgia italiana. Divenne poi anche Presidente del Consiglio superiore di sanit\u00e0.\nAvendo intuito i nuovi orizzonti che si stavano delineando in Gran Bretagna e negli Stati Uniti, dopo l'esperienza maturata nel corso della seconda guerra mondiale, Valdoni compie numerosi viaggi fuori dall'Italia e invia i suoi allievi ad apprendere le nuove tecniche in centri di avanguardia.\nMolti sono, quindi, i riconoscimenti giunti dall'estero: ha avuto la laurea ad honorem da diverse facolt\u00e0 mediche estere, tra cui l'Universit\u00e0 di Aix-Marseille in Provenza, ed \u00e8 stato nominato membro onorario di prestigiose Societ\u00e0 chirurgiche, tra cui l'International College of Surgeons (ICS) e la Soci\u00e8t\u00e8 Internationale de Chirurgie.\nNel 1967 gli \u00e8 stato conferita l'onorificenza del San Giusto d'Oro, premio assegnato ai triestini che hanno reso onore alla loro citt\u00e0.\nMonumenti.\nA Valdoni sono dedicati un Dipartimento Chirurgico del Policlinico Umberto I di Roma, un'aula al secondo piano della quarta Clinica Chirurgica e la prestigiosa Sala Convegni \"Pietro Valdoni\", situata al primo piano dell'originale Clinica Chirurgica, pregevolmente ristrutturata nel 2015 ad opera del Prof. Carlo Gaudio, direttore del Dipartimento Cuore e Grossi Vasi. In quest'ultima \u00e8 possibile ammirare il busto bronzeo del grande medico triestino.\nA Trieste, in Via Commerciale 25, sorge Casa Valdoni, detta \u201cCasa del Fauno\u201d per la statua sulla facciata. Venne edificata nel 1908, in stile liberty, per volere della famiglia del chirurgo, ed \u00e8 opera di Giorgio Zaninovich, allievo di Otto Wagner."}
{"id": "2336165", "revid": "648716", "url": "https://it.wikipedia.org/wiki?curid=2336165", "title": "Villa Nunes Vais", "text": "Villa Nunes Vais si trova in via pian de' Giullari 28 a Firenze.\nLa villa, che ha una pianta rettangolare, \u00e8 riconoscibilissima anche da lontano per la curiosa colorazione delle pareti esterne, con losanghe bianche, blu e rosse incorniciate da colonnine tortili dipinte. L'origine dell'edificio \u00e8 trecentesca e anticamente era appartenuto alla famiglia dei Velluti, ma la stagione pi\u00f9 importante fu all'inizio del XX secolo quando fu la residenza dell'eclettico fotografo \"amatoriale\" Mario Nunes Vais, che vi era solito radunarvi i pi\u00f9 bei nomi della cultura fiorentina ed italiana dell'epoca. Il grande edificio, che gode di una posizione panoramica, \u00e8 stato recentemente restaurato dopo anni di abbandono e nelle sue scuderie si trova la biblioteca della Fondazione Spadolini Nuova Antologia, la cui sede si trova pi\u00f9 avanti sulla stessa strada, al numero 139.\nSulla strada si trova il cancello che d\u00e0 sul giardino e, pi\u00f9 avanti, una deliziosa scala a doppia rampa di forme barocche. "}
{"id": "2336170", "revid": "117228611", "url": "https://it.wikipedia.org/wiki?curid=2336170", "title": "Groupthink", "text": "Groupthink, o pensiero di gruppo, \u00e8 il termine con cui, nella letteratura scientifica, si indica una patologia del sistema di pensiero esibito dai membri di un gruppo sociale quando questi cercano di minimizzare i conflitti e raggiungere il consenso senza un adeguato ricorso alla messa a punto, analisi e valutazione critica delle idee. Creativit\u00e0 individuale, originalit\u00e0, autonomia di pensiero, vengono tutti sacrificati in cambio al perseguimento dei valori di coesione del gruppo; allo stesso modo, sono smarriti quei vantaggi derivanti da un ragionevole bilanciamento di scelte e opinioni diverse o contrapposte, vantaggi che possono di norma essere ottenuti agendo come gruppo nel prendere decisioni.\nIl fenomeno del \"groupthink\" attecchisce in quei contesti sociali in cui i membri di un determinato gruppo evitano di promuovere punti di vista che vadano al di fuori di quella zona confortevole delimitata dal pensiero consensuale. I motivi che inducono a simili comportamenti sono vari: tra essi vi pu\u00f2 essere il desiderio di evitare di proporsi in situazioni che, nel giudizio del gruppo, possano essere tacciate come ingenue o stupide, o il desiderio di evitare l'imbarazzo o l'ira di altri membri del gruppo.\nIl risultato di tali comportamenti, nel momento in cui il gruppo si trova ad assumere decisioni, \u00e8 un affievolimento dell'obiettivit\u00e0, della razionalit\u00e0, e della logica, con esiti che possono anche assumere la forma del consenso su decisioni che, invece, appaiono disastrose e folli per chi appena le osservi dall'esterno.\nIl \"groupthink\" rappresenta una \"patologia funzionale\" del comportamento collettivo, che pu\u00f2 comportare l'adesione dei gruppi a decisioni sconsiderate e irrazionali, dagli effetti anche tragici ed esiziali, frutto di processi decisionali in cui i dubbi individuali sono messi da parte nel timore che possano destabilizzare gli equilibri interni al gruppo. \nIl termine \u00e8 applicato di frequente in un'ottica dispregiativa, per etichettare, con il senno di poi, situazioni gi\u00e0 accadute.\nOrigini e definizioni.\nIl termine \u00e8 una parola d'autore coniata nel 1952 da William H. Whyte in un articolo sulla rivista \"Fortune\":\nEssendo \"Groupthink\" un neologismo \u2014 e, ammettiamolo, alquanto tendenzioso \u2014 credo sia il caso di darne una definizione operativa. Quello di cui stiamo parlando non \u00e8 un semplice e istintivo conformismo \u2014 si tratterebbe, dopo tutto, di un errore connaturato all'umanit\u00e0. Quello di cui stiamo parlando \u00e8 una forma \"razionalizzata\" di conformismo: una filosofia dichiarata e articolata che considera i valori del gruppo non solo comodi ma addirittura virtuosi e giusti.\nIrving Janis, autore di ampi studi sull'argomento negli anni settanta, lo definiva come:\nUn modo di pensare che la gente fa proprio quando si trova profondamente coinvolta in un coesivo ingroup (gruppo chiuso e identitario, n.d.t.), quando l'aspirazione dei membri all'unanimit\u00e0 ha la precedenza sulle loro motivazioni a valutare, in maniera realistica, la possibilit\u00e0 di differenti linee di condotta.\nDefinizione.\nLa seguente definizione del fenomeno e dei suoi sintomi \u00e8 tratta dalle pagine web curate da Scott A. Chadwick della Oregon State University: \nCause del fenomeno.\nI gruppi che richiedono ai propri membri un alto grado di coesione sono quelli che possono pi\u00f9 facilmente incorrere nella patologia funzionale del \"groupthink\". A un maggior grado di chiusura corrisponde una minor probabilit\u00e0 che vengano sollevate questioni in grado di minare la coesione interna del gruppo. Sebbene Janis individui la coesione del gruppo come il pi\u00f9 importante antecedente del groupthink, egli afferma anche che la transizione al groupthink non ne \u00e8 una conseguenza inesorabile e ineludibile: la coesione del gruppo \"\u00e8 una condizione necessaria, ma non sufficiente\" affinch\u00e9 la patologia emerga. Secondo Janis, la coesione di gruppo condurr\u00e0 sempre all'emergere del groupthink se, in aggiunta, ci si trova in presenza di uno dei due seguenti presupposti:\nLo psicologo sociale Clark McCauley ha proposto la considerazione di tre condizioni ritenute in grado di causare il groupthink:\nSintomi del groupthink.\nAl fine di rendere il groupthink oggetto di test, Irving Janis, nel 1977, enucle\u00f2 otto situazioni sintomatiche da lui considerate indicative del suo manifestarsi.\nQuale effetto dei sintomi sopraelencati, il Groupthink si risolve in una patologia del processo di assunzione di decisioni. Le decisioni basate dal consenso sono il risultato delle seguenti pratiche del groupthink:\nEsempi tratti dalla storia militare e dalla politica internazionale statunitense.\nIrving Janis ha dedicato un saggio allo studio di casi in cui il groupthink ha condizionato scelte disastrose in materia militare e nella politica estera degli Stati Uniti.\nTra gli esempi da lui analizzati, vi sono l'incapacit\u00e0 di prevedere l'attacco giapponese a Pearl Harbor nel 1941, il fiasco maldestro scaturito dal tentativo di rovesciare a Cuba il regime di Fidel Castro con lo sbarco nella Baia dei Porci (1961), la prosecuzione della guerra del Vietnam da parte del presidente statunitense Lyndon Johnson (1964-1967).\nGroupthink e deindividuazione.\nI culti, in sociologia, sono studiati anche con riguardo al groupthink e ai suoi effetti sulla deindividuazione. Una definizione da manuale indica la deindividuazione come il fenomeno di affievolimento o di perdita di autocoscienza e apprendimento valutativo; si verifica in situazioni di gruppo che incoraggiano l'anonimato e allontanano l'attenzione dall'individuo (Myers, 305)\nPrevenzione del groupthink.\nSecondo Irving Janis, i gruppi coinvolti in processi decisionali non sono tutti necessariamente destinati a essere affetti dal groupthink. Janis ritenne di aver individuato sei modi per prevenirlo:\nSeguendo queste raccomandazioni, il groupthink, secondo il modello proposto da Janis, pu\u00f2 comunque essere evitato.\nEsempio di prevenzione del groupthink: la gestione della crisi dei missili di Cuba.\nUn esempio di gestione mirata del processo decisionale di gruppo al fine di evitare scelte irrazionali ed esiziali si ebbe quando, dopo il fiasco dello sbarco nella Baia dei Porci, John Kennedy si trov\u00f2 a gestire la delicatissima crisi dei missili di Cuba.\nKennedy organizz\u00f2 i lavori del gruppo di politici, consiglieri, ed esperti, in modo da evitare l'emergere della patologia del groupthink nelle decisioni sulle scelte strategiche da adottare per fronteggiare la crisi. Per questo, durante i meeting, il presidente invit\u00f2 esperti esterni a esprimere i loro punti di vista, e permise a membri del gruppo di porre domande con cura. Inoltre, incoraggi\u00f2 i membri del gruppo a discutere di possibili soluzioni con membri di fiducia in separata sede, nei loro rispettivi dipartimenti, e giunse perfino a dividere il gruppo in vari sotto-gruppi, al fine di dissolverne parzialmente la coesione. Kennedy, inoltre, si assentava deliberatamente dai meeting allo scopo di evitare, nella discussione e nella formazione dei giudizi individuali, ogni pressione o condizionamento proveniente dalla sua opinione o dalla sua stessa presenza.\nLa crisi dei missili cubani, infine, fu risolta in modo pacifico, un risultato che si deve, in parte, anche a queste misure preventive."}
{"id": "2336172", "revid": "23457359", "url": "https://it.wikipedia.org/wiki?curid=2336172", "title": "Decisioni", "text": ""}
{"id": "2336173", "revid": "287204", "url": "https://it.wikipedia.org/wiki?curid=2336173", "title": "Ilkal", "text": "Ilkal \u00e8 una citt\u00e0 dell'India di 51.956 abitanti, situata nel distretto di Bagalkot, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 15\u00b0 58' 0 N e 76\u00b0 7' 60 E e ha un'altitudine di 584 .\nSociet\u00e0.\nEvoluzione demografica.\nAl censimento del 2001 la popolazione di Ilkal assommava a 51.956 persone, delle quali 26.324 maschi e 25.632 femmine. I bambini di et\u00e0 inferiore o uguale ai sei anni assommavano a 7.071, dei quali 3.666 maschi e 3.405 femmine. Infine, coloro che erano in grado di saper almeno leggere e scrivere erano 32.271, dei quali 18.947 maschi e 13.324 femmine."}
{"id": "2336175", "revid": "123922733", "url": "https://it.wikipedia.org/wiki?curid=2336175", "title": "Fiat 502", "text": "La Fiat 502 \u00e8 un'autovettura di media gamma prodotta dalla Fiat dal 1923 al 1926. Era la 501 a passo lungo e non la sua sostituta.\nSi basava sulla meccanica della 501, ma aveva dimensioni pi\u00f9 grandi, con passo aumentato di 100 mm. Fu anche aumentato il prezzo.\nIl motore era in linea a quattro cilindri con 1460 cm\u00b3 di cilindrata erogante 23 hp di potenza. Era a trazione posteriore ed aveva un cambio a quattro rapporti manuale. Il sistema d'accensione del motore era a magnete. Raggiungeva la velocit\u00e0 massima di 73 Km/h.\nSono stati costruiti pi\u00f9 di 20000 esemplari della 502, tutte a quattro porte, nelle versioni berlina, torpedo, limousine, cabriolet e coup\u00e9 de ville.\n\u00c8 stata sostituita dalla Fiat 503."}
{"id": "2336176", "revid": "287204", "url": "https://it.wikipedia.org/wiki?curid=2336176", "title": "Indi", "text": "Indi \u00e8 una citt\u00e0 dell'India di 31.483 abitanti, situata nel distretto di Bijapur, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 10' 0 N e 75\u00b0 58' 0 E e ha un'altitudine di 464 .\nSociet\u00e0.\nEvoluzione demografica.\nAl censimento del 2001 la popolazione di Indi assommava a 31.483 persone, delle quali 16.263 maschi e 15.220 femmine. I bambini di et\u00e0 inferiore o uguale ai sei anni assommavano a 4.864, dei quali 2.554 maschi e 2.310 femmine. Infine, coloro che erano in grado di saper almeno leggere e scrivere erano 17.866, dei quali 10.610 maschi e 7.256 femmine."}
{"id": "2336179", "revid": "287204", "url": "https://it.wikipedia.org/wiki?curid=2336179", "title": "Jagalur", "text": " \nJagalur \u00e8 una suddivisione dell'India, classificata come \"town panchayat\", di 14.741 abitanti, situata nel distretto di Davanagere, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 14\u00b0 31' 60 N e 76\u00b0 20' 60 E e ha un'altitudine di 667 .\nSociet\u00e0.\nEvoluzione demografica.\nAl censimento del 2001 la popolazione di Jagalur assommava a 14.741 persone, delle quali 7.701 maschi e 7.040 femmine. I bambini di et\u00e0 inferiore o uguale ai sei anni assommavano a 1.772, dei quali 878 maschi e 894 femmine. Infine, coloro che erano in grado di saper almeno leggere e scrivere erano 10.246, dei quali 5.714 maschi e 4.532 femmine."}
{"id": "2336181", "revid": "23457442", "url": "https://it.wikipedia.org/wiki?curid=2336181", "title": "Psicologo sociale", "text": ""}
{"id": "2336182", "revid": "287204", "url": "https://it.wikipedia.org/wiki?curid=2336182", "title": "Jamkhandi", "text": " \nJamkhandi \u00e8 una citt\u00e0 dell'India di 57.887 abitanti, situata nel distretto di Bagalkot, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 31' 0 N e 75\u00b0 17' 60 E e ha un'altitudine di 542 .\nSociet\u00e0.\nEvoluzione demografica.\nAl censimento del 2001 la popolazione di Jamkhandi assommava a 57.887 persone, delle quali 29.214 maschi e 28.673 femmine. I bambini di et\u00e0 inferiore o uguale ai sei anni assommavano a 8.227, dei quali 4.303 maschi e 3.924 femmine. Infine, coloro che erano in grado di saper almeno leggere e scrivere erano 34.578, dei quali 19.529 maschi e 15.049 femmine."}
{"id": "2336183", "revid": "1566286", "url": "https://it.wikipedia.org/wiki?curid=2336183", "title": "Maurice Lehmann", "text": "Biografia.\nStudi\u00f2 come convittore alla Com\u00e9die-Fran\u00e7aise dal 1916 al 1919 e poi diresse diversi teatri: \"Th\u00e9\u00e2tre de la Porte Saint-Martin\", \"Th\u00e9\u00e2tre de l'Ambigu-Comique\", \"Th\u00e9\u00e2tre de la Renaissance\", \"Th\u00e9\u00e2tre Mogador\", \"Th\u00e9\u00e2tre \u00c9douard VII\", \"Th\u00e9\u00e2tre de l'Empire\".\nDal 1929 al 1965, diresse il Th\u00e9\u00e2tre du Ch\u00e2telet proponendo fastose messe in scena di commedie musicali ed operette che ottennero grande successo: dal 1932 \"Nina Rosa\" di Sigmund Romberg, con Andr\u00e9 Baug\u00e9, dal 1933 \"Rose de France\" di Sigmund Romberg (476 recite), dal 1935 \"Au soleil du Mexique\" di Maurice Yvain, con Andr\u00e9 Baug\u00e9 (307 recite), \"Al cavallino bianco\" (1948), dal 1951 \"Le Chanteur de Mexico\" di Francis Lopez con Luis Mariano, che venne rappresentata 905 volte, dal 1955 \"M\u00e9diterran\u00e9e\" di Francis Lopez con Tino Rossi (572 recite), \"Monsieur Carnaval\" (1965) di Charles Aznavour, con Georges Gu\u00e9tary.\nIl 30 aprile 1945 successe a Jacques Rouch\u00e9 come amministratore della \"R\u00e9union des th\u00e9\u00e2tres lyriques nationaux\". Il mandato gli venne revocato il 15 maggio 1946 ma ridivenne amministratore il 1\u00ba ottobre 1951 e lasci\u00f2 poi definitivamente la RTLN il 30 settembre 1955.\nFu presidente di giuria al Festival di Cannes 1956 e membro della stessa al Festival di Cannes 1957 e 1966."}
{"id": "2336185", "revid": "287204", "url": "https://it.wikipedia.org/wiki?curid=2336185", "title": "Jevargi", "text": " \nJevargi (o Jewargi, Jalvergi) \u00e8 una suddivisione dell'India, classificata come \"town panchayat\", di 19.174 abitanti, situata nel distretto di Gulbarga, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 17\u00b0 1' 0 N e 76\u00b0 46' 0 E e ha un'altitudine di 392 .\nSociet\u00e0.\nEvoluzione demografica.\nAl censimento del 2001 la popolazione di Jevargi assommava a 19.174 persone, delle quali 9.835 maschi e 9.339 femmine. I bambini di et\u00e0 inferiore o uguale ai sei anni assommavano a 3.331, dei quali 1.697 maschi e 1.634 femmine. Infine, coloro che erano in grado di saper almeno leggere e scrivere erano 10.249, dei quali 6.199 maschi e 4.050 femmine."}
{"id": "2336196", "revid": "287204", "url": "https://it.wikipedia.org/wiki?curid=2336196", "title": "Jog Falls", "text": " \nJog Falls \u00e8 una citt\u00e0 dell'India di 12.570 abitanti, situata nel distretto di Shimoga, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 14\u00b0 11' 50 N e 74\u00b0 48' 24 E.\nSociet\u00e0.\nEvoluzione demografica.\nAl censimento del 2001 la popolazione di Jog Falls assommava a 12.570 persone, delle quali 6.364 maschi e 6.206 femmine. I bambini di et\u00e0 inferiore o uguale ai sei anni assommavano a 1.386, dei quali 694 maschi e 692 femmine. Infine, coloro che erano in grado di saper almeno leggere e scrivere erano 9.346, dei quali 5.128 maschi e 4.218 femmine."}
{"id": "2336202", "revid": "648716", "url": "https://it.wikipedia.org/wiki?curid=2336202", "title": "Villa Il Teatro", "text": "Villa Il Teatro si trova in via del Pian dei Giullari 23 a Firenze.\nDescrizione.\nLa villa, che si trova in posizione interna sul colle e non sulla strada, appartenne anticamente ai Busini, che vi tenevano uno stanzone dove si esibivano le compagnie di giullari, mimi e attori girovaghi, che finirono per dare il nome alla villa e a tutto borgo del Pian dei \"Giullari\".\nLa villa \u00e8 composta da due corpi a forma di parallelepipedo con al centro un cortile con un piccolo giardino con aiuole geometriche. "}
{"id": "2336204", "revid": "767487", "url": "https://it.wikipedia.org/wiki?curid=2336204", "title": "Corde Oblique", "text": "Corde Oblique \u00e8 un progetto musicale italiano che nasce nel 2005 dalla mente di Riccardo Prencipe, chitarrista del gruppo e autore di testi e musica, oltre che dottore di ricerca in storia dell'arte. La band \u00e8 particolarmente apprezzata in Germania e in Cina, dove pi\u00f9 volte si \u00e8 esibita nell'ambito di festival, rassegne e tourn\u00e9e.\nGenesi del fuoco artistico di Riccardo Prencipe \u00e8 certamente l'amore per i luoghi e per il tempo che ne forgia l'aspetto. Il Sud che emerge da questi testi \u00e8 \"talentuoso e selvatico\", \u00e8 il Sud delle bellezze e dell'antico, quello stesso Sud che in passato era tappa irrinunciabile del grand tour di artisti e intellettuali provenienti da ogni dove.\nNei sette album pubblicati sino ad ora, i Corde Oblique hanno tracciato idealmente una mappa emotiva e musicale dei nostri luoghi, quelli che nell'indifferenza custodiscono le radici della nostra identit\u00e0 culturale mediterranea.\nLa band ha in totale sette album all'attivo, oltre ai primi due pubblicati a partire dal 1999 come progetto Lupercalia. Gli album della band sono stati prodotti e distribuiti in Europa nel resto del mondo da case discografiche tedesche, francesi, italiane, cinesi, portoghesi, inglesi e russe.\nTemi.\nIl Sud, \"talentuoso e selvatico\", come viene descritto nei suoi testi. Il Sud visto non dalla parte dell'inferno, ma del bello e dell'antico. In oltre due lustri e sei album Riccardo Prencipe ha dedicato e intitolato brani a numerosi luoghi d'arte, in particolare del Mediterraneo e del Sud Italia: i templi greci di Paestum, la villa di Oplontis, i Sassi di Matera, i dolmen pugliesi, i Campi Flegrei (tra i vari: L'anfiteatro di Pozzuoli, il parco archeologico di Cuma), la Villa del Casale di Piazza Armerina, Il Miglio d'Oro, il Barrio Gotico, il borgo di Casertavecchia, il borgo diItri nel Lazio,il Bosforo, il Tempio dell'eco di Baia, i Giardini della Reggia di Caserta, la Crypta Neapolitana, la Piscina Mirabilis, la Trasfigurazione di Giovanni Bellini e tanti altri soggetti a tema storico artistico.\nMoltissimi anche gli artisti e gli scrittori esplicitamente citati nei titoli, testi e crediti di ogni album: Marcel Proust, Alberto Burri, Giovanni Bellini, Scipione Compagno, Jos\u00e9 Saramago, Sergej Stratanovskij, Paul Celan, Dino Campana, Thomas Transtr\u00f6mer.\nStoria.\n\"Spesso ci si trova a far parte di un filone musicale un po' per caso, quando iniziai a scrivere musica non sapevo che esistesse un filone ethereal neofolk, n\u00e9 sapevo che veniva chiamata cos\u00ec, inviai una demo tape in Inghilterra e la casa discografica World Serpent ci mise sotto contratto, era il 1999.\" (Riccardo Prencipe)\nNel 1999 Riccardo inizia ad arrangiare e incidere brani scritti in giovent\u00f9, l'organico \u00e8 composto da violino, sintetizzatore e chitarra. I temi musicali fortemente neogotici e darkwave, \u00e8 l'inizio dei Lupercalia. Scritturati dalla casa discografica londinese World Serpent (Current 93, Nurse with Wound, Anthony and the Jhonsons, Death in June, Sol invictus, Coil e molti altri), era il 1999.\nDopo i primi concerti in Olanda con QNTAL e altri artisti della scena goth degli anni novanta Riccardo inizia il suo percorso solista affiancato dalla sua band, nascono i Corde Oblique. Numerosi i concerti a partire dal 2008: Parigi (Fr), Clisson (Fr), Roma, Huy (Be), Lipsia (Ge), Nordhofen (Ge), Firenze, Bergamo, Milano, Colonia (Ge), Berlino (Ge), Valona (Al), al Giffoni film festival e, nel 2015, la tourn\u00e9e in Cina.\nTra i membri stabili del progetto il violinista Alfredo Notarloberti degli Ashram, presenza costante in tutti gli album e co-autore di diversi brani.\nPassaggi televisivi.\n- La band \u00e8 stata ospite a \"Tempi Dispari\", su Rai News 24, con Francesco Gatti\n- Le musiche della Band sono state utilizzate per la rubrica DOSSIER del TG2\n- La band \u00e8 stata ospite a Music and the city su RAI TRE (TGR)\n- La band \u00e8 stata ospite a Mezzogiorno Italia (RAI TRE)\nComponenti Live.\nRiccardo Prencipe (chitarrista-autore dei testi-compositore)\nAlfredo Notarloberti (violino)\nAlessio Sica (batteria)\nUmberto Lepore (basso)\nCaterina Bianco (violino)\nRita Saviano (voce)\nCollaborazioni.\nNegli album della band si trovano partecipazioni con moltissimi musicisti, tra cui:\nAltre Collaborazioni (arti visive).\nIl gruppo ha collaborato con l'artista Milo Manara al Teatro Mediterraneo, in occasione del Comicon 2015, per la presentazione del suo libro su Caravaggio.\nLe foto dell'album \"Florilegium\" sono state realizzate dal fotografo tedesco Achim Bednorz.\nLa foto di copertina dell'album \"Respiri\" \u00e8 stata realizzata dal fotografo giapponese Kenro Izu.\nLa foto di copertina dell'album \"I maestri del Colore\" \u00e8 stata realizzata da Franco Fontana.\nCuriosit\u00e0.\nNel 2013 la band esegue una registrazione nel Tempio dell'Eco (nel complesso archeologico di Baia), sfruttandone il riverbero naturale. Il brano \u00e8 incluso nell'album \"Per le strade ripetute\" ed \u00e8 intitolato \"In the temple of echo\".\nLa veste grafica dell'album \"I Maestri del Colore\" (2016) \u00e8 ispirata all'omonima collana di storia dell'arte uscita negli anni sessanta per Fabbri editore.\nL'ispirazione dei testi e delle musiche della band alla Storia dell'Arte \u00e8 dovuta alla doppia formazione di Riccardo Prencipe, musicista e dottore di ricerca in Storia dell'arte, materia di cui \u00e8 docente al Liceo Classico. Oggi attivo nello studio degli strumenti musicali antichi tramite testimonianze storico artistiche: affreschi, sculture e dipinti. Tra i suoi scritti i testi critici per la Mostra sulla \"Donna con liuto\" di Jan Vermeer al Museo di Capodimonte.\nConcerti.\nIl gruppo si \u00e8 esibito in concerti in Italia, Francia, Paesi Bassi, Germania, Cina e Albania (per il Consolato italiano) e ha partecipato a vari festival insieme a gruppi come Bauhaus, Opeth, Mokadelic, Danny Cavanagh (Anathema), Coph Nia, Moonspell, Ataraxia, Spiritual Front, QNTAL, Current 93, Kirlian Camera, Inti-illimani, Of the wand and the moon. Tra i luoghi in cui La band si \u00e8 esibita: Auditorium Parco della Musica di Roma, La Loco (Parigi), Gotischer Saal (Berlino), Casa del Jazz (Roma), Museo Archeologico (Napoli), Schauspielhaus (Teatro centrale di Lipsia), Centro di Cultura (Shanghai), Digione (Francia), La Locomotive (Bologna), Chiesa di San Gregorio al Celio (Roma), Museo Madre (Napoli), Teatro di Tanzbrunnen (Colonia), Auditorium del Museo di Capodimonte (Napoli), Museo Centrale Montemartini (Roma), Teatro Mediterraneo per il Comicon festival (Napoli), Stazione Birra (Roma), Giffoni Film Festival (Giffoni), Qube (Roma), Centro Culturale di Huy (Belgio), Casina Vanvitelliana (Bacoli), Teatro centrale di Valona (Albania), Villa Pignatelli (Napoli), Oratorio di San Quirino (Parma), Villa Fondi (Piano di Sorrento), Arco di Traiano (Ancona) per il festival Adriatico Mediterraneo, Universit\u00e0 degli Studi (Firenze), a Palazzo Reale per il Napoli Teatro Festival, Casa della Musica (Napoli), Giardini Estensi (Modena).\nTourn\u00e9e in Cina.\nNel dicembre del 2015 la band ha svolto un tour in Cina di 9 concerti, \"La prima band italiana del circuito underground ad effettuare una tourn\u00e9e cos\u00ec lunga in un paese che sempre pi\u00f9 si apre al mondo occidentale\" con le seguenti tappe:\n4 dicembre \u2013 Changsha\n5 dicembre \u2013 Nanjing\n6 dicembre \u2013 Xiamen\n8 dicembre \u2013 Canton\n9 dicembre \u2013 Guangzhou\n10 dicembre \u2013 Tianjin\n11 dicembre \u2013 Beijing (Pechino), capitale della Repubblica Popolare Cinese.\n12 dicembre\u00a0\u2013 Suzhou\n13 dicembre \u2013 Shanghai\nnel 2018 la band torna ad esibirsi in Cina, al Nanshan Pop Music Festival 2018 a Shenzhen, citt\u00e0 della provincia di Guangdong, nella Cina continentale meridionale. La band si \u00e8 esibita al Nanshan recreation and sports theater, una struttura avveniristica al centro della citt\u00e0 con oltre 1400 posti.\nCover.\nIl repertorio dell'ensemble \u00e8 quasi tutto originale, tuttavia in ogni disco la band inserisce una cover, spesso di genere molto diverso dal loro, ma completamente rivisitata:\n\"Kaiowas\" (dei Sepultura) inserita nell'album Volont\u00e0 d'Arte, \"Flying\" (degli Anathema) inserita nell'album The Stones of Naples, il tema di \"Requiem for a Dream\" (dall'omonimo film) nell'album Per le strade ripetute, \"Jigsaw falling into place\" (dei Radiohead) nell'album A hail of bitter amonds, \"Amara terra mia\" (di Domenico Modugno) nell'album I Maestri del Colore.\nDiscografia.\nLupercalia.\nI primi due album scritti da Riccardo Prencipe escono sotto il nome Lupercalia in riferimento ai riti purificatori praticati nell'antica Roma in onore del dio Fauno (o Luperco), la band ha un sound che richiama alle sonorit\u00e0 gotiche e neomedievali:\nCorde Oblique.\nNel 2005 Riccardo Prencipe inizia il suo percorso solista, modificando il nome dell'ensemble in \"Corde Oblique\", sentendo l'esigenza di aprirsi a nuove collaborazioni con molteplici voci e musicisti. Il nome ha due origini: Cordae Oblique \u00e8 il nome di un antico strumento musicale romano, e inoltre quando la chitarra viene imbracciata in stile classico, poggiando il piede su uno sgabello, le corde assumono posizione \"obliqua\".\nDiscografia in Vinile.\n2017 - \"Mille anni che sto qui\" 45 giri (Caustic Records/Audioglobe - Spagna - 2017)"}
{"id": "2336205", "revid": "436907", "url": "https://it.wikipedia.org/wiki?curid=2336205", "title": "The Piper at the Gates of Dawn", "text": "The Piper at the Gates of Dawn \u00e8 il primo album in studio del gruppo musicale britannico Pink Floyd, pubblicato nel 1967 dalla Columbia Graphophone Company.\nSi tratta dell'unico album realizzato sotto la guida di Syd Barrett ed \u00e8 considerato fra gli album che hanno maggiormente influenzato la storia del rock psichedelico.\nSecondo la critica specializzata, l'album, oltre ad essere un classico della musica psichedelica, ha gettato le basi per una moltitudine di generi sopraggiunti successivamente (come indie rock, punk rock, space rock o noise rock).\nDescrizione.\nAntefatti.\nNel gennaio del 1967, prima della registrazione di \"The Piper at the Gates of Dawn\", il gruppo produsse nei Sound Techniques Studios di Londra un singolo intitolato \"Arnold Layne/Candy and a Currant Bun\", che fu pubblicato due mesi dopo e raggiunse la 20\u00aa posizione nella classifica britannica. Nello stesso mese i Pink Floyd registrarono per il documentario di Peter Whitehead \"Tonite Let's All Make Love in London\" una versione di 16 minuti di \"Interstellar Overdrive\" (inclusa nella colonna sonora omonima) e una jam improvvisata chiamata \"Nick's Boogie\" (quest'ultimo brano non \u00e8 stato pubblicato fino al 1991, con la riedizione in CD della colonna sonora del film).\nI concerti del gruppo consistevano principalmente in jam strumentali e cover di genere blues; tuttavia i componenti cominciarono ad introdurre brani composti principalmente dal frontman Syd Barrett. Buona parte degli stessi vennero ripresentati in occasione del concerto \"Games for May\", svoltosi alcuni mesi prima dell'ufficiale pubblicazione dell'album.\nRegistrazione.\nLe registrazioni dell'album cominciarono il 21 febbraio 1967, nello studio 3 degli Abbey Road Studios, mentre i Beatles stavano registrando \"Sgt. Pepper's Lonely Hearts Club Band\" e i Pretty Things \"S.F. Sorrow\". L'album \u00e8 stato prodotto da Norman Smith, un membro dello staff EMI che aveva progettato tutte le registrazioni dei Beatles fino all'album \"Rubber Soul\". Smith, inoltre, produrr\u00e0 anche il secondo album dei Pink Floyd, \"A Saucerful of Secrets\". \"Interstellar Overdrive\" e \"Matilda Mother\" sono stati due dei primi brani registrati, in quanto il secondo era considerato un potenziale singolo. Uno dei primi mix di \"Interstellar Overdrive\", invece, \u00e8 stato utilizzato per un EP francese pubblicato nel luglio seguente.\nNel mese di aprile i Pink Floyd registrarono sia \"Percy the Ratcatcher\" (successivamente re-intitolato \"Lucifer Sam\") che \"She Was a Millionaire\", brano mai pubblicato. Il batterista Nick Mason ricorda che a un certo punto della creazione dell'album, il gruppo fu introdotto nello studio 2, dove i Beatles stavano registrando \"Lovely Rita\". Vi sono punti di vista contrastanti su come sia andata realmente la registrazione dell'album: Mason, nel suo libro \"Inside Out - La prima autobiografia dei Pink Floyd\", sostiene che le sessioni non ebbero complicazioni di alcun tipo e che tutto il processo di produzione era stato molto efficiente. Norman Smith, tuttavia, critic\u00f2 sia le sessioni di registrazione sia le abilit\u00e0 musicali dei componenti del gruppo. Egli dichiar\u00f2 successivamente che le sessioni furono \"assolutamente un inferno\". \"The Gnome\" e \"The Scarecrow\" vennero registrate in una sola incisione. Gran parte dell'album \u00e8 accreditato solamente a Barrett, con tracce come \"Bike\" scritte verso la fine del 1966, ancor prima che la creazione dell'album fosse avviata. \"Bike\" era originariamente chiamata \"The Bike Song\" e fu incisa il 21 maggio 1967. L'ultima sessione ha avuto luogo il 5 luglio 1967, con la registrazione del brano \"Pow R. Toc H.\", una delle ultime canzoni ad essere aggiunte all'album.\nCopertina e titolo.\nVic Singh ha fotografato e disegnato la copertina dell'album. Sul retro copertina \u00e8 raffigurata una silhouette del gruppo, disegnata da Barrett.\nIl titolo dell'album riprende quello del settimo capitolo del romanzo per ragazzi \"Il vento tra i salici\" di Kenneth Grahame, in cui i protagonisti Ratto e Talpa, attratti dalla musica misteriosa suonata da un flauto, incontrano il dio dei boschi Pan.\nPubblicazione.\nL'album \u00e8 stato pubblicato nel Regno Unito il 5 agosto 1967, sia in missaggio monofonico che stereofonico, e ha raggiunto la sesta posizione della classifica britannica.\nNegli Stati Uniti, invece, venne pubblicato il 21 ottobre 1967, da una divisione della Capitol Records, la Tower Records e raggiunse la posizione 131 nella classifica Billboard; questa versione \u00e8 stata intitolata semplicemente \"Pink Floyd\", anche se il titolo originale era comunque indicato sul retro, come nella edizione inglese, ed \u00e8 caratterizzata dalla eliminazione dei brani \"Astronomy Domine\", \"Flaming\" e \"Bike\" e dall'aggiunta del lato A del singolo \"See Emily Play\"; anche l'ordine delle tracce venne modificato e al brano \"Interstellar Overdrive\", posizionato come ultimo brano del disco, venne applicata una dissolvenza invece della continuazione per \"The Gnome\". Le successive edizioni statunitensi avranno stesso titolo e scaletta dei brani dell'edizione inglese. L'edizione francese e quella canadese dell'album non presentano alcuna differenza rispetto a quella inglese mentre quella giapponese \u00e8 identica a quella britannica, con in pi\u00f9 il singolo \"See Emily Play\" collocato a fine disco; l'edizione italiana avvenne invece solo nel maggio 1971 e presenta una copertina completamente diversa sulla quale compare una foto del gruppo del 1969 con David Gilmour.\nNel 1973 l'album venne ripubblicato insieme al successivo \"A Saucerful of Secrets\" dalla Harvest Records nella raccolta \"A Nice Pair\"; nell'edizione statunitense di quest'ultimo disco la versione studio di \"Astronomy Domine\" venne sostituita con la versione live che si trova in \"Ummagumma\" e il collegamento tra \"Interstellar Overdrive\" e \"The Gnome\" non \u00e8 presente.\nLa versione stereo dell'album fu pubblicata per la prima volta su Compact Disc nel 1987 per poi essere ripubblicata nel 1994 digitalmente rimasterizzata. Nel 1997, la EMI, per celebrare il trentesimo anniversario dell'album, pubblic\u00f2 un'edizione speciale limitata, rimasterizzata in missaggio monofonico e confezionata in un digipak caratterizzato da una copertina tridimensionale. Con l'acquisto dell'album fu incluso un CD bonus di 6 brani, \"\", raccolta di tiratura limitata, contenente i primi singoli dei Pink Floyd.\nNel 2007, in occasione del quarantesimo anniversario, sono state pubblicate, rispettivamente il 4 e l'11 settembre, due edizioni limitate dell'album, quella standard, contenente due dischi, e quella deluxe, di tre dischi. La confezione di quest'ultima, ideata da Storm Thogerson, assomiglia a un libro con copertina in tela, contenente una riproduzione di un quaderno di Syd Barrett. I primi due dischi contengono l'intero album, rispettivamente in missaggio monofonico e stereofonico e sono stati entrambi rimasterizzati da James Guthrie. Il terzo disco include diversi inediti e brani scartati, insieme ai primi singoli monofonici dei Pink Floyd. Tra il materiale inedito vi sono due versioni differenti di \"Interstellar Overdrive\", una incisione di corta durata che si riteneva persa e il missaggio non sovraregistrato pubblicato in un EP francese. Vi \u00e8 poi un missaggio di \"Matilda Mother\" proveniente dai nastri delle prime sessioni e un missaggio stereofonico del brano \"Apples and Oranges\".\nAccoglienza.\nAl momento della sua pubblicazione, l'album \u00e8 stato criticato positivamente e negli anni successivi \u00e8 stato riconosciuto come una delle pietre miliari del rock psichedelico degli anni sessanta. Nel 1967, sia \"Record Mirror\" che \"New Musical Express\" diedero all'album un voto di quattro stelle su cinque. Record Mirror comment\u00f2: \u00abl'immagine psichedelica del gruppo prende realmente vita con questo LP, che \u00e8 una bella occasione con cui (i Pink Floyd) mettono in mostra sia il loro talento che la loro tecnica di registrazione. L'album \u00e8 pieno di suoni strabilianti\u00bb. Cash Box lo ha definito \"un'impressionante raccolta di attuali imprese del rock\". Sia Paul McCartney che Joe Boyd, vecchio produttore dei Pink Floyd, hanno valutato l'album positivamente. Alcuni, tra cui risalta Pete Townshend, hanno espresso il parere dei fan dell'underground, affermando che l'album non rispecchia le esibizioni dal vivo della band.\nNegli ultimi anni l'album ha ottenuto ancora pi\u00f9 riconoscimenti. Nel 1999 \"Rolling Stone\" diede all'album 4 stelle e mezzo su 5, denominandolo \u00abil capolavoro di Syd Barrett\u00bb. La rivista \"Q\" descrisse l'album come \u00abindispensabile\u00bb e lo incluse nella sua lista dei migliori album psichedelici di tutti i tempi. \"Mojo\" lo ha piazzato al quarantesimo posto nella lista \"The 50 Most Out There Album of all Time\". Nel 2000 \"Q\" posizion\u00f2 \"The Piper at the Gates of Dawn\" al numero 55 nella classifica \"100 Greatest British Album Ever\". Nel 2003 l'album venne collocato al 347\u00ba posto nella lista dei 500 migliori album secondo Rolling Stone. \"New Musical Express\" diede all'album 9 su 10, posizionandolo al quarto posto nella classifica \"Top 10 Psychedelic Albums\".\nEsibizioni dal vivo.\nNonostante non vi fosse un tour ufficiale dell'album, la band si esib\u00ec sia in Irlanda che in Scandinavia e nel mese di novembre intraprese il primo tour negli Stati Uniti. Quest'ultimo non ha riscosso alcun successo, soprattutto a causa del collasso mentale del frontman Syd Barrett.\nNel tour americano molte canzoni come \"Flaming\" e \"The Gnome\" non vennero eseguite, mentre \"Astronomy Domine\" e \"Interstellar Overdrive\" divennero i brani principali delle esibizioni, situati spesso al centro della scaletta della band e frequentemente suonati come bis fino al 1970. \"Astronomy Domine\" \u00e8 stata successivamente inclusa nel disco live di \"Ummagumma\" e suonata dai Pink Floyd di Gilmour durante il tour dell'album \"The Division Bell\" del 1994, con una versione inclusa nell'album dal vivo del 1995 \"Pulse\". Nel 2006, durante il tour di \"On an Island\", Gilmour ha riproposto \"Astronomy Domine\".\n\"The Gnome\", \"Chapter 24\", \"The Scarecrow\" e \"Bike\" sono state eseguite poche volte nei concerti. Il successo dei singoli \"See Emily Play\" e \"Arnold Layne\" ha costretto la band a suonare spesso i due brani per un periodo limitato del 1967; le canzoni vennero poi rimosse dalla scaletta in seguito all'abbandono del gruppo da parte di Barrett. Durante le esibizioni del 1968, brani come \"Flaming\" e \"Pow R. Toc H.\" vennero eseguiti regolarmente dai Pink Floyd, senza il vecchio leader, nonostante queste canzoni fossero in completo contrasto con gli altri brani composti dalla band in quel periodo. Alcune delle canzoni di \"The Piper at the Gates of Dawn\" sono state rielaborate e riarrangiate in occasione dello spettacolo dal vivo \"The Man and The Journey\" del 1969 (\"The Pink Jungle\" \u00e8 ispirata \"Pow R. Toc H.\", mentre una parte di \"Interstellar Overdrive\" \u00e8 stata inclusa nel brano \"The Labyrinths of Auximines\").\nA partire dal settembre 1967 la band si focalizz\u00f2 principalmente sulle diverse nuove composizioni. Fra queste vi sono \"Reaction in G\", una canzone creata dal gruppo in risposta alla gran folla pretendente dei loro vecchi singoli, \"See Emily Play\" e \"Set the Controls for the Heart of the Sun\". Quest'ultima, scritta da Roger Waters, e in seguito aggiunta all'album \"A Saucerful of Secrets\", divenne un pilastro della scaletta del gruppo fino al 1973. Essa fu reintrodotta dallo stesso Waters nelle sue performance dal vivo degli anni 2000.\nTracce.\nTesti e musiche di Syd Barrett, eccetto dove indicato.\nEdizione britannica.\nLe edizioni francesi, canadesi e giapponesi del vinile sono identiche a quest'ultima."}
{"id": "2336211", "revid": "648716", "url": "https://it.wikipedia.org/wiki?curid=2336211", "title": "Villa Pian dei Giullari", "text": "Villa Pian dei Giullari si trova in via del Pian de' Giullari 27 a Firenze.\nLa villa, che ha preso il nome dal borgo, si trova di fronte a villa Nunes Vais ed \u00e8 un'elegante costruzione dei primi del Seicento. A pianta quadrata con cortile centrale, chiuso su tutti e quattro i lati da stanze della villa, \u00e8 dominata dalla torre-colombaia, ben visibile dalla strada.\nSul portale si trova lo stemma in pietra scolpito della famiglia D'Ambra, che la acquist\u00f2 nel 1606 e che la tenne fino al XX secolo. Sulla facciata si trovano anche quattro finestre inginocchiate."}
{"id": "2336212", "revid": "6923", "url": "https://it.wikipedia.org/wiki?curid=2336212", "title": "Gran Premio degli Stati Uniti d'America 1990", "text": "Il Gran Premio degli Stati Uniti 1990 \u00e8 stata la prova inaugurale della stagione 1990, disputata l'11 marzo 1990 sul circuito cittadino di Phoenix. La gara \u00e8 stata vinta da Ayrton Senna su McLaren.\nProve.\nL'esito delle qualifiche \u00e8 fortemente influenzato dalla pioggia, che rende pressoch\u00e9 nulla la sessione del sabato. La griglia di partenza \u00e8 quindi formata interamente in base ai tempi fatti segnare nella sessione di venerd\u00ec; questo porta a diverse sorprese nello schieramento. Un'altra sorpresa \u00e8 la competitivit\u00e0 delle gomme Pirelli da qualifica rispetto alle Goodyear, tanto che cinque piloti tra i primi dieci sono equipaggiati con gli pneumatici italiani. Dei primi quattro piloti sullo schieramento, solo il poleman Gerhard Berger \u00e8 alla guida di una monoposto gommata \"Goodyear\"; Martini (che porta alla Minardi la prima ed unica prima fila della sua storia), Grouillard (su Osella) e Alesi (Tyrrell) sono infatti tutti equipaggiati con pneumatici Pirelli. Da notare che Ken Tyrrell aveva firmato il contratto di fornitura con la Pirelli solo due giorni prima della gara, interrompendo un rapporto con la \"Goodyear\" che durava da ben diciotto stagioni.\nGara.\nLa gara si svolge con un cielo piuttosto nuvoloso. Al via, Berger riesce a mantenere la posizione nei confronti di Martini, che partiva al suo fianco, ma viene sopravanzato da Alesi. Il pilota francese, che aveva esordito nel Gran Premio di casa l'anno precedente, passa cos\u00ec al comando del Gran Premio, prendendo immediatamente il largo sugli inseguitori e accumulando un vantaggio di 2.4 secondi al termine del primo passaggio\nNel frattempo Senna comincia a rimontare e, dopo aver superato De Cesaris ed essersi portato in terza posizione, si avvicina a Berger, che perde circa mezzo secondo al giro da Alesi. Il brasiliano ha ormai raggiunto il suo compagno di squadra quando, nel corso della nona tornata, l'austriaco frena su una gobba del manto stradale, finendo in testacoda e danneggiando l'alettone posteriore della sua vettura. Berger \u00e8 quindi costretto a rientrare ai box per sostituire l'ala danneggiata; in seguito realizzer\u00e0 il giro pi\u00f9 veloce in gara, ma sar\u00e0 costretto al ritiro per un problema alla frizione.\nAl momento del testacoda di Berger, Senna si trova a 8.2 di distacco da Alesi. Non sapendo se le gomme Pirelli della Tyrrell sarebbero durate fino alla fine della gara, Senna \u00e8 riluttante a spingere troppo nelle fasi iniziali di gara; tuttavia, la durata degli pneumatici italiani sar\u00e0 provata quando, dopo trenta giri, Alesi mantiene ancora la testa della corsa.\nDopo aver atteso pazientemente l'opportunit\u00e0 migliore per passare il rivale, Senna attacca Alesi una prima volta nel corso del 34\u00ba passaggio, infilandolo all'interno della prima curva del circuito dopo il traguardo, a destra, ma il francese resiste tenacemente alla manovra del pilota della McLaren, rimanendogli affiancato sul breve rettilineo seguente e ripassandolo alla curva successiva, nella quale aveva una traiettoria favorevole; non pu\u00f2 per\u00f2 replicare al sorpasso che il brasiliano gli infligge una tornata pi\u00f9 tardi, nello stesso punto in cui si era sviluppato il tentativo precedente.\nDopo diversi tentativi di riconquistare il comando, Alesi decide di preservare le gomme e di lasciar andare Senna. Nel frattempo, Piquet era risalito dalla sesta posizione in griglia al terzo posto; tuttavia, problemi ai freni gli causano lo spiattellamento delle sue gomme, cosa che lo costringe ad un pit stop al 28\u00ba passaggio per sostituirle. Questo inconveniente d\u00e0 via libera a Thierry Boutsen, che riuscir\u00e0 a mantenere la sua terza posizione fino al traguardo nonostante un problema al motore. Piquet si deve accontentare del quarto posto nel suo primo Gran Premio per la Benetton\nProst era scivolato in nona posizione alla partenza, quando non aveva potuto inserire la terza marcia; risalito al quarto posto nel corso del 17\u00ba passaggio, \u00e8 per\u00f2 costretto a ritirarsi quattro tornate pi\u00f9 tardi, tradito dal cambio. Il ritiro di Mansell, alla guida dell'altra Ferrari, \u00e8 pi\u00f9 spettacolare: nel corso del 49\u00ba giro, mentre il pilota inglese occupa la quinta posizione, sulla sua monoposto la frizione si disintegra proprio sul rettilineo principale, a circa 260\u00a0km/h di velocit\u00e0. Il serbatoio dell'olio \u00e8 forato da alcuni pezzi della frizione e il motore esplode, trasformandosi in un enorme palla di fuoco. Mansell riesce in qualche modo a controllare la vettura e a fermarsi in sicurezza.\nIn testa alla corsa, Senna allunga nettamente su Alesi (al suo primo podio in F1), portando il suo vantaggio sul rivale a 28.5 secondi prima di dover rallentare per problemi al motore, che comunque non gli impediscono di tagliare il traguardo in prima posizione. Stefano Modena e Satoru Nakajima, rispettivamente alla guida di una Brabham e della seconda Tyrrell, concludono rispettivamente in quinta e sesta posizione."}
{"id": "2336220", "revid": "111574602", "url": "https://it.wikipedia.org/wiki?curid=2336220", "title": "Villa Masieri", "text": "Villa Masieri si trova in via del Pian dei Giullari 40 a Firenze. \nLa villa, di antichissima edificazione, si estende al centro del borgo adiacente a villa il Gioiello, dove visse Galileo Galilei. Dotata di torretta-colombaia, dispone di un giardino sul retro. "}
{"id": "2336223", "revid": "36426", "url": "https://it.wikipedia.org/wiki?curid=2336223", "title": "Stati d'Olanda", "text": ""}
{"id": "2336226", "revid": "729019", "url": "https://it.wikipedia.org/wiki?curid=2336226", "title": "Treasure Isle", "text": "La Treasure Isle \u00e8 un'etichetta discografica giamaicana fondata dal produttore discografico Duke Reid nel 1959.\nLa Treasure Isle fu una delle pi\u00f9 grandi ed influenti etichette discografiche di musica reggae di tutti i tempi. Fondata dal gestore di sound system Duke Reid, la label gioc\u00f2 un ruolo fondamentale durante la nascita di stili come lo ska e il rocksteady, lanciando la carriera di grandi artisti giamaicani come The Skatalites, U Roy e The Paragons. Assieme alla label rivale Studio One di Coxsone Dodd, l'azienda giamaicana risult\u00f2 un grande punto di riferimento per la musica nazionale per oltre tre decenni, producendo diversi successi. Contribu\u00ec al sorgere dello ska, e agli stili che lo successero, il rocksteady e il reggae.\nStoria.\nDuke Reid era in origine un poliziotto, ma abbandon\u00f2 questa attivit\u00e0 per aiutare sua moglie nella sua drogheria di successo. Da tempo amante della musica, Reid inizi\u00f2 ad attirare pi\u00f9 clienti suonando all'esterno del negozio, perlopi\u00f9 R&amp;B americano e jump blues, cos\u00ec come il calypso. Grazie al fiorente business, la coppia si spost\u00f2 presto in un locale pi\u00f9 ampio situato nella Bond Street, che venne poi soprannominato Treasure Isle, un negozio di liquori. Reid diede inizio anche ad uno show nella sua radio, chiamato Treasure Isle Time, ma mise in piedi anche un sound system, portando la sua musica di dancehall in dancehall con il suo furgone. Egli venne presto conosciuto con lo stesso nome del suo impianto: the Trojan. Reid costru\u00ec poi uno studio di registrazione sopra il suo negozio di liquori, ed inizi\u00f2 a realizzare del materiale a partire dal 1959. La Treasue Isle cominci\u00f2 poi a diventare una vera e propria etichetta discografica.\nAnche la Studio One divenne un'etichetta di culto per lo ska, il rocksteady e early reggae, e venne fondata dal pi\u00f9 grande rivale di Reid, Coxsone Dodd, alla fine degli anni cinquanta. Dalla loro competitivit\u00e0 nacque lo ska, un riadattamento indigeno del sound R&amp;B che veniva suonato dei sound system. Entrambi recultarono delle \"house band\" le quali introdussero il sound del jump blues di New Orleans che accentu\u00f2 e caratterizz\u00f2 il tipico stile caraibico. Fu Prince Buster, ancor prima di essere sotto la gestione di Reid, uno degli artisti pi\u00f9 accreditati per aver inventato lo ska, ma fu la Studio One, con gli The Skatalites, e la Treasure Isle, con Derrick Morgan e Justin Hines, che dominarono le classifiche locali. Erano molto comuni le frodi a causa di contratti con pi\u00f9 etichette in contemporanea. Reid, che inizialmente aveva fondato l'etichetta come attivit\u00e0 secondaria, inizi\u00f2 a focalizzarsi sulle produzioni musicali dal 1962. Dal 1962 al 1965, la Treasure Isle pubblic\u00f2 diverse hit ska per gruppi come Skatalites, Stranger Cole, the Techniques, Justin Hinds &amp; the Dominoes, ed altri. Come la popolarit\u00e0 dello ska cominci\u00f2 a diminuire, emerse una nuova variante pi\u00f9 lenta, il rocksteady. Tuttavia non fu fino all'arrivo di Alton Ellis e all'avvento del rocksteady nel 1966 che la Treasure Isle riusc\u00ec a superare la popoplarit\u00e0 della Studio One di Dodd, come tra le pi\u00f9 note etichette in Giamaica. Infatti se la Studio One aveva superato Reid durante il periodo ska, la Treasure Isle domin\u00f2 il periodo rocksteady. A contribuire alla sua ascesa fu anche il fatto che Reid aveva reclutato il talentuoso sassofonista Tommy McCook (ex Skatalites) dagli Studio One per fronteggiare la sua band di ispirazione jazz, i Supersonics, gruppo che compose diverse tracce poi rivisitate anche ai giorni nostri dai produttori dancehall. Durante l'era rocksteady emersero nuovi gruppi vocali che caratterizzarono questo periodo come The Techniques, The Ethiopians e The Paragons. Anche artisti solisti come Alton Ellis e Phyllis Dillon raggiunsero un elevato successo. Nei primi anni 60, quando nel Regno Unito cominci\u00f2 a popolarizzarsi la musica giamaicana, venne fondata un'etichetta che si ispir\u00f2 al soprannome di Duke Reid, questa era la Trojan Records, tutt'oggi una label di successo che pubblic\u00f2 diverso materiale nel Regno Unito proprio su concessione di Duke Reid.\nL'evoluzione del sound giamaicano procedette molto rapidamente. Lo stile vocale di molti artisti sotto la Treasure Isle fu importante per l'emersione di un nuovo mercato e nuovi artisti sulla scia di John Holt (ex-the Paragons) e Joya Landis che diedero inizio a quello che venne poi riconosciuto come lovers rock. Come passarono l'era rocksteady e early reggae, inizi\u00f2 a svilupparsi il roots reggae dei rastafari, e Reid, ormai arrivato alla fine dei suoi 50 anni di et\u00e0, si ritrov\u00f2 in difficolt\u00e0 nell'adattare il suo sound allo stile aspro e politico in voga nei met\u00e0 anni 70: questa nuova variante non gli andava a genio, in particolare per le tematiche di protesta sociale, e questa presa di posizione contribu\u00ec a fare di lui parte della vecchia generazione ormai sorpassata. Cos\u00ec la sua Treasure Isle smise di essere un punto di riferimento per il nuovo reggae degli anni 70.\nFortunatamente emergeva parallelamente un altro stile di reggae nelle dancehall: il dj style, stile nel quale alcuni artisti iniziarono a parlare e canticchiare sopra delle vecchie e famose registrazioni rocksteady o early reggae preesistenti. Il leader dei the Paragons John Holt trascin\u00f2 U-Roy, il pioniere di questo nuovo stile, proprio agli studi di registrazione di Reid nel 1970. Reid si convinse presto ad iniziare la collaborazione con U-Roy, con l'idea di cantare sopra dei ritmi gi\u00e0 esistenti che erano essenzialmente delle vecchie hit pubblicate dalla stessa Treasure Isle. Il risultato fu molto popolare; infatti quattro dei primi singoli di U-Roy conquistarono lo Top Five giamaicana. Reid continu\u00f2 la collaborazione con U-Roy durante i primi anni 70, ripescando vecchi brani dal suo catalogo, ma realizz\u00f2 manteriale anche con altri dj, tra i quali spicca Dennis Alcapone. Sfortunatamente, Reid inizi\u00f2 ad ammalarsi seriamente nel 1974; dopo aver sofferto per una buona parte dell'anno, mor\u00ec nel 1975.\nIl produttore Sonia Pottinger compr\u00f2 il catalogo che questo aveva costruito nel tempo rinvigorendo il suo marketing, e realizzando una serie di hit di successo."}
{"id": "2336227", "revid": "228587", "url": "https://it.wikipedia.org/wiki?curid=2336227", "title": "Treviglio (disambigua)", "text": ""}
{"id": "2336228", "revid": "287204", "url": "https://it.wikipedia.org/wiki?curid=2336228", "title": "Andr\u00e9 Baug\u00e9", "text": "Biografia.\nNel 1917, come primo baritono all'Op\u00e9ra-Comique di Parigi. Nel 1920, cant\u00f2 nelle operette al \"Th\u00e9\u00e2tre Trianon\" ed al Th\u00e9\u00e2tre du Ch\u00e2telet (portando al successo nel 1935 l'operetta \"Au soleil du Mexique\" di Maurice Yvain).\nEgli \u00e8 anche l'autore del libretto dell'opera buffa in tre atti e quattro quadri \"Beaumarchais\", con musiche di Rossini, arrangiata ed adattata da Eug\u00e8ne Cools (1877-1936), messa in scena al \"Th\u00e9\u00e2tre des Vari\u00e9t\u00e9s\" a Marsiglia nel 1931 (edizione Max Eschig)."}
{"id": "2336232", "revid": "149727", "url": "https://it.wikipedia.org/wiki?curid=2336232", "title": "Selbelang", "text": ""}
{"id": "2336235", "revid": "1573940", "url": "https://it.wikipedia.org/wiki?curid=2336235", "title": "Somniosidae", "text": "I Somniosidae sono una famiglia di squali medio grandi dell'ordine Squaliformes. Alcune classificazioni li considerano una sottofamiglia della famiglia Dalatiidae, sotto il nome di Somniosinae.\nDistribuzione e habitat.\nOccupano tutti i mari del mondo dal Mare glaciale artico fino all'Oceano Antartico, preferibilmente ai Tropici e nelle zone bathiali, ma anche in oceano aperto, nei mari pi\u00f9 freddi e sulla piattaforma continentale.\nDescrizione.\nPresentano due pinne dorsali in genere senza spine. Le spine, nei rari casi in cui sono presenti, si trovano su entrambe le pinne. La maggior parte delle specie \u00e8 dotata di organi per la bioluminescenza. La cresta laterale \u00e8 presente sull'addome nella zona compresa tra le pinne pettorali e pelviche. In genere la loro lunghezza va dai 68 ai 140\u00a0cm. Un'eccezione \u00e8 rappresentata dal \"Somniosus microcephalus\", che pu\u00f2 raggiungere addirittura i 7,40 metri.\nTassonomia.\nIn questa famiglia sono riconosciuti 5 generi e 17 specie:"}
{"id": "2336237", "revid": "258720", "url": "https://it.wikipedia.org/wiki?curid=2336237", "title": "Somniosinae", "text": ""}
{"id": "2336238", "revid": "831312", "url": "https://it.wikipedia.org/wiki?curid=2336238", "title": "Challenge de Mallorca", "text": "Il Challenge Mallorca \u00e8 un evento di ciclismo su strada maschile, composto da quattro corse in linea, che ha luogo annualmente sull'isola di Maiorca, in Spagna. Dal 2005 le singole corse fanno parte del circuito UCI Europe Tour come prove di classe 1.1. Dal 2015 aprono la stagione ciclistica europea.\nStoria.\nLa competizione si \u00e8 svolta per la prima volta nel 1992, aperta alla categoria professionisti. In precedenza nell'isola si era svolta la Vuelta a Mallorca (prima edizione nel 1913, ultima edizione nel 1980).\nNonostante abbia un'organizzazione simile a quella di una corsa a tappe, il Challenge Mallorca non \u00e8 mai stato classificato come tale dall'Unione Ciclistica Internazionale, in quanto le regole dell'evento permettono ai partecipanti, a loro discrezione, di non prendere parte necessariamente a tutte le gare in programma. Questa particolare organizzazione permette ai team manager delle diverse squadre di portare un'ampia rosa di ciclisti e di alternarli nelle varie prove.\nFino al 2009 \u00e8 stata attiva una classifica generale che prendeva in considerazione il tempo totale delle singole gare (all'epoca cinque) e che permetteva di decretare il vincitore del Challenge. A fianco della classifica generale a tempo c'erano le tipiche classifiche a punti, scalatori e sprint (Mete volanti e \"Sprints Especiales\"), associate ad ogni singolo evento, e anche e una classifica riservata ai ciclisti originari di Maiorca. Dal 2010 la classifica generale non \u00e8 pi\u00f9 stata stilata.\nProve.\nAl 2020 le prove in programma sono quattro: il primo giorno si svolge il Trofeo Felanitx, Ses Salines, Campos, Porreres, nella zona meridionale dell'isola. Questa gara \u00e8 corsa su un percorso prevalentemente pianeggiante e termina di norma in volata. \nLa seconda prova, il Trofeo Serra de Tramuntana, si svolge nella parte nord-occidentale dell'isola e che affronta le asperit\u00e0 della Serra de Tramuntana.\nSegue, al terzo giorno il Trofeo Pollen\u00e7a-Andratx, si svolge nel nord dell'isola ed \u00e8 caratterizzato da un percorso piuttosto ondulato.\nL'ultimo giorno si corre infine il Trofeo Playa de Palma-Palma, una sorta di criterium attraverso le strade del capoluogo Palma. Anche questa gara \u00e8 pianeggiante e termina solitamente in volata.\nFino al 2014 si teneva una quinta gara, il Trofeo Dei\u00e0, non pi\u00f9 disputato a partire dal 2015.\nAlbo d'oro.\nTrofeo Ses Salines, Campos, Porreres, Felanitx.\n\"Aggiornato all'edizione 2022.\"\nTrofeo Serra de Tramuntana.\n\"Aggiornato all'edizione 2022.\"\nTrofeo Pollen\u00e7a-Lloseta.\n\"Aggiornato all'edizione 2022.\"\nTrofeo Playa de Palma - Palma.\n\"Aggiornato all'edizione 2022.\"\nTrofeo Dei\u00e0.\n\"Aggiornato all'edizione 2012.\"\nClassifica generale.\n\"Aggiornato all'edizione 2009.\""}
{"id": "2336241", "revid": "216401", "url": "https://it.wikipedia.org/wiki?curid=2336241", "title": "Trofeo Mallorca", "text": ""}
{"id": "2336242", "revid": "216401", "url": "https://it.wikipedia.org/wiki?curid=2336242", "title": "Trofeo Cala Millor-Cala Bona", "text": ""}
{"id": "2336243", "revid": "216401", "url": "https://it.wikipedia.org/wiki?curid=2336243", "title": "Trofeo Pollen\u00e7a", "text": ""}
{"id": "2336244", "revid": "216401", "url": "https://it.wikipedia.org/wiki?curid=2336244", "title": "Trofeo Inca", "text": ""}
{"id": "2336245", "revid": "216401", "url": "https://it.wikipedia.org/wiki?curid=2336245", "title": "Trofeo Calvia", "text": ""}
{"id": "2336249", "revid": "767487", "url": "https://it.wikipedia.org/wiki?curid=2336249", "title": "Eco luminosa", "text": "L'eco luminosa \u00e8 un fenomeno piuttosto insolito osservato in astronomia. Analogamente all'eco acustica, una eco di luce viene prodotta quando un improvviso lampo o flash, come quello prodotto in una nova, viene riflessa dalla materia interstellare e arriva all'osservatore con un certo ritardo dal flash iniziale. A causa della loro geometria, gli echi di luce possono produrre l'illusione di velocit\u00e0 superiori alla velocit\u00e0 della luce (velocit\u00e0 superluminali).\nStoria.\nP. Couderc nel 1939 fu il primo a cercare di fornire una convincente spiegazione alla presenza di archi luminosi attorno alla Nova Persei; in seguito la stessa teoria venne applicata all'esistenza della curva di luce di alcune supernove extragalattiche, e venne spiegata in tal modo anche la distribuzione della polvere interstellare davanti alla supernova SN1987A nella Grande Nube di Magellano. \nSi ricorda anche la stella eruttiva V838 Monocerotis, osservata grazie all'Hubble Space Telescope, dove era chiaramente visibile l'espansione del guscio di luce generato durante l'eruzione, datata febbraio 2002; si stim\u00f2 che l'apparente espansione sarebbe continuata fino al 2010.\nGli echi di luce sono stati utilizzati anche per determinare accuratamente la distanza della stella Variabile Cefeide RS Puppis.\nUltimamente, osservando deboli nebulose variabili, alcuni astronomi hanno dedotto che si trattava di una eco luminosa dell'esplosione della famosa supernova di Tycho Brahe del 1572; studiando la curva di luce e lo spettro di questa eco, si \u00e8 potuto stabilire che si trattava di una normale supernova Ia, con una certa asimmetria dell'espansione e una distanza superiore a quella precedentemente stimata."}
{"id": "2336258", "revid": "599013", "url": "https://it.wikipedia.org/wiki?curid=2336258", "title": "Suore dei Sacri Cuori e dell'adorazione perpetua del Santissimo Sacramento", "text": "Le Suore dei Sacri Cuori e dell'Adorazione Perpetua del Santissimo Sacramento, dette di Picpus, sono un istituto religioso femminile di diritto pontificio: i membri di questa congregazione pospongono al loro nome la sigla S.S.C.C.\nStoria.\nNel 1795 Henriette Aymer de la Chevalerie (1767-1834) si un\u00ec a Pierre Coudrin (1768-1837), sacerdote che esercitava clandestinamente il suo ministero a Poitiers sotto il Terrore, e inizi\u00f2 a collaborare al suo apostolato: nel 1797 la Aymer de la Chevalerie e alcune sue collaboratrici manifestarono l'intenzione di abbracciare la vita religiosa e da questa comunit\u00e0 ebbe origine il ramo femminile della Congregazione dei Sacri Cuori, fondata da Coudrin.\nIl 17 giugno 1800 il vicario capitolare di Poitiers approv\u00f2 il primo nucleo della congregazione e il 14 ottobre successivo madre Aymer e quattro sue compagne emisero la loro prima professione dei voti religiosi, dando formalmente inizio all'istituto. Le suore si diffusero rapidamente in vari centri della Francia (Mende, Cahors, Laval) e nel 1805 fissarono la loro sede principale in rue de Picpus, a Parigi, da cui derivarono il nome con cui vengono popolarmente chiamate.\nLa Santa Sede approv\u00f2 il ramo maschile e quello femminile della congregazione il 10 gennaio 1817 e papa Pio VII conferm\u00f2 solennemente l'approvazione con la bolla \"Pastor Aeternus\" del 17 novembre successivo. Nel 1838 le suore aprirono la loro prima filiale all'estero, a Valpara\u00edso (Cile).\nAttivit\u00e0 e diffusione.\nLe suore di Picpus condividono lo stesso carisma dei padri della Congregazione dei Sacri Cuori e partecipano alla loro missione: il loro fine \u00e8 la propagazione della devozione ai Sacri Cuori di Ges\u00f9 e Maria; si dedicano all'istruzione, alla catechesi per giovani e adulti, all'apostolato missionario e praticano l'adorazione eucaristica con spirito di riparazione.\nSono presenti in Europa (Belgio, Francia, Irlanda, Italia, Paesi Bassi, Spagna), in America (Cile, Colombia, Paraguay, Per\u00f9, Stati Uniti d'America), in India e in Repubblica Democratica del Congo: la sede generalizia \u00e8 a Roma.\nAl 31 dicembre 2005 l'istituto contava 714 religiose in 110 case."}
{"id": "2336260", "revid": "123956274", "url": "https://it.wikipedia.org/wiki?curid=2336260", "title": "Italo Montemezzi", "text": "Musicista colto e aggiornato, fuse con grande abilit\u00e0 la melodia italiana di stampo verista con le innovazioni armoniche e orchestrali di Wagner e, in minor misura, di Debussy e Strauss, e realizz\u00f2 le proprie opere con sicuro senso teatrale.\nBiografia.\nMontemezzi nacque il 4 agosto 1875 a Vigasio, comune nei pressi di Verona. Sotto l'egida di Vincenzo Ferroni, nel 1900 consegu\u00ec a pieni voti il diploma di laurea in composizione, componendo, come saggio per l'esame finale sul testo del \"Cantico dei Cantici\", una cantata per soprano, mezzosoprano, coro e orchestra, che fu poi eseguita sotto la direzione di Arturo Toscanini.\nCompose anche l'opera \"Giovanni Gallurese\", che fu poi eseguita anche al Metropolitan di New York.\nNel 1909 compose l'opera in tre atti \"L'Hellera\", su libretto di Luigi Illica, rappresentata al teatro Regio di Torino, con la direzione di Tullio Serafin con Edoardo Garbin.\nNel 1913 compose \"L'amore dei tre re\", da un testo di Sem Benelli; questa \u00e8 la sua opera pi\u00f9 famosa e forse anche il suo capolavoro. Dopo essere stata rappresentata in vari teatri italiani, approd\u00f2 a New York, dove nel gennaio del 1914 fu diretta da Toscanini al Metropolitan, per poi essere replicata a Boston, Londra e Parigi.\nNel 1918 compose \"La nave\" dall'omonima opera di Gabriele D'Annunzio, rappresentata al Teatro alla Scala di Milano diretta da Tullio Serafin. \nDopo dieci repliche nel teatro milanese, nel 1919 l'opera inaugur\u00f2 la stagione all'Auditorium di Chicago.\nNel 1931 compose e diresse \"La notte di Zoraima\" alla Scala con Giuseppina Cobelli, Iris Adami Corradetti, Maria Caniglia, Giuseppe Nessi ed Aristide Baracchi. \nLa sua ultima opera, intitolata \"L'Incantesimo\", fu scritta nel 1943 e trasmessa alla radio di New York il 9 ottobre dello stesso anno con la NBC Symphony Orchestra ed Alexander Sved diretta dal compositore e nel 1952 la prima rappresentazione ebbe luogo all'Arena di Verona il 9 agosto dello stesso anno.\nA lui \u00e8 intitolata l'Orchestra Sinfonica della Provincia di Verona e l'Auditorium del Conservatorio \"Dall'Abaco\" di Verona."}
{"id": "2336264", "revid": "54476", "url": "https://it.wikipedia.org/wiki?curid=2336264", "title": "Orchestre de Paris", "text": "L'Orchestre de Paris \u00e8 un'orchestra francese con sede a Parigi.\nStoria.\nL'orchestra fu fondata nel 1967 per iniziativa congiunta di due direttori d'orchestra, Charles M\u00fcnch e Serge Baudo, a seguito dello scioglimento dell\"'Orchestre de la Soci\u00e9t\u00e9 des Concerts du Conservatoire\", fondata nel 1828. Charles M\u00fcnch ne fu il primo direttore fino al suo decesso nel 1968.\nResidente storicamente alla Salle Pleyel, nel periodo in cui la sala \u00e8 stata chiusa per lavori di ristrutturazione l'orchestra ha trovato residenza per la stagione 2001/2002 al Th\u00e9\u00e2tre des Champs-\u00c9lys\u00e9es e al Th\u00e9\u00e2tre du Ch\u00e2telet e successivamente al Th\u00e9\u00e2tre Mogador fino a settembre 2006. Terminati i lavori, l'orchestra \u00e8 tornata alla Salle Pleyel.\nDall'inizio del 2015, con l'inaugurazione della Philharmonie de Paris all'interno di Parc de la Villette, l'orchestra si \u00e8 stabilita nella nuova sala concerti (Philharmonie 1) amministrata dalla fondazione \"Cit\u00e9 de la Musique\".\nIl coro.\nIl coro dell'\"Orchestre de Paris\", fondato nel 1976 su iniziativa di Daniel Barenboim, \u00e8 stato diretto dalla sua fondazione fino al 2002 da Arthur Oldham. Successivamente \u00e8 stato affidato alla direzione di Geoffroy Jourdain, Didier Bouture e attualmente Lionel Sow."}
{"id": "2336273", "revid": "2164518", "url": "https://it.wikipedia.org/wiki?curid=2336273", "title": "Episodi di Breaking Bad (prima stagione)", "text": "La prima stagione della serie televisiva Breaking Bad, composta da 7 episodi, \u00e8 stata originariamente trasmessa negli Stati Uniti dal 20 gennaio al 9 marzo 2008 su AMC.\nIn Italia \u00e8 stata trasmessa in prima visione su AXN dal 15 novembre al 20 dicembre 2008, mentre in chiaro \u00e8 stata trasmessa dal 4 ottobre al 15 novembre 2010 su Rai 4.\nQuestione di chimica.\nTrama.\nIn una riserva indiana nel deserto del New Mexico, un uomo in mutande e maschera antigas guida con difficolt\u00e0 un camper. Sul sedile passeggero al suo fianco c'\u00e8 un ragazzo svenuto, anch'egli con la maschera, mentre nel retro del camper ci sono due corpi. A causa della scarsa visibilit\u00e0 della maschera, il camper finisce in un fosso fuori strada e l'uomo esce dal veicolo, sentendo delle sirene in lontananza. Recupera quindi una pistola e una videocamera, con cui lascia un messaggio per le forze dell'ordine: in esso dice di chiamarsi Walter White e di vivere ad Albuquerque, e poi d\u00e0 l'addio alla propria famiglia. Finito di registrare, aspetta l'arrivo della polizia con la pistola in mano.\nTre settimane prima \u00e8 il cinquantesimo compleanno di Walter, che durante la colazione riceve gli auguri dalla moglie Skyler, incinta, e dal figlio Walter Jr, affetto da paralisi cerebrale e costretto ad usare le stampelle per camminare. Come dimostrato da una targa per il suo contribuito ad una ricerca che ha vinto il premio Nobel molti anni prima, Walter \u00e8 un eccellente chimico, tuttavia lavora solo come insegnante di chimica in una scuola superiore, dove a volte non viene rispettato dagli alunni.\nPer far fronte alla difficile situazione economica familiare, Walter ha anche un secondo lavoro in un autolavaggio, dove si reca dopo scuola: qui subisce l'umiliazione di dover pulire l'auto allo stesso studente che quella stessa mattina ha rimproverato in classe. Walter torna a casa, dove lo aspetta una festa a sorpresa per il suo compleanno con molti amici, oltre ai suoi cognati Hank e Marie Schrader. Durante la festa, gli invitati ascoltano in tv la notizia di un'operazione antidroga a cui ha partecipato anche Hank, agente dell'unit\u00e0 antidroga: Walt resta impressionato dalla quantit\u00e0 di denaro sequestrato e Hank gli propone di portarlo con lui ad un'operazione, per rendere meno noiosa la sua vita ormai piatta e priva di soddisfazioni. Il giorno dopo, mentre \u00e8 all'autolavaggio, Walter ha uno dei suoi frequenti colpi di tosse e sviene; viene allora portato in ospedale dove gli viene diagnosticato un cancro ai polmoni in stato avanzato e quindi inoperabile, con una speranza di vita di massimo due anni. Tornato a casa, non dice nulla a Skyler riguardo alla sua terribile scoperta e in seguito si licenzia dal suo lavoro all'autolavaggio insultando il suo capo. \nWalter chiama Hank e accetta la sua proposta di assistere ad un blitz dell'antidroga in un laboratorio improvvisato di metanfetamina di scarsa qualit\u00e0, segnalato da un loro informatore. Nel blitz viene arrestato uno spacciatore di nome Emilio: mentre il cognato e i suoi colleghi sono dentro, Walter vede un suo ex studente, Jesse Pinkman, scappare dalla scena e capisce quindi che il ragazzo \u00e8 diventato anch'egli spacciatore e produttore di droga. Walter rintraccia Jesse e la sera lo aspetta fuori casa sua, qui gli propone di diventare soci e produrre metanfetamina sfruttando la sua conoscenza della chimica e minacciandolo di riferire delle sue attivit\u00e0 se non accetter\u00e0 la proposta: Jesse accetta.\nWalter ruba gli strumenti e la materia prima necessaria dal laboratorio del liceo in cui insegna e incarica Jesse di acquistare un camper con i suoi pochi risparmi, che i due utilizzeranno come laboratorio mobile. Jesse resta stupito dalle intenzioni e dal comportamento del suo vecchio professore, che quello stesso pomeriggio si prende una personale rivincita picchiando dei ragazzi che prendevano in giro il figlio. Walt e Jesse si recano nel deserto con il camper e qui producono cristalli purissimi di metanfetamina: Jesse porta un campione della droga prodotta a Krazy-8, un grosso spacciatore cugino di Emilio, il quale nel frattempo \u00e8 stato rilasciato ed \u00e8 convinto che sia stato Jesse ad averlo segnalato e fatto arrestare. Krazy-8 ed Emilio, una volta notata la qualit\u00e0 della merce, costringono Jesse a condurli al camper. \nKrazy-8 offre a Walter molti soldi per la droga prodotta, ma subito dopo Emilio si ricorda di averlo visto insieme all'antidroga e accusa Jesse di aver fatto la spia su di lui. I due picchiano Jesse, mentre il professore riesce a non farsi uccidere in cambio della ricetta. Mentre finge di mostrare come si preparano le metanfetamine, Walter versa un barattolo di fosforo rosso nell'acqua bollente sprigionando fosfina, un gas tossico: trattenendo il respiro, esce subito dal camper e blocca la porta schivando i colpi di pistola esplosi dall'interno degli spacciatori, che rimangono uccisi dal gas. Subito dopo Walter si accorge che una sigaretta dei due ha causato un principio d'incendio ed \u00e8 costretto a indossare la maschera e rientrare nel camper per scappare dal luogo, portando Jesse con s\u00e9. \nSi ritorna cos\u00ec alla scena iniziale: Walter tenta di suicidarsi ma la pistola ha la sicura inserita; viene allora preso dalla disperazione che tuttavia svanisce quando si accorge che i veicoli in arrivo non sono della polizia ma dei vigili del fuoco: facendo finta di nulla, li lascia proseguire. Nel frattempo Jesse si riprende e i due decidono di sistemare il camper, appropriandosi dei primi soldi ottenuti con la droga da Krazy-8. Di notte, Walter torna a casa e raggiunge Skyler in camera da letto; quando la moglie gli chiede cosa gli stia succedendo e lo prega di non lasciarla all'oscuro, Walter la bacia e, con sorpresa della moglie, inizia un intenso rapporto sessuale.\nSenza ritorno.\nTrama.\nSi ritorna al pomeriggio precedente: Walt e Jesse si fanno aiutare da un nativo americano a rimettere il camper sulla strada, inoltre concordano sul portarlo a casa di Jesse e non vedersi mai pi\u00f9 dopo che si saranno sbarazzati dei corpi. Poco dopo per\u00f2 si accorgono che Krazy-8 non \u00e8 morto e respira a fatica. \nAl mattino, dopo essersi svegliato sul pavimento del bagno, Walt riceve al telefono di casa la chiamata di Jesse, che gli dice di aver bisogno di aiuto dato che Krazy-8 \u00e8 ancora vivo: l'atteggiamento del marito durante la chiamata insospettisce Skyler, che individua subito Jesse come autore della telefonata e rintraccia il suo indirizzo. Mentre si reca da Jesse dopo scuola, Walt incontra Krazy-8, fuggito e in stato confusionale, lo carica in macchina e lo riporta indietro. \nWalt e Jesse legano lo spacciatore ad un palo nel seminterrato e decidono di dividersi i ruoli: a Walt toccher\u00e0 uccidere Krazy-8, mentre Jesse dovr\u00e0 dissolvere il corpo di Emilio nell'acido fluoridrico. Walt spiega a Jesse come eliminare il cadavere, ordinandogli di acquistare un contenitore di polietilene, il quale non si corrode a contatto con la sostanza. \nWalt non ha il coraggio di uccidere Krazy-8 n\u00e9 riesce a trovare un modo per farlo, anzi gli d\u00e0 da mangiare e bere. Dopo aver promesso a Jesse di tornare il giorno dopo, Walt si reca con Skyler dal ginecologo e qui scoprono che avranno una bambina. In un momento di pausa Skyler chiede al marito chi fosse Jesse, e Walt le nasconde la verit\u00e0 rispondendo che ha cominciato a fumare della marijuana che acquista da Jesse, suo spacciatore, chiedendole inoltre di non stargli troppo addosso. \nSkyler va da Jesse e gli intima di non vendere pi\u00f9 erba a Walt n\u00e9 di avvicinarsi a lui, menzionando anche Hank; il ragazzo sta al gioco e annuisce, quindi la donna va via. Non avendo trovato un recipiente delle giuste dimensioni, Jesse decide di sciogliere il corpo di Emilio nella sua vasca da bagno. Walter torna a casa di Jesse, che lo informa della visita di Skyler, gli rinfaccia di non avergli detto di avere il cognato Hank nella DEA e lo sprona a fare il suo compito: subito dopo, il pavimento sotto la vasca viene completamente corroso dall'acido, sfondando il soffitto e cospargendo il pavimento sottostante di cocci della vasca e di parti del corpo di Emilio.\nNel frattempo, nel deserto una bambina indiana trova una delle maschere usate dai due durante la produzione di metanfetamina.\nConseguenze radicali.\nTrama.\nWalt e Jesse ripuliscono disgustati il corridoio dai resti di Emilio: la scena ricorda al professore un episodio da giovane, in cui con la sua ragazza di allora discuteva degli elementi che compongono il corpo umano. \nWalt scopre che Jesse aveva raccontato a Krazy-8 informazioni su di lui e si scaglia contro il socio, che intanto ha cominciato a fumare la metanfetamina da loro cucinata. Jesse scappa via, lasciando Walt alle prese con Krazy-8. Nel frattempo Skyler, preoccupata per il marito, chiede a Marie quali sono i cambiamenti di umore che porta la marijuana, la sorella quindi sospetta che Walter Jr abbia cominciato a fumare. Marie, che si scopre essere cleptomane, chiama Hank e gli suggerisce di parlare con il nipote sulle conseguenze della droga.\nHank porta Walter Jr nei pressi di un motel frequentato da drogati e prostitute per farlo spaventare, ma il ragazzo sembra non capire. Nel frattempo, a casa di Jesse, Walt \u00e8 ancora indeciso sul da farsi e inoltre viene scoperto a mentire da Skyler per il motivo della sua assenza da casa: dice alla moglie di essere all'autolavaggio ma questa \u00e8 appena venuta a sapere del suo licenziamento. Mentre porta un panino al Krazy-8, viene preso da un attacco di tosse molto forte e sviene, facendo cadere il piatto che aveva in mano. \nRinvenuto, comincia a chiacchierare con Krazy-8 e lo spacciatore promette a Walt che se lo liberer\u00e0 gli lascer\u00e0 continuare la sua vita e a quel punto i due cominciano a parlare delle loro vite. Ammorbidito dalla conversazione, Walt si convince a lasciare andare il prigioniero e va a prendere la chiave per liberarlo. Colto da un sospetto, per\u00f2, Walter controlla il secchio della cucina con i pezzi del piatto rotto in precedenza e si accorge che il ragazzo ha sottratto un pezzo appuntito mentre era svenuto, con l'intenzione di usarlo contro di lui una volta libero. Walt decide quindi di chiudere la faccenda strangolando Krazy 8 con il lucchetto da motocicletta, anche se durante la colluttazione viene ferito alla gamba proprio con il pezzo di piatto rotto.\nIl mattino dopo Jesse ritorna a casa, trovandola in perfetto ordine, cos\u00ec come il camper; inoltre si rende conto che Krazy-8 non \u00e8 pi\u00f9 prigioniero in cantina, segno che Walt ha portato a termine il suo compito. Nel frattempo Hank e suo il collega Steve Gomez sono nel deserto, nel punto in cui Walt e Jesse erano qualche giorno prima: dalle tracce dell'incendio i due intuiscono che il luogo \u00e8 stato usato per cucinare a bordo di un camper, e a riprova trovano della metanfetamina pura nell'auto lasciata l\u00ec da Krazy-8, che si scopre essere stato il loro informatore. Poco dopo, dei nativi americani portano agli agenti la maschera ritrovata dalla bambina. Walt invece torna a casa, dove in camera da letto trova la moglie alla quale si rivolge dicendo di avere una novit\u00e0.\nUna malattia scomoda.\nTrama.\nL'episodio si apre con Hank Schrader che spiega agli altri agenti della DEA l'operazione per trovare lo sconosciuto produttore di metanfetamina, che si \u00e8 rivelata pura al 99.1%; in pi\u00f9 si pongono l'interrogativo riguardo alla scomparsa della loro spia Krazy-8 e della sua ignara vittima Emilio. \nWalt ha messo la moglie al corrente della sua malattia, e lei lo induce a rivelarlo anche a Walter Jr. e ai coniugi Schrader durante una grigliata in famiglia il giorno seguente. Convinto dai parenti sconvolti per la situazione, Walt decide di sentire il parere di specialisti nel settore, accontentando Skyler e Walter Jr. Jesse invece fuma la meth di Walter con i suoi amici, di conseguenza comincia ad avere le allucinazioni e va via da casa sua.\nMarie trova a Walt e Skyler uno dei migliori oncologi in assoluto, i due per\u00f2 devono affrontare una prima spesa di 5.000 dollari: di fronte a ci\u00f2, Walt si dimostra titubante vista la loro condizione, ma decide di pagare con i soldi del suo primo \"affare\". Andando in banca per ritirare un assegno con cui pagare il medico, Walt si vede rubare il parcheggio da una BMW rossa e va su tutte le furie. Una volta in fila allo sportello della banca ritrova il proprietario dell'auto che \u00e8 intento a parlare ad alta voce all'auricolare, infastidendo i presenti. \nJesse decide di trasferirsi dai suoi genitori, i quali sospettano che il proprio figlio continui a fare abuso di stupefacenti e non sanno come comportarsi con lui; il ragazzo viene per\u00f2 a sapere dal fratellino (studente e ragazzino modello) che i genitori non fanno altro che parlare di lui. Pi\u00f9 tardi, viene chiamato dal suo amico Combo che gli dice di avere dei clienti interessati alla sua droga. Dopo qualche tempo il ragazzo si reca a casa del suo ex professore per dargli i soldi che gli spettano e chiedergli se vuole ancora cucinare metanfetamina, visti i nuovi potenziali clienti. Walt lo guarda stupito e lo caccia via.\nLa visita con l'oncologo figura una situazione seria per il cancro di Walt, che per\u00f2 pu\u00f2 essere ancora trattato con chemioterapia. Ci\u00f2 fa crescere le speranze della famiglia, ma nonostante le loro pressioni Walt ha ancora dubbi dovuti al costo elevato delle cure, ovvero 90.000 dollari. Nel frattempo i genitori di Jesse scoprono uno spinello in casa e lo cacciano per l'ennesima volta: sulla porta per\u00f2 lo raggiunge il fratello minore, in realt\u00e0 il vero proprietario, che lo ringrazia per non aver fatto la spia. Jesse sembra volergli restituire lo spinello, ma poi lo butta per terra e lo calpesta.\nAlla fine dell'episodio, Walt, fermatosi ad una stazione di benzina, incontra di nuovo l'uomo della BMW rossa e, dando sfogo al suo lato impulsivo fino ad allora latente, senza farsi notare manda in cortocircuito la batteria del veicolo, innescando un'esplosione che brucia la macchina.\nMateria grigia.\nTrama.\nJesse, ben vestito, fa un colloquio in un'agenzia immobiliare per un ruolo da venditore, ma qui scopre invece che il suo lavoro sar\u00e0 quello di fare pubblicit\u00e0 in un ridicolo costume. Jesse rifiuta e all'uscita incontra un vecchio amico, Badger, anche lui tossico in riabilitazione, che svolge proprio l'umiliante ruolo di addetto alla pubblicit\u00e0. Quest'ultimo propone di mettersi in societ\u00e0 per preparare la metanfetamina: Jesse tituba, ma rendendosi conto che fa fatica a trovare un lavoro, invita l'amico a casa sua.\nSkyler e Walter sono diretti ad una festa a casa di amici di universit\u00e0 di Walter: Elliott Schwartz e sua moglie Gretchen Schwartz, l'ex ragazza di Walt. Elliott \u00e8 il proprietario di una compagnia tecnologica, la \"Gray Matter Technologies,\" fondata ai tempi dell'universit\u00e0 insieme a Gretchen e allo stesso Walter (e poi in seguito da lui abbandonata). Grazie anche al suo lavoro e alle sue ricerche, la compagnia ha in seguito portato ai suoi amici molta ricchezza e successo e Walt sembra essere amareggiato e infastidito da ci\u00f2; inoltre \u00e8 imbarazzato dal confronto con altri amici ed ex colleghi, dato che hanno tutti avuto molto pi\u00f9 successo di lui. Elliott viene a sapere da Skyler che Walter ha il cancro e gli offre un lavoro alla Gray Matter, che in questo modo gli garantirebbe un'ottima copertura sanitaria. Walt declina l'offerta e a quel punto Elliott si mette a disposizione per pagargli le cure: mosso dall'orgoglio, Walt rifiuta ancora. In seguito si scaglia contro Skyler, rea di aver riferito all'amico della sua malattia con l'obiettivo di farsi pagare le cure.\nJesse e l'amico Badger si spostano con il camper nel deserto per mettersi a produrre la metanfetamina: Jesse, responsabilizzato dall'esperienza con Walt, si rende conto che l'amico non \u00e8 molto sveglio e risulta una seccatura, nonostante sia riuscito a procurarsi tante pillole necessarie alla produzione. Inoltre Jesse non riesce ad ottenere un buon risultato finale, come riusciva con Walter, e continua a buttare via tutto. Quando per l'ennesima volta getta via la droga appena preparata, l'amico si arrabbia e comincia una colluttazione tra i due. Jesse riesce a scappare con il camper, lasciando Badger in mezzo al nulla.\nSkyler \u00e8 molto preoccupata per Walter, che non \u00e8 convinto di fare la chemioterapia e ha rifiutato l'aiuto economico dell'amico Elliott, di cui avrebbe forte bisogno. Allo scopo di convincerlo a iniziare la chemioterapia, Skyler decide di fare una riunione di famiglia con Hank e Marie (a cui ha rivelato il fatto che Walt fumi erba). La riunione non va come sperato: Hank e Marie pensano che Walt debba essere l'unico a decidere, e Walt dice che l'unica scelta rimastagli nella sua vita \u00e8 come affrontare il cancro e che non ha intenzione di passare le ultime settimane di vita completamente debilitato e nauseato dalle terapie, con il solo scopo di avere un po' di tempo in pi\u00f9 da vivere: quindi non si sottoporr\u00e0 alle cure.\nIl mattino seguente per\u00f2 Walter, rigirandosi nel letto a pensare, si convince a curarsi e lo dice alla moglie. I due, allora, vanno dallo specialista per iniziare il trattamento e Skyler dice a Walter che l'assicurazione non coprir\u00e0 le spese mediche, perci\u00f2 sar\u00e0 necessario l'aiuto di Elliot. Pi\u00f9 tardi, Walter \u00e8 in macchina e riceve una chiamata da Gretchen, che essendo appena venuta a sapere della malattia gli chiede informazioni sul suo stato di salute e anche se il motivo che sta dietro al suo rifiuto di assistenza economica da Elliott sia dovuto alla loro vecchia relazione. Gretchen inoltre ricorda che l'azienda stessa sarebbe in parte di Walter, quindi il loro aiuto finanziario \u00e8 dovuto, ma Walter la tranquillizza dicendo che non ne ha bisogno dato che l'assicurazione gli pagher\u00e0 le spese mediche. Walter mente, perch\u00e9 oramai ha preso la sua decisione su come coprire i buchi economici della sua famiglia: parcheggia, scende dall'auto ed entra a casa di Jesse, chiedendo a quest'ultimo se ha ancora voglia di cucinare.\nUn pugno di mosche.\nTrama.\nWalt detta le nuove regole: lui si occuper\u00e0 solo della produzione e non interferir\u00e0 con Jesse riguardo alla vendita della droga, premettendo per\u00f2 che non ci dovranno essere altre violenze. In un flashforward, per\u00f2, si vede un Walt completamente calvo che cammina in una strada piena di detriti, con in mano un sacco sporco di sangue. \nWalt inizia la chemioterapia e accusa i primi sintomi, come il vomito, e inizia a mentire alla famiglia riguardo alle sue lunghe assenze, dicendo che va a fare passeggiate. In realt\u00e0 Walt si reca con Jesse nel deserto a cucinare, e qui il ragazzo scopre la malattia del suo socio e capisce che il motivo delle sue attivit\u00e0 criminali \u00e8 finalizzato a guadagnare qualcosa per i suoi cari prima della morte. Nel frattempo Hank viene a sapere che la maschera trovata nella riserva indiana proviene dal laboratorio di chimica del liceo di Walt. \nJesse spaccia da solo la droga prodotta, vendendola in piccole quantit\u00e0 e guadagnando 2.600 dollari per lui e per Walt: quest'ultimo rimane scontento ed esprime la necessit\u00e0 di trovare un distributore per poter vendere la droga tutta insieme e produrre pi\u00f9 velocemente. Jesse gli parla di un duro e pericoloso pezzo grosso della droga di nome Tuco, che ha preso il posto di Krazy-8: il trafficante per\u00f2 \u00e8 irraggiungibile senza qualcuno che li presenti. Qualche giorno dopo Hank si presenta da Walt al laboratorio di scuola per fargli qualche domanda e Walt gli mostra le attrezzature; proprio mentre Hank nota la mancanza di molti strumenti, Walter riceve una chiamata da Jesse che gli dice che il suo amico Skinny Pete lo sta per presentare a Tuco, in quanto i due sono stati insieme in prigione. Hank mette al corrente Walt che qualcuno \u00e8 entrato di nascosto nel laboratorio per rubare gli strumenti e produrre droga.\nJesse porta il mezzo chilo di merce a Tuco, per poi scoprire che avr\u00e0 i soldi solo in seguito e non al momento della consegna: Jesse cerca di scappare con la meth ma viene fermato e poi picchiato a sangue da Tuco, finendo in coma farmacologico all'ospedale. La mattina dopo, gli agenti della DEA trovano Hugo, il bidello della scuola di Walt, in possesso di erba e lo sospettano del furto di strumenti. Walt, non avendo pi\u00f9 notizie di Jesse, inizia a preoccuparsi, intanto \u00e8 a casa con ospiti i cognati: Hank gli dice che, nonostante abbiano scoperto che il bidello non abbia rubato nulla dal laboratorio, questi aveva in casa della marijuana e di conseguenza perder\u00e0 il lavoro e andr\u00e0 in carcere. Mentre le due famiglie giocano a poker, Walt \u00e8 visibilmente rattristato dalla notizia e si sente in colpa, anche perch\u00e9 Hugo era sempre altruista nei suoi confronti. In una mano capita che escono tutti tranne Walter e Hank: nel parallelismo della reale sfida tra i due, poliziotto contro criminale, Walter prende piena coscienza e rilancia tutte le fiche, Hank quindi lascia, per poi scoprire che Walter non aveva niente e stava bluffando. Ci\u00f2 dimostra quindi che Walter, dietro il suo viso consumato e assente, nasconde la capacit\u00e0 di mentire molto bene.\nWalter viene a sapere che Jesse \u00e8 finito in ospedale, lo va a trovare e qui incontra Skinny Pete, al quale chiede informazioni su Tuco. Il giorno dopo, dopo essersi rasato completamente, Walter prepara una busta di fulminato di mercurio che in apparenza assomiglia molto alla metanfetamina; riesce poi a farsi ricevere da Tuco presentandosi come Heisenberg e gli chiede 50.000 dollari: 35.000 per il mezzo chilo che ha rubato e 15.000 come risarcimento per Jesse. Alla richiesta di Walter, Tuco si mette a ridere e lo minaccia, allora Walter lancia contro il pavimento uno dei cristalli di fulminato di mercurio, il quale sviluppa in un attimo un'esplosione devastante. Ripresosi dall'onda d'urto, Tuco riconosce il valore di Walter, gli d\u00e0 i soldi e si mette d'accordo per due libbre (circa una chilo) di droga, che dovr\u00e0 essere consegnata la settimana successiva con pagamento anticipato. Walter esce dall'edificio circondato dagli sguardi di alcuni bikers, entra in macchina e se ne va, poco prima dell'arrivo della polizia.\nVendetta.\nTrama.\nA scuola, Walt e Skyler partecipano ad un incontro con la DEA per informare i genitori del furto di attrezzature dal laboratorio, utilizzate poi per produrre meth. Terminata la riunione, a Walter sembrano finalmente riaccendersi pulsioni sessuali latenti con Skyler. \nWalt va a trovare Jesse, che nel frattempo ha messo in vendita casa sua, e gli porta la sua met\u00e0 dei soldi avuti da Tuco, spiegandogli anche l'impegno preso con Tuco di fornire due libbre di cristalli alla settimana per 70.000 dollari. Jesse non si dimostra contento, spiegando che non \u00e8 in grado di recuperare il quantitativo di materia prima necessarie a produrre quella quantit\u00e0 di droga entro una settimana. Di conseguenza, i due si presentano all'appuntamento solamente con un quarto della meth pattuita: Tuco si innervosisce e paga ai soci solo per quanto ricevuto, Walter per\u00f2 gli chiede tutto il compenso subito per fornirgli quattro libbre di droga a settimana, equivalenti a circa due chili. A queste parole Tuco, astioso, d\u00e0 i soldi in anticipo ma avverte Walter che non gli piace essere preso in giro.\nJesse \u00e8 incredulo del fatto che Walt abbia proposto addirittura quattro libbre di droga a Tuco, ma Walt lo tranquillizza dicendogli che da allora in poi eviteranno il problema della pillole e utilizzeranno un altro procedimento chimico: l'amminazione riduttiva del fenilacetone. Walt convince Jesse, riluttante, a procurarsi tutta l'attrezzatura necessaria, non facile da trovare. Durante la festa organizzata per la prossima nascita della bambina, mentre Marie regala una lussuosa tiara a Skyler, Walt e Hank parlano di droga e sigari, discutendo di quanto sia arbitrario il confine tra legale e illegale. Quella sera, Walt avvisa Skyler che il weekend parteciper\u00e0 ad un rito Navajo per provare la medicina alternativa.\nIn realt\u00e0 Walt si reca da Jesse, che \u00e8 riuscito a procurarsi tutto il necessario per cucinare ad eccezione dell'introvabile metilammina: il ragazzo spiega di aver trovato dei ladri per farla rubare da un deposito sorvegliato, ma di aver finito i soldi a causa delle spese per l'attrezzatura; Walt propone allora di rubarla da soli. Nel frattempo Skyler riporta la tiara in negozio per farsi restituire i soldi, scoprendo che si tratta di un oggetto rubato: capisce quindi che Marie \u00e8 affetta da cleptomania e litiga con lei, che rifiuta di ammettere il misfatto. \nWalt e Jesse, dopo aver preparato un pacchetto di termite, si recano di notte al deposito di prodotto chimici: qui rinchiudono uno dei sorveglianti in bagno, sciolgono una serratura con la termite e rubano un barile di metilammina, portando a termine l'impresa. Il giorno dopo, mentre sono in partenza per il deserto, il camper va in panne e i due sono costretti a cucinare nel seminterrato della casa di Jesse: l'agente immobiliare per\u00f2 organizza una visita aperta a tutti, costringendo Jesse a cacciare tutti in malo modo. La consegna con Tuco riesce e i due guadagnano quasi 50.000 dollari a testa, ma il messicano pesta a sangue No-Doze, uno dei suoi scagnozzi, per aver osato parlare al posto suo: Walter e Jesse si rendono conto di quanto costui sia pericoloso."}
{"id": "2336274", "revid": "3115", "url": "https://it.wikipedia.org/wiki?curid=2336274", "title": "Jason Castriota", "text": "Biografia.\nCresciuto a \"Greenwich\" nel Connecticut, si laurea all\"'Emerson College\" di Boston. Entra in Pininfarina per un tirocinio di specializzazione, e vi resta rinunciando agli studi negli Stati Uniti. A Torino lavora sotto la guida di nomi molto importanti del design dell'automobile, come Ken Okuyama e Lowie Vermeersch. Il suo nome appare in vetture di produzione molto prestigiose realizzate dalla Pininfarina come la Maserati GranTurismo e la Ferrari 599 GTB Fiorano.\nPartecipa, sempre per l'azienda torinese, anche alla realizzazione di prototipi e concept car come la Maserati Birdcage 75th, ma anche della fuoriserie Rolls Royce Hyperion. \nIl ruolo pi\u00f9 prestigioso all'interno della carrozzeria torinese \u00e8 stato sicuramente quello di capo designer di due progetti di fuoriserie ovvero la Ferrari P4/5 sotto committenza del collezionista americano \"James Glickenhaus\", e la Ferrari 612K per il collezionista \"Peter Kalikow\".\nNel settembre 2008, lascia la Pininfarina per diventare \"design director\" della Bertone a partire dal 1\u00ba dicembre. Il primo e unico progetto realizzato per Bertone \u00e8 il concept Bertone Mantide reso ufficiale al pubblico in data 20 aprile 2009.\nIn data 19 giugno 2010, Jason Castriota ha firmato un contratto con la Saab come \"responsabile del design\" del marchio scandinavo, il suo posto alla Bertone \u00e8 stato preso da Mike Robinson.\nNel 2014, si \u00e8 unito a una piccola azienda di progettazione di prodotti a New York, la Skylabs."}
{"id": "2336280", "revid": "599013", "url": "https://it.wikipedia.org/wiki?curid=2336280", "title": "SSCC", "text": ""}
{"id": "2336282", "revid": "287204", "url": "https://it.wikipedia.org/wiki?curid=2336282", "title": "Real Academia Espanola", "text": ""}
{"id": "2336283", "revid": "284225", "url": "https://it.wikipedia.org/wiki?curid=2336283", "title": "Schermi piatti", "text": ""}
{"id": "2336287", "revid": "124052915", "url": "https://it.wikipedia.org/wiki?curid=2336287", "title": "Episodi di Breaking Bad (seconda stagione)", "text": "La seconda stagione della serie televisiva Breaking Bad, composta da 13 episodi, \u00e8 stata originariamente trasmessa negli Stati Uniti dall'8 marzo al 31 maggio 2009 su AMC. \nIn questa stagione vengono introdotti tre nuovi personaggi principali: Saul Goodman, Gus Fring e Mike Ehrmantraut, interpretati rispettivamente da Bob Odenkirk, Giancarlo Esposito e Jonathan Banks. In pi\u00f9, le sequenze di apertura di alcuni episodi sono alquanto curiose: l'episodio \"Nero e azzurro\" si apre con una banda di suonatori messicani (Los Cuates de Sinaloa) che canta una \"narcocorrido\" che parla delle vicende di Heisenberg e del cartello messicano; gli episodi \"Tutto cambia\" (\"Seven Thirty Seven\"), \"Gi\u00f9\" (\"Down\"), \"Game Over\" (\"Over\") e \"Albuquerque\" (\"ABQ\"), invece, si aprono con delle scene in bianco e nero che hanno come protagonista e unico elemento a colori un peluche rosa senza un occhio che galleggia nella piscina di casa White. La sequenza di questi episodi, che in lingua originale forma la frase \"Seven Thirty-Seven down over ABQ\" (737 gi\u00f9 sopra Albuquerque), \u00e8 riferita al disastro aereo che avviene nell'ultimo episodio della stagione.\nIn Italia \u00e8 andata in onda su AXN dal 3 giugno al 29 agosto 2010, mentre in chiaro \u00e8 stata trasmessa dal 22 novembre 2010 al 7 marzo 2011 su Rai 4, con una pausa nella programmazione durante il periodo natalizio.\nTutto cambia.\nTrama.\nLa scena iniziale \u00e8 in bianco e nero: un orsacchiotto mezzo bruciato e il suo occhio sinistro galleggiano nella piscina del giardino di Walter, mentre in lontananza si sentono delle sirene.\nDopo aver completato l'affare con Tuco nello sfasciacarrozze e realizzato quanto sia violento e fuori di testa, Walter calcola che avr\u00e0 bisogno di 737.000 dollari per garantire il totale benessere della sua famiglia e pagarsi le cure. Subito dopo la macchina di Tuco torna indietro: No-Doze \u00e8 infatti morto a causa dei calci e pugni ricevuti e Tuco ordina a suo cognato Gonzo di occultare il cadavere sotto una pila di carcasse di auto. Tornato a casa, Walt scarica la sua paura cercando di fare l'amore con Skyler, ma viene respinto.\nUna notte Jesse vede l'auto di Tuco nei dintorni della sua abitazione e riceve numerose chiamate mute: pensando che lui e Walt siano nel mirino di Tuco, compra una pistola per ucciderlo. Nel frattempo, Steve Gomez mostra a Hank un filmato di sorveglianza del deposito dove Walt e Jesse hanno rubato la metilammina: i due deducono che i responsabili preparino la meth con un nuovo metodo.\nMentre Skyler continua ad ignorare le chiamate di Marie, anche Walt entra in paranoia dopo aver visto un SUV nero parcheggiato poco pi\u00f9 avanti rispetto a casa sua e passa un'intera notte appostato alla finestra. Lui e Jesse cominciano a sospettare della lealt\u00e0 di Tuco e provano a giocare in anticipo: Jesse vuole semplicemente sparargli, ma Walt ha un'idea migliore e prepara della ricina: un veleno letale nel giro di 24-48 ore e quasi irrintracciabile dal medico legale. L'intenzione di Walt \u00e8 aggiungere la ricina alla normale ricetta della meth blu e poi consegnare la dose avvelenata direttamente a Tuco, sapendo che quest'ultimo \u00e8 cos\u00ec incauto da \"tirare\" qualsiasi prodotto gli venga offerto. Hank visita Skyler e le chiede di riallacciare i rapporti con Marie, sostenendola per il suo problema di cleptomania: Skyler si infuria e dice che nonostante sia lei ad essere in una difficilissima situazione personale, famigliare ed economica, Marie voglia sempre essere al centro dell'attenzione.\nIl panico di Walt e Jesse aumenta quando una sera Hank invia a Walt una foto del cadavere di Gonzo, alla discarica: i due credono Tuco abbia ucciso anche lui. In realt\u00e0 Hank e la polizia, guardando meglio, scoprono che Gonzo \u00e8 morto dopo essere stato accidentalmente schiacciato da una macchina, nel tentativo di spostare il cadavere di No-Doze per dargli sepoltura. Walter e Jesse per\u00f2 non lo sanno e si convincono di essere il prossimo obiettivo: Jesse decide di allontanarsi da Albuquerque portando con s\u00e9 i suoi soldi, mentre Walt prende la pistola e corre a casa, preoccupato per la sorte dei suoi cari. Walt nasconde la pistola e si avvicina a Skyler nella vasca da bagno, ma \u00e8 talmente sconvolto da non dire una parola; subito dopo riceve una chiamata al cellulare e vede l'auto di Jesse davanti a casa. Quando Walt arriva di fianco allo sportello della macchina, dal sedile posteriore spunta Tuco con una pistola e lo costringe a salire.\nGrigliato.\nTrama.\nDopo aver stretto la morsa intorno all'organizzazione di Tuco, irrompendo nel suo quartier generale e arrestando alcuni suoi uomini, Hank e la DEA sono alla ricerca del pericoloso boss, che non \u00e8 stato trovato. Hank quindi motiva i colleghi nonostante sia convinto che Tuco sia ormai scappato in Messico, essendo connesso ad un cartello messicano. Subito dopo Hank si prende un po' di tempo libero per cercare Walt e va a casa dei cognati, dove un detective interroga una preoccupata Skyler sulla scomparsa del marito: la donna rivela che recentemente Walt era molto turbato e riferisce della telefonata che aveva ricevuto la sera prima. In privato, Hank confessa al detective di non aver trovato traccia della chiamata sul telefono di Walt, segno che quest'ultimo avesse un secondo cellulare. Skyler e Marie distribuiscono in giro foto di Walt.\nWalt e Jesse, dopo essere stati rapiti da Tuco, vengono portati in una baracca isolata nel deserto dove vive suo zio Hector, costretto in sedia a rotelle e non in grado di parlare. Dopo aver chiesto a Walt e Jesse se avessero confessato alla polizia, Tuco rivela di essere ricercato dalla DEA e pensa che Gonzo lo abbia tradito. Inoltre mette al corrente i due prigionieri che i suoi cugini li andranno a prendere per portarli in Messico, dove cucineranno per lui. Jesse prova a far prendere a Tuco la droga con la ricina, senza successo. \nNel frattempo, a casa White si discute delle possibili piste da seguire: dopo aver rivelato a Skyler la possibilit\u00e0 che Walt avesse un secondo cellulare, Marie ricorda che Walt fumasse marijuana, e suggerisce a Hank di chiedere notizie al suo \"spacciatore\", ovvero Jesse Pinkman. Hank prova a rintracciarlo, prima chiedendo informazioni a sua madre e poi seguendo l'antifurto satellitare della sua auto. \nNel deserto, Walt tenta di avvelenare la fajita di Tuco con la ricina ma viene visto dallo zio, che tramite il suo campanello prova ad avvertire il nipote che i due prigionieri stanno tramando qualcosa: dopo un po' Tuco capisce i segnali dello zio, si altera e trascina fuori Jesse per ucciderlo. A quel punto Walt rivela di aver tentato di avvelenarlo, facendo s\u00ec che Tuco distolga lo sguardo da Jesse e permettendo a quest'ultimo di colpirlo in faccia con una pietra. Nella colluttazione che segue, Jesse riesce a sottrarre la pistola a Tuco e sparargli nel fianco: i due decidono di lasciarlo morire dissanguato e dileguarsi. Ma mentre sono in partenza, vedono arrivare un'auto e si nascondono: \u00e8 Hank, che aveva rintracciato la Chevrolet Montecarlo di Jesse tramite l'antifurto. Walt e Jesse, nascosti poco lontano, assistono allo scontro a fuoco tra Hank e Tuco: dopo un fitto scambio di colpi tra i due, Hank prende la mira e uccide Tuco con un colpo alla testa.\nPunto da un'ape morta.\nTrama.\nLasciata la baracca di Tuco, Walt e Jesse attraversano il deserto a piedi, dopodich\u00e9 si dividono e iniziano a mettere in atto un piano per spiegare la loro assenza: Walt va in un supermercato, si spoglia completamente ed inizia a camminare tra i corridoi, fingendosi in stato confusionale. \nWalt viene ricoverato a causa di una perdita di memoria che non gli consente di ricordare dove ha trascorso gli ultimi giorni, ma la situazione non convince i medici, i quali non riscontrano alcun problema neurologico o comunque correlato al suo cancro. Walt apprende che non potr\u00e0 uscire dall'ospedale fino a quando non verr\u00e0 accertata la causa del suo incidente, e viene quindi programmata una perizia psichiatrica. Intanto Jesse, ricercato dalla polizia a causa della presenza della sua auto da Tuco, torna a casa sua con Badger per trasferire il laboratorio dal seminterrato al camper, che viene portato in un deposito di auto del cugino di Badger. Inoltre Jesse chiede all'amico di segnalare anonimamente la sua presenza in un motel: qualche ora pi\u00f9 tardi il ragazzo viene prelevato dalla DEA.\nJesse viene interrogato da Hank e Gomez, ai quali dichiara di aver trascorso l'intero weekend chiuso in una stanza con una prostituta e di non essersi accorto della sparizione della sua auto. I due non credono alla versione e sostengono che Jesse fosse in affari con Tuco e avesse avuto a che fare con il colpo di pistola a lui inferto; inoltre il ragazzo \u00e8 costretto a negare di essere il proprietario dei 68.000 dollari trovati nella sua auto, che vengono quindi sequestrati dalla DEA. Hank e Gomez interrogano anche la prostituta, ma questa conferma le parole di Jesse e addirittura accusa Hank di essere un pervertito, in quanto credeva che volesse presentargli Walter Jr come cliente quando lo aveva portato in un quartiere di drogati per spaventarlo (ep. Conseguenze radicali, prima stagione). Nel frattempo Walt, durante il colloquio con lo psichiatra, sfruttando il principio del segreto professionale, racconta che la sua amnesia era una completa messinscena, dovuta alla voglia di evadere dai problemi di casa sua. Questa \u00e8 una bugia, ma permette a Walt di evitare una lunga permanenza nell'ospedale.\nPer far smascherare le bugie di Jesse, Hank prova a farlo identificare da Hector Salamanca, lo zio di Tuco. Jesse cerca di giocare d'anticipo dicendo che il vecchio non \u00e8 lucido, ma delle domande della polizia confermano la sua piena lucidit\u00e0, che potrebbe mettere nei guai il giovane (e di conseguenza Walt). Tuttavia Hector \u00e8 \"vecchia scuola\" e si rifiuta di collaborare con le autorit\u00e0 in qualunque circostanza, quindi la DEA \u00e8 costretta a rilasciare Jesse. Quella sera, Jesse chiama Walt da una cabina telefonica informandolo della riuscita del piano, ma anche della perdita di tutti i suoi soldi, e Walt manifesta l'intenzione di continuare a cucinare. Di notte, dopo essersi ricordato di aver lasciato i soldi e la pistola in una scatola a casa, Walt vi si reca di nascosto per nasconderli nuovamente, e poi fa ritorno all'ospedale in bus. \nIl giorno dopo Hank (festeggiato da tutti i colleghi) viene a sapere che la metanfetamina blu trovata da Tuco \u00e8 stata cucinata a partire da metilammina ed \u00e8 pura quanto quella trovata nell'auto di Krazy-8, quindi ipotizza che i ladri di metilammina fossero anche i produttori di entrambi i trafficanti. Walt intanto viene dimesso dall'ospedale e Skyler gli chiede dell'esistenza del secondo cellulare, scoperto da Hank: il chimico per\u00f2 nega qualsiasi cosa, insospettendo la moglie. \nGi\u00f9.\nTrama.\nNel prologo, in bianco e nero, l'orsacchiotto della prima puntata viene ripescato dalla piscina di Walt da un uomo in tuta protettiva, inserito in una busta per le prove e sistemato sul bordo della piscina insieme ad altri oggetti comuni.\nJesse, trovatosi senza auto, raggiunge in moto un supermercato, dove incontra brevemente Walt per discutere delle prossime mosse: i due decidono di non vedersi e sentirsi finch\u00e9 non si calmano le acque, e in seguito riprendere a cucinare, inoltre Walt consegna a Jesse una busta contenente 600 dollari. La mattina dopo Walt cerca di smorzare la tensione in famiglia preparando una colazione abbondante per tutti; subito dopo Walt ritorna a parlare a Skyler del secondo telefono, affermando che ci\u00f2 che lei aveva sentito in bagno qualche giorno prima era una sveglia e non la suoneria. Ma mentre sta ancora parlando, la moglie incredula esce di casa con l'auto per poi tornare molte ore dopo senza annunciare dove sia stata.\nJesse viene convocato dall'avvocato dei genitori, legittimi proprietari della casa in cui abita, che lo sfrattano in quanto hanno scoperto il laboratorio allestito nello scantinato: Jesse quindi deve lasciare la casa, pena l'allertamento delle autorit\u00e0. Due giorni dopo la madre del ragazzo si presenta nell'abitazione per svuotarla dei mobili: Jesse a questo punto va in escandescenza e chiude i rapporti con la sua famiglia, inoltre chiama pi\u00f9 volte Walt per chiedergli la met\u00e0 dei guadagni della loro attivit\u00e0 illecita, ma questi rifiuta e gli dice di non chiamarlo pi\u00f9. A questo punto Jesse cerca di stare per qualche giorno da un suo vecchio amico, Paul, sposato e con un figlio, con il pretesto della disinfestazione: la moglie di Paul, per\u00f2, non sembra gradire il nuovo ospite, per cui l'uomo \u00e8 costretto a chiedere a Jesse di andare altrove. Jesse chiede ospitalit\u00e0 ad altri amici usando un telefono pubblico, ma nel frattempo gli viene rubata la moto. Esaurite tutte le possibilit\u00e0, decide di recarsi nel deposito in cui si trova il camper, e nel farlo finisce in un bagno chimico inzuppandosi di disinfettante: raggiunge il camper in lacrime e passa la notte al suo interno.\nSkyler continua a uscire di casa senza dire nulla a Walt, che allora decide di passare del tempo con il figlio facendogli lezione di guida, con scarsi risultati. Intanto Jesse viene scoperto dal padrone del deposito e si vede costretto a promettergli 1750 dollari invece di 1500 per i costi di riparazione e parcheggio del camper: il padrone per\u00f2 non vuole saperne nulla, caccia il ragazzo dalla propriet\u00e0 e cerca immediatamente di vendere l'attrezzatura del laboratorio ad un suo conoscente. Tuttavia Jesse scavalca la rete del deposito e scappa a bordo del camper, sfondando la recinzione.\nWalt e Skyler cercano di salvare il proprio rapporto, ma senza un esito preciso: Walt si limita a dire che lui ama la sua famiglia e che vuole solo il bene per loro, giurando di non essere impegnato in una relazione extraconiugale; Skyler allora pretende di sapere cosa le stia nascondendo Walt, che per\u00f2 non vuole confessare i suoi segreti e ignora la richiesta. Di conseguenza Skyler esce di casa per l'ennesima volta e Walt, mentre la rincorre, nota il camper parcheggiato poco lontano: entrato nel camper inizia a inveire su Jesse, dando vita a una colluttazione. Dopo un po', per\u00f2, i due soci si calmano e Walt fa entrare Jesse in casa sua, dandogli i soldi che gli spettano. A fine episodio si vede Skyler fumare una sigaretta, nonostante la sua gravidanza.\nUna pistola per Jesse.\nTrama.\nWalt conclude il primo ciclo di chemioterapia e inizia a sentirsi meglio, ma si trova a dover affrontare spese mediche per decine di migliaia di dollari, comprese quelle per il ricovero dopo la sua \"amnesia\", finendo tutti i soldi. Intanto Hank riferisce al suo boss che nessuno ha ancora preso il posto di Tuco nel mercato della droga, anche se si sente parlare di un certo Heisenberg, e non si sa se questi sia un personaggio reale o una leggenda metropolitana; per le sue qualit\u00e0 Hank riceve una promozione e un trasferimento ad El Paso, dove far\u00e0 parte della squadra speciale di frontiera. Nonostante ci\u00f2 viene assalito da un attacco di panico, conseguenza dello scontro a fuoco con Tuco. \nJesse, con i soldi ricevuti da Walt, ne spende una parte per pagare il proprietario del deposito e mettendosi d'accordo per far custodire il camper al prezzo di 500 dollari alla settimana. Sempre al deposito, Jesse compra un'auto e subito dopo trova una nuova casa, convincendo l'amministratrice Jane Margolis a chiudere un occhio per la compilazione dei moduli, in cui Jesse avrebbe dovuto indicare reddito e occupazione. Con Jane, che amministra la casa per conto del padre e vive di fianco, Jesse usa lo pseudonimo di Jesse Jackson. In seguito Walt e Jesse si rincontrano nel deserto per cucinare nel camper, anche se non sanno bene a chi vendere la droga. Jesse infatti, essendo ora schedato, non vuole spacciare in prima persona a fronte di un piccolo guadagno, per cui propone a Walt di prendere il posto di Tuco, creando una rete di spacciatori che permetter\u00e0 loro di produrre e controllare la distribuzione evitando di esporsi: Walt \u00e8 costretto ad accettare. \nJesse quindi invita i suoi amici Combo, Badger e Skinny Pete nella sua nuova casa e li assume come spacciatori. I ragazzi cominciano quindi a vendere la meth e riescono a cavarsela, anche perch\u00e9 dalla morte di Tuco non c'\u00e8 molta concorrenza in giro e il guadagno \u00e8 facile, Skinny Pete per\u00f2 viene rapinato da due tossicodipendenti in un vicolo: questo sembra non andare gi\u00f9 a Walt, che nonostante abbia appena guadagnato 15.000 dollari, se la prende con Jesse, facendogli capire che un vero trafficante come Tuco non ci sarebbe passato sopra, mostrando un'insolita avidit\u00e0 e spietatezza. L'obiettivo di Walt in realt\u00e0 \u00e8 quello di non dare l'impressione di essere un gruppo di spacciatori deboli e quindi venir presi poco sul serio.\nIn un pranzo in famiglia, Marie si scusa con Skyler per la storia della tiara rubata, ricucendo i rapporti. Successivamente Walt, avendo trovato un pacchetto di sigarette che ostruiva lo scarico del water, ammonisce la moglie per aver iniziato a fumare, considerato che \u00e8 in gravidanza. La donna gli conferma che \u00e8 vero, ma gli fa capire anche che deve esserci sicuramente un motivo alla base (alludendo al loro rapporto turbolento). Walt arriva a casa di Jesse e gli consegna la sua pistola, invitandolo a risolvere la questione con i tossici che avevano rapinato Skinny Pete. A fine episodio, Hank, ancora in preda ai postumi della sparatoria, lancia in un fiume il copridenti d'argento di Tuco che gli era stato regalato dai colleghi come trofeo.\nUna lezione indimenticabile.\nTrama.\nSkinny Pete riferisce a Jesse l'indirizzo e il nome del rapinatore, ovvero Spooge: Jesse prende la pistola datagli da Walt e si presenta a casa di Spooge e sua moglie per dare loro una lezione. I due non sono a casa, quindi Jesse rompe il vetro di una finestra ed entra dentro, trovandosi in un ambiente degradato, pieno di immondizia, panni sporchi e oggetti vari a pezzi. Decide quindi di aspettare i tossici, ma a sorpresa scopre che c'\u00e8 un bambino, silenzioso quanto visibilmente trascurato dai genitori. Per ingannare l'attesa Jesse sfama il bambino con quello che trova in casa e sembra essere toccato dalla sua condizione difficile. Dopo un po' arrivano i genitori del ragazzino, che Jesse prende prontamente in ostaggio.\nNel frattempo, Walt riprende il lavoro al liceo e le persone intorno a lui sono entusiasti del suo ritorno. Mentre \u00e8 a scuola, Skyler riceve una chiamata di Gretchen Schwartz, moglie di Elliott, alla quale Skyler pone i suoi ringraziamenti per l'aiuto economico che lei crede che la famiglia Schwartz stia dando loro (ep. Materia Grigia, prima stagione). Gretchen scende palesemente dalle nuvole e, nel pomeriggio, va a trovare Skyler. Al ritorno di Walt e Walter Jr (che si fa chiamare Flynn dai suoi amici), Gretchen con una scusa scappa: Walt la raggiunge alla macchina per prometterle di spiegarle tutto, ma lei va via stizzita senza dire nulla. \nPi\u00f9 tardi, per\u00f2, Gretchen e Walt si incontrano in un ristorante per discutere della situazione che si \u00e8 venuta a creare. Walt chiede di perdonarlo per averla trascinata con s\u00e9 nella sua bugia, ma non vuole rivelarle il vero motivo, ragion per cui si instaura una discussione aspra che va a ricadere anche sul loro passato personale e lavorativo: Walt accusa Gretchen di averlo fatto fuori e lucrato sul suo lavoro assieme a Elliott, la donna gli ricorda che era stato lui a lasciarla senza apparente motivo quando era andato a conoscere la sua famiglia nella ricca cittadina di Newport. Dalla risposta di Walt traspare tutto il senso di inferiorit\u00e0 che aveva provato nel vedere il benessere e la ricchezza della famiglia di Gretchen. Quest'ultima, dopo un insulto di Walt, va via. Al ritorno a casa, Walt viene a sapere che Gretchen ha chiamato Skyler per dirle che non sono pi\u00f9 in grado di pagare le cure di Walt. Walt conferma, dicendo che \u00e8 appena stato a cena con Gretchen ed Elliott, i quali gli hanno riferito di essere incappati in seri problemi economici. Skyler \u00e8 evidentemente sconvolta da questa notizia, ma Walt le assicura di riuscire a cavarsela, mantenendo sempre il suo segreto. \nJesse minaccia di morte i due tossici nel caso in cui non gli dovessero restituire i soldi o la merce rubata. I due ammettono di avere consumato parte della merce e perso il resto. Jesse, cercando di mostrarsi spietato, intima ai due di farsi dare tutto ci\u00f2 che hanno addosso, ma riesce a ricavarne pochissimi grammi di droga. Spooge, per\u00f2, porta Jesse in cortile, dove gli mostra un bancomat appena rubato, che si spera contenere molto denaro. Tuttavia n\u00e9 Spooge n\u00e9 Jesse riescono ad aprire la cassaforte a martellate; inoltre approfittando di un momento di distrazione, la moglie di Spooge colpisce Jesse alla testa, mettendolo fuori gioco. \nSpooge, con Jesse svenuto, cerca di aprire la cassaforte dal basso con un trapano, ma la moglie, sotto gli effetti della droga e irritata per i continui battibecchi con il marito, gli fa cadere il pesantissimo ATM sulla testa, schiacciandogliela. Jesse, ripresosi, vede la scena e resta sconvolto; riesce a prendere la sua pistola dal pantalone di Spooge e proprio allora la cassaforte, sollecitata dai colpi dati in precedenza, si apre. Jesse, con Spooge morto e sua moglie praticamente esanime per via della droga, gira per la casa per togliere le sue impronte digitali da qualunque oggetto che ha toccato, e raccoglie tutti i soldi dal bancomat. Chiama poi il 911 e fa uscire dalla casa il figlio dei due, al fine di evitargli la scena che \u00e8 all'interno, augurandogli poi una buona fortuna per il futuro. In sottofondo si odono sirene della polizia in avvicinamento: la rapina all'ATM, infatti, \u00e8 stata estremamente brutale ed i due coniugi avevano commesso un brutale omicidio nell'atto.\nNero e azzurro.\nTrama.\nJesse \u00e8 irrintracciabile da quando \u00e8 andato a casa di Spooge, quindi Walt va a casa del ragazzo: quest'ultimo lo accoglie, confessandogli che lo stava evitando in quanto troppo scosso dalla morte di Spooge, e che quindi aveva bisogno di riprendersi. Sentendo che Spooge \u00e8 morto, Walt crede che sia stato Jesse a ucciderlo, per cui si arrabbia dicendogli che la pistola gli sarebbe dovuta servire solo a scopo intimidatorio. Tuttavia Jesse risolve l'equivoco raccontando i dettagli dell'accaduto. Essendo Jesse ancora scosso, Walt decide di sostituirlo, e incontra Badger, Skinny e Combo per dargli la roba da spacciare. Dai tre ragazzi Walt viene a sapere che si dice in giro che sia stato Jesse ad uccidere Spooge, per cui ora tutti pagano senza batter ciglio e il ragazzo \u00e8 temuto e rispettato, anche se a sua insaputa. \nSkyler, considerati i problemi economici della famiglia, cerca lavoro presso la ditta di costruzioni Beneke, dove lavorava fino a 4 anni prima. Chiede ed ottiene di incontrare il proprietario dell'azienda, Ted Beneke, il quale la conosce molto bene e con il quale sembra avere un rapporto molto confidenziale. Infatti Beneke le offre un posto come ragioniera, cos\u00ec come prima. Skyler \u00e8 contenta per il suo nuovo lavoro e, quando lo riferisce a Marie, quest'ultima le ricorda che Ted Beneke tempo prima aveva cercato di molestarla ad una festa, ma la donna sembra minimizzare l'accaduto dicendo che Ted era ubriaco, che era successo solo una volta e che non ricapiter\u00e0 perch\u00e9 lui \u00e8 sposato e con figli.\nData la nuova fama di Jesse, Walt trova il pretesto per espandere il mercato, puntando a nuovi territori: il socio \u00e8 riluttante nel mandare i suoi spacciatori in altri territori, ma alla fine si convince. Ad ogni modo, Jesse inizia a legare con Jane, la quale scopre che il vero cognome del ragazzo \u00e8 Pinkman e che gode di una certa reputazione. Intanto Hank inizia a lavorare a El Paso, dove non riscontra la simpatia dei colleghi, che lo considerano un \"poliziotto di citt\u00e0\" raccomandato, molto sopravvalutato dal comando di Albuquerque. Nella sua permanenza nel Texas ha subito modo di avere a che fare con un cartello messicano andando a parlare con Tortuga, un informatore della DEA, che deve aiutarli in un'operazione oltreconfine. \nSuccessivamente, la DEA aspetta che Tortuga incontri qualcuno di importante nel deserto, ma arrivati sul posto scoprono che l'informatore \u00e8 stato scoperto e decapitato e la sua testa \u00e8 stata messa su una tartaruga con scritto \"Hola DEA\". Hank sembra essere impressionato dalla scena e scappa nauseato alla sua auto, tra le risate dei suoi nuovi colleghi, evidentemente abituati a questo tipo di spettacolo. Proprio allora la tartaruga esplode, uccidendo uno di loro e ferendo gravemente altri tre, lasciando illeso Hank che si era appunto allontanato.\nAnche Walt \u00e8 perplesso per il nuovo lavoro della moglie, e le ricorda che lei si era licenziata per via dei pericolosi fumi di saldatura che si sprigionavano in azienda, cosa che sarebbe pericolosa anche per la bambina che porta in grembo, ma anche questa volta la donna minimizza dicendogli che non c'\u00e8 pi\u00f9 alcun pericolo per la salute. Nel suo primo giorno di lavoro, le si presenta Ted che le confessa di aver divorziato dalla moglie e che quindi qualche volta desidererebbe portare Skyler a pranzo fuori: la donna sembra essere interdetta. Jesse informa i suoi amici dei nuovi piani di espansione, e subito dopo Walt gli dice anche di alzare i prezzi. Alla fine dell'episodio Jesse confessa a Jane il suo vero cognome e le dice che Walt non \u00e8 suo padre, invitandola poi in casa sua per mostrarle la sua nuova tv; mentre i due attendono che l'apparecchio registri il segnale, la ragazza lo prende per mano. \nConviene chiamare Saul.\nTrama.\nBadger, mentre \u00e8 seduto su una panchina, viene avvicinato da un ragazzo in cerca di metanfetamina. Badger sospetta che il ragazzo sia un poliziotto e quindi nega di essere uno spacciatore: il ragazzo gli prova a pi\u00f9 riprese di non essere un agente e Badger si convince cos\u00ec a vendergli una bustina. Il presunto tossicodipendente \u00e8 per\u00f2 realmente un agente, che subito dopo aver ricevuto la merce arresta lo spacciatore.\nJesse e Jane diventano pi\u00f9 intimi: dopo un rapporto sessuale, Jesse propone alla ragazza di fumare della marijuana, ma lei gli confessa di essere in recupero da ben 18 mesi. Hank, scosso dalla storia di Tortuga, \u00e8 stato rimandato ad Albuquerque ed \u00e8 chiuso in camera da letto: Marie chiede aiuto ai White, e Walt si reca a casa di Hank. Walt racconta a Hank di come la sua diagnosi del cancro lo abbia aiutato a superare le sue paure insensate, e lo incoraggia a fare lo stesso, affrontare il mondo reale e tornare al lavoro. Intanto Walt e Jesse continuano a fare grandi profitti e si dividono ben 90.000 dollari, ma vengono a sapere dell'arresto di Badger.\nHank torna al suo vecchio impiego anche se ha comunque degli attacchi di panico, ma cerca di non farlo notare ai suoi colleghi, mostrandosi disinvolto e giocherellone come sempre; pi\u00f9 tardi lui e Gomez decidono di andare ad interrogare Badger, arrestato dalla polizia. Badger sceglie come suo difensore un avvocato stravagante e all'apparenza buffo di nome Saul Goodman, che si pubblicizza assiduamente in TV e per le strade con il suo slogan \"Better call Saul!\". Jesse assicura a Walt che Goodman \u00e8 un ottimo avvocato, capace di salvare molti delinquenti da situazioni critiche, e che usa modi non proprio legali. Walt va a trovare l'avvocato fingendosi lo zio di Badger, ma scopre che Saul ha come piano quello di garantire la libert\u00e0 del ragazzo mediante la sua collaborazione con la DEA a proposito di Heisenberg. Palesemente allarmato da questa notizia, Walt cerca di distogliere l'avvocato da questa pista, ma Goodman sembra non capire cos\u00ec tanto accanimento nel voler evitare che Badger spifferi tutto sul suo gruppo in cambio della libert\u00e0. A quel punto Walt offre 10.000 dollari, ma Saul rifiuta.\nWalt e Jesse decidono cos\u00ec di fingersi scagnozzi di Heisenberg e di rapire Goodman, portandolo nel deserto e intimandogli di trovare una soluzione utile sia a Badger per evitare il carcere e sia a loro per tenere salva la propria identit\u00e0. Walt per\u00f2 si tradisce con la sua inconfondibile tosse e l'avvocato cos\u00ec capisce che Badger \u00e8 un loro \"dipendente\". In prima battuta, Saul suggerisce ai due che la soluzione migliore \u00e8 quella di uccidere il ragazzo, ma Jesse si oppone fermamente. L'avvocato fa notare loro, per\u00f2, che se Badger dovr\u00e0 essere scarcerato senza incastrare Heisenberg, qualcuno dovr\u00e0 pur andare in prigione. Qualche giorno dopo, Hank e Gomez, in qualit\u00e0 di agenti della DEA, chiedono a Badger del suo fornitore: il ragazzo descrive il capo come un uomo tra i 50 e i 70 anni, calvo e di altezza media, che si fa chiamare Heisenberg. In realt\u00e0 non \u00e8 la descrizione di Walt, bens\u00ec di James Kilkelly, un pluripregiudicato che \u00e8 solito andare in prigione al posto degli altri dietro compenso, ed \u00e8 ben conosciuto da Saul Goodman. In questo modo Badger uscir\u00e0 pulito e la DEA arrester\u00e0 un falso Heisenberg, ci\u00f2 per\u00f2 costa a Walt e Jesse ben 80.000 dollari, tra la parcella di Saul e quella di Kilkelly. \nBadger deve quindi incastrare il suo fornitore per conto della DEA e si posiziona su una panchina ad aspettarlo, con gli agenti che lo osservano nei paraggi. Ironia della sorte gli si siede a fianco un uomo ugualmente calvo e Badger, che non conosce il volto di Kilkelly, insiste per cominciare la messinscena con l'ignaro uomo, mentre il vero Kilkelly arriva sulla panchina accanto. Walt e Jesse, anche loro nelle vicinanze per controllare che tutto fili liscio, mettono in atto un diversivo per rimediare all'equivoco: mentre Walt tiene impegnato il cognato Hank, che \u00e8 nell'auto della DEA, ostruendogli la visuale, Jesse si avvicina alle panchine per dire a Badger che sta sbagliando persona. Non appena Badger si avvicina a Kilkelly e finge lo scambio, la polizia interviene e l'uomo viene arrestato. Stranamente, nella gioia generale, Hank \u00e8 non \u00e8 contento, anzi sembra essere pensieroso.\nNel finale di puntata Saul, che aveva indagato su Walt, si reca nel liceo in cui questi insegna, e gli propone di essere ci\u00f2 che Tom Hagen \u00e8 stato per don Vito Corleone, cio\u00e8 diventare il suo consigliere di fiducia, dal momento che, per sua esperienza, sa che Badger \u00e8 il primo di una lunga serie di arresti in un'attivit\u00e0 del genere. Tuttavia ridimensiona il paragone dicendo che Walt al momento gli sembra Fredo Corleone, ma che ha comunque grandi potenzialit\u00e0. Walt, rimasto spiazzato, guarda uscire quello che sembrava essere solo uno squallido avvocato di periferia.\n4 giorni fuori.\nTrama.\nWalt si reca al centro oncologico a fare una TAC per controllare lo stato della sua malattia. Gli esiti degli esami non sono subito pronti, ma riesce a dare un'occhiata di nascosto alla sua TAC e vede una grossa macchia sul polmone, capendo cos\u00ec di non avere pi\u00f9 speranze. \nConsiderati i conti che ha fatto con Saul, Walt si rende conto di essere rimasto con pochi soldi da lasciare alla sua famiglia, per cui \u00e8 il momento di tornare a cucinare. Jesse, che aveva preso impegni con Jane per una mostra di Georgia O'Keeffe, si vede costretto a seguire il suo ex professore per 4 giorni nel deserto per preparare quanta pi\u00f9 metanfetamina possibile in una sola sessione di lavoro; Walt nasconde il vero motivo di cos\u00ec tanta fretta a Jesse, con la scusa di un repentino decadimento di qualit\u00e0 della metilammina rubata, e giustifica la sua assenza alla moglie con la scusa che andr\u00e0 a trovare sua madre, che non vede da tempo, per informarla del cancro e chiederle dei soldi.\nWalt e Jesse arrivano nel deserto e iniziano la frenetica preparazione della droga: dopo due giorni di produzione ininterrotta i due sono gi\u00e0 arrivati a produrre 19 pacchi di meth, equivalenti a circa 672.000$ netti a testa. Walt ha intenzione di finire tutto il barile di metilammina, mentre Jesse lo convince ad andare in un motel per riposarsi, ma l'entusiasmo dei due viene stroncato dalla batteria scarica del camper: Jesse aveva lasciato la chiave girata nel quadro elettrico per due giorni. I due cercano di riattivare la batteria usando il generatore portatile del laboratorio, ma questi si incendia: Jesse aveva lasciato finire del carburante nella presa d'aria, ed anzich\u00e9 prendere l'estintore d'istinto usa l'unico barile d'acqua potabile che avevano portato: i due rimangono all'asciutto nel deserto, sperduti da qualunque punto di riferimento. \nWalt, fino ad allora restio a causa della paura che Skyler controllasse le sue telefonate, si decide a prestare il proprio cellulare a Jesse per farsi venire a prendere da Skinny Pete, il quale per\u00f2 si perde. La mattina dopo, Walt pensa di sfruttare la puleggia del generatore per ricaricare la batteria del camper, il quale sembra rimettersi in moto, spegnendosi per\u00f2 poco dopo. I due cadono in preda alla disperazione e, intanto, le condizioni di Walt peggiorano con frequenti attacchi di tosse ed emottisi, cosa che fa capire a Jesse che l'urgenza di fare soldi non dipendeva dalla metilammina. Mentre Jesse parla a vanvera, a Walt viene un'idea: grazie alle sue conoscenze di chimica, con i materiali a disposizione Walt riesce a costruire ben sei celle galvaniche, riuscendo finalmente ad accendere il camper.\nJesse riaccompagna Walt all'aeroporto, dove sarebbe dovuto andarlo a prendere la moglie, e gli promette, alla sua morte, di preoccuparsi in prima persona di dare la parte spettante alla famiglia White, al 50 e 50 da buoni soci. Walt dopo un po' si reca con la famiglia al centro oncologico per ottenere i risultati della TAC, scoprendo inaspettatamente che in realt\u00e0 il carcinoma \u00e8 in remissione e si \u00e8 ridotto addirittura dell'80%. La tosse frequente e l'emottisi sono infatti dovuti a un effetto collaterale della chemioterapia, che gli ha causato una polmonite da radiazioni (questa era la macchia che Walt aveva scorto sul referto). Ad ogni modo, la polmonite non \u00e8 nulla rispetto al cancro ai polmoni, cos\u00ec lui e la sua famiglia sono felici e commossi. Dopo la gioia iniziale, Walt per\u00f2 ha un violento scoppio d'ira nel bagno del centro oncologico.\nGame Over.\nTrama.\nNel prologo in bianco e nero, l'orsacchiotto rosa e gli altri oggetti vengono portati via dal giardino di casa White. Di fronte l'abitazione, invece, si vedono la macchina di Walt con tutti i vetri in frantumi e due corpi chiusi in buste che giacciono sul vialetto.\nWalt si incontra con Jesse, rivela al ragazzo il suo miglioramento e gli dice che, dopo aver venduto tutta la metanfetamina prodotta, dovranno mettere fine al proprio traffico. In generale Walt per\u00f2 non sembra molto contento. Skyler decide di organizzare una festa per festeggiare e ringraziare tutti gli amici per il loro supporto: durante la festa Walt \u00e8 al tavolo col figlio e con Hank, che inizia a parlare delle sue imprese alla DEA, mentre Walt riempie i bicchieri con della tequila e ne versa un po' anche al figlio. Al terzo giro, l'agente \u00e8 contrariato e se la prende con Walt, requisendogli la bottiglia. Mentre i due cognati litigano, Walter Jr. vomita nella piscina. La festa sembra essere decisamente rovinata e Walt, una volta ripresosi, sembra imbarazzato per il suo comportamento.\nJesse nel frattempo conosce meglio Jane: ma un giorno il padre di lei, Donald, arriva a farle visita e Jesse esce di casa per conoscerlo, incontrando per\u00f2 l'ostilit\u00e0 di lui e la freddezza di lei. Parlando di questo episodio con Jane, questa gli riferisce che \u00e8 meglio per lui se faranno finta di non conoscersi, considerata la severit\u00e0 del padre. Jesse sembra comunque abbastanza deluso dal comportamento della ragazza, la quale si scuser\u00e0 con un suo disegno.\nA casa White, intanto, lo scaldabagno riprende a non funzionare, per cui Walt decide di comprarne uno nuovo. Arrivato al negozio, Walt decide di non porsi problemi di denaro e compra direttamente una caldaia. Successivamente, dopo averla montata, incontra Walter Jr che lo aiuta a provarla. Il figlio approfitta di questo momento per scusarsi per aver vomitato nella piscina, ma il padre gli pone scuse pi\u00f9 concrete per quanto riguarda il suo comportamento durante la festa. Nei giorni seguenti si vede Walt che \u00e8 intento a sostituire il legno marcio del pavimento sotto la caldaia e pulire il seminterrato dalla muffa e dalla sporcizia, senza apparente motivo. \nSkyler, sul lavoro, confessa a Ted Beneke la malattia di Walt, mostrandosi felice per la guarigione temporanea del marito. Tuttavia dopo un po' di tempo, una sera, scoppia in lacrime dinanzi al suo superiore, confessandogli che le sue paure sono ancora vive e che non riesce ancora a raggiungere la luce in fondo al tunnel. Ted cerca di tranquillizzare Skyler tenendole anche la mano, attenzione che Skyler non rifiuta e che, anzi, sembra gradire.\nRecatosi nuovamente al supermercato per comprare del diluente, Walt incontra un ragazzo il cui carrello \u00e8 pieno di materiale per preparare la meth: Walt gli d\u00e0 suggerimenti su come trovare il fosforo rosso e su come non destare sospetti durante la spesa: spiazzato, il ragazzo si allontana. Walt continua la sua spesa, ma improvvisamente esce dal negozio e si reca verso lo stesso ragazzo che sta discutendo con un suo socio. Quest'ultimo si avvicina a Walt con aria incuriosita, ma il chimico, dopo averlo squadrato con fare minaccioso, gli intima di restare fuori dal suo territorio e i due vanno via spaventati. La scena \u00e8 accompagnata dalla canzone \"DLZ\" dei Tv on the radio (\"stay out of my territory\").\nMandala.\nTrama.\nCombo, uno degli spacciatori di Walt e Jesse, mentre spaccia in un altro territorio viene ucciso da una gang rivale per mano di un bambino. \nJesse a questo punto, scosso dalla perdita dell'amico, prende a fumare cristalli. Walt e Jesse, ad ogni modo, si trovano senza spacciatori, dal momento che Badger \u00e8 scappato a Fresno (California), Combo \u00e8 morto e Skinny Pete si ritira. Skinny dichiara inoltre a Jesse che la moglie di Schizzo ha confessato e quindi tutta la sua reputazione di killer spietato \u00e8 caduta. Nel frattempo Walt apprende che ha bisogno di una costosissima lobectomia, la quale potrebbe risolvere i suoi problemi di salute.\nConsiderato che hanno ben 19 kg di metanfetamina da smaltire, i due soci cercano una soluzione e si rivolgono al loro consigliere Saul. Questi propone loro di mettersi in affari con \"l'uomo perfetto\", un distributore serio e onesto, che lavora in modo diverso da Tuco, considerato uno psicopatico. L'avvocato per\u00f2 conosce questo nuovo distributore per mezzo di intermediari, per cui non sa dare nome e descrizione dell'uomo. L'incontro \u00e8 fissato in una filiale de Los Pollos Hermanos, un fast food: Walt si presenta puntuale all'appuntamento, mentre Jesse arriva in ritardo e sotto effetto di droghe. I due non vengono avvicinati da nessuno, se non da quello che sembra essere un manager del fast food, un uomo di colore con gli occhiali. Jesse si spazientisce subito e va via, mentre Walt aspetta ancora, senza esito. Uscito dal locale, il chimico si dirige allo studio medico dove sua moglie si sta sottoponendo a visita ginecologica, e scopre che il liquido amniotico \u00e8 in diminuzione per cui si rende necessario programmare un parto cesareo per la settimana successiva.\nTornato a casa, Jesse scopre che Jane \u00e8 caduta nuovamente nella spirale della droga. La ragazza fa addirittura provare a Jesse dell'eroina. Nel frattempo, alla Beneke si festeggia il compleanno di Ted, e lui le chiede di dedicargli un'imitazione molto sensuale di Marilyn Monroe, presumibilmente come gi\u00e0 faceva anni prima. Tuttavia, dopo un po', la donna scopre delle entrate non registrate per oltre 1 milione di dollari, e, quando lo fa notare a Ted, questi non nasconde le sue azioni, giustificando il tutto con la necessit\u00e0 di pagare dei debiti lasciati dal padre. Skyler, considerata la confidenzialit\u00e0 che ha con Ted, decide di non denunciarlo, ma amareggiata gli dichiara che non vuole essere parte delle sue losche azioni.\nWalt chiama Saul per rinfacciargli il fatto che il suo uomo non si \u00e8 presentato all'appuntamento. Saul, da parte sua, dice che in realt\u00e0 l'uomo era nel locale e che ha valutato attentamente i modi di agire di Walt e Jesse, non sembrandone contento, e che quindi non \u00e8 pi\u00f9 interessato all'affare. Walt vuole un'altra possibilit\u00e0, per cui si reca nuovamente nel locale di prima, dove si trattiene fino a tarda serata. Quando il locale \u00e8 ormai vuoto, avvicina il manager, ovvero l'uomo di colore che gli aveva rivolto la parola la volta precedente. Sebbene questi voglia negare inizialmente, dopo un po' ammette a Walt di essere lui la persona con la quale voleva parlare, ma che non ha avuto e non ha intenzione di trattare con loro per via di Jesse, che gli era sembrato svogliato e tossicodipendente, quindi inaffidabile. Walt, ad ogni modo, convince l'uomo. \nDopo le lezioni al liceo, infatti, Walt riceve un SMS con scritto \"POLLOS\", per cui si reca a Los Pollos Hermanos, ma non trova pi\u00f9 il suo uomo. Chiede di lui ad una dipendente e scopre che questi si chiama Gustavo e che in realt\u00e0 \u00e8 il proprietario della catena di fast food. Scoraggiato, Walt sta per uscire, quando viene fermato da un ragazzo ispanico, il quale gli riferisce il punto preciso in cui lasciare il carico, aggiungendo che ha massimo un'ora di tempo. Walt quindi cerca di chiamare Jesse per avere la roba, ma non risponde al cellulare, allora va a casa sua, ma non apre nessuno. Il professore decide di sfondare la porta, scoprendo Jesse completamente drogato, da cui riesce a farsi dire dove ha nascosto la merce. Mentre Walt prende la meth che Jesse aveva nascosto sotto il lavandino della cucina, l'uomo riceve un SMS da Skyler che lo informa dell'imminente nascita della bambina.\nPhoenix.\nTrama.\nWalt riesce ad effettuare in tempo lo scambio di droga. Cos\u00ec facendo, per\u00f2, non \u00e8 presente durante la nascita di sua figlia Holly: con la scusa del traffico riesce a raggiungere in ritardo la moglie in ospedale, scoprendo che \u00e8 stata accompagnata l\u00ec da Ted Beneke. Jesse, non ricordando nulla di ci\u00f2 che \u00e8 successo, rinviene dall'effetto dell'eroina e scopre che \u00e8 sparita la metanfetamina da casa sua: in preda al panico, pensando a un furto, chiama Walt per dirgli che \u00e8 sparita la roba, ma il chimico non pu\u00f2 far altro che attaccargli il telefono, rassegnato dalla condizione disperata in cui si trova il ragazzo. Quando Jesse ascolta la segreteria telefonica, scoprendo la verit\u00e0, si reca al liceo di Walt per chiedere al professore di avere la met\u00e0 dei soldi dell'affare: Walt per\u00f2 rifiuta di dare la sua parte a Jesse per non peggiorare la sua tossicodipendenza, promettendogli comunque di elargirgliela non appena si mostrer\u00e0 sobrio. Il ragazzo va in escandescenza e lo aggredisce. Tornato a casa, poi, trova Jane, con cui si lamenta del comportamento di Walt e le dice della grande somma di denaro che gli spetta. \nNel tentativo di raccogliere fondi per l'imminente operazione di Walt, intanto, Walter White Jr. realizza un sito web per raccogliere donazioni. Saul suggerisce a Walt di sfruttare questa occasione per fingere che i soldi guadagnati da Walt con lo spaccio sembrino pervenuti attraverso piccoli e anonimi donatori, e per fare ci\u00f2 Saul si serve di un abilissimo hacker che conosce da tempo.\nIl padre di Jane, che la sta accompagnando alla riabilitazione, un giorno, vedendo che la figlia non risponde al telefono, si fa trovare davanti a casa sua. Quando la chiama per l'ennesima volta, la ragazza esce di casa per andare alla macchina, ma il padre nota che Jane non \u00e8 uscita da casa sua, ma da quella di Jesse. Irrompe cos\u00ec nella casa del ragazzo, scoprendo la relazione tra sua figlia e Jesse, e soprattutto il loro uso di eroina; minaccia quindi di sfrattare Jesse e di segnalare i due alla polizia per l'uso di droga, ma Jane riesce a convincerlo a non farlo, promettendogli che il giorno dopo sarebbe tornata in riabilitazione.\nSubito dopo, Jane manipola Jesse, dicendogli che per essere indipendenti hanno bisogno di molto denaro: si fa raccontare tutto sulla doppia vita di Walt e minaccia il professore di denunciarlo e di sbatterlo sui giornali, nel caso in cui non dovesse dare la parte dei soldi a Jesse.\nWalt cede al ricatto di Jane, e va a consegnare i soldi a Jesse, con grande rassegnazione. Jesse e Jane, vedendo la grandissima somma di denaro di cui ora dispongono, iniziano a fare tanti progetti per il loro futuro, come quello di andare in Nuova Zelanda, piuttosto che spenderli in droga. Tuttavia, una volta entrati nella stanza da letto, alla vista dell'eroina cedono di nuovo e riprendono a drogarsi. Walt, che intanto ha nascosto il suo denaro nel locale della lavanderia, con la scusa di comprare i pannolini per Holly esce di casa verso sera. In realt\u00e0 va in un pub a bere, dove incontra, casualmente, il padre di Jane, con cui finisce per parlare dell'educazione dei figli. Dopo la conversazione, mosso da un senso paterno, si reca di nuovo da Jesse per parlargli. Entrato in casa, per\u00f2, vede che Jesse non riesce a svegliarsi, troppo fatto di eroina. Walt continua a cercare di svegliare il ragazzo, e nel farlo sposta Jane, che \u00e8 nel letto con lui, sulla schiena, dando origine ad una crisi di vomito nel sonno per overdose: Walt fa per soccorrerla ma cambia subito idea e si ferma, lasciandola morire soffocata per poi scoppiare in lacrime.\nAlbuquerque.\nTrama.\nRiprendono le scene in bianco e nero: gli oggetti raccolti a casa White vengono caricati in un furgone dell'NTSB. L'inquadratura si allarga, rivelando operatori di emergenza al lavoro non solo nei pressi di casa di Walter, ma in tutta la citt\u00e0, sorvolata da elicotteri e con due colonne di fumo che si alzano da terra.\nJesse si sveglia dal suo sonno e scopre Jane morta, quindi contatta Walt sconvolto. Walt contatta Saul che manda il suo investigatore privato, Mike Ehrmantraut, ad eliminare le tracce dell'uso di droga dalla casa, per evitare un coinvolgimento di Jesse nella morte della ragazza. Successivamente, Jesse si rifugia in un covo di drogati nei bassifondi cittadini, ma Walt e Mike lo mettono in salvo dal vortice di auto-distruzione, portandolo in un centro di riabilitazione. Nel frattempo, i fondi di Walt confluiscono nel sito di Walter White Jr, che attrae l'attenzione dei media.\nWalt, poco prima di sottoporsi all'operazione ai polmoni, mentre \u00e8 sotto l'effetto anestetico riferisce accidentalmente a Skyler il possesso di due cellulari. L'operazione comunque va bene: dopo un mese Walt \u00e8 completamente ristabilito e apprende dal suo dottore che pu\u00f2 tornare alla vita di prima. Tornati a casa, per\u00f2, Skyler informa Walt di aver investigato a fondo e scoperto tutte le sue menzogne, per esempio che Walt non ha ricevuto un solo dollaro da Gretchen ed Elliot ma aveva pagato comunque le sue costosissime cure mediche, oppure che non era andato a trovare la madre ma era \"sparito\" per quattro giorni. Skyler decide cos\u00ec di lasciare Walt, lasciandogli la casa per qualche giorno per dargli il tempo per prendere le sue cose e andarsene. \nIl padre di Jane, un controllore di volo, torna al lavoro ma \u00e8 distratto dalla morte della figlia e causa una collisione a mezz'aria tra due aerei sopra Albuquerque. I detriti cadono sulla citt\u00e0 e sulla casa di Walt: uno di questi \u00e8 l'orsacchiotto rosa."}
{"id": "2336288", "revid": "767487", "url": "https://it.wikipedia.org/wiki?curid=2336288", "title": "Focaccia blues", "text": "Focaccia blues \u00e8 un film documentario diretto da Nico Cirasola.\nTrama.\nIl film ripercorre i fatti relativi ad una vicenda realmente accaduta ad Altamura, comune della citt\u00e0 metropolitana di Bari, noto per il pane a denominazione di origine protetta.\nNel film compaiono in piccoli ruoli gli attori Michele Placido e Lino Banfi, il cantante Renzo Arbore e l'ex presidente della Regione Puglia Nichi Vendola.\nProduzione.\nNel 2002, la vicenda fu ripresa in gran parte del mondo, in Italia dal periodico \"Panorama\", in Francia dal quotidiano \"Lib\u00e9ration\" e negli USA dal quotidiano \"The New York Times\".\nNel 2007, il produttore pugliese Alessandro Contessa ha affidato a Nico Cirasola la regia del film incentrato sulla vicenda. Le riprese sono terminate nel febbraio 2008, ma il film \u00e8 arrivato nelle sale cinematografiche solo un anno dopo.\nIl film \u00e8 stato girato in gran parte proprio ad Altamura, con alcune scene nella vicina Gravina in Puglia (citt\u00e0 del regista) e altre a New York, con il contributo della Regione Puglia e della \"Apulia Film Commission\".\nDistribuzione.\nIl film, presentato a Roma il 7 aprile 2009, \u00e8 stato proiettato in dieci sale cinematografiche a partire dal 17 aprile dello stesso anno."}
{"id": "2336290", "revid": "648716", "url": "https://it.wikipedia.org/wiki?curid=2336290", "title": "Villa Le Corti (Firenze)", "text": "Villa Le Corti si trova a Firenze, all'incrocio tra via del Pian dei Giullari, via San Matteo in Arcetri e il viuzzo di Monteripaldi.\nLa piazzetta antistante alla villa fino all'Ottocento aveva al centro un pozzo, come document\u00f2 lo Stradano nell'affresco dell\"'Assedio di Firenze\" nella sala di Clemente VII a Palazzo Vecchio, e qui venivano montate anticamente anche le forche degli impiccati, a monito di chi arrivava in citt\u00e0 dalla via dell'Impruneta.\nLa villa era anticamente lo Spedale di Santa Trinit\u00e0 e Santa Croce, nato nel Trecento per iniziativa della famiglia Bonaccorsi, che era annesso ad un oratorio abbellito da un portichetto esterno dove potevano riposarsi i viaggiatori. L'oratorio, che conservava dipinti cinquecenteschi dell'Empoli, venne soppresso con l'Ospedale all'inizio del XIX secolo e vi venne ricavata la villa. Lo stemma dei Bonaccorsi \u00e8 ancora oggi visibile in alto, sulla facciata intoncata di rosso. Nell'oratorio odierno si trova una \"Santissima Trinit\u00e0\" di scuola botticelliana.\nSulla facciata si trova anche una lapide che ricorda i morti della zona nella prima guerra mondiale. "}
{"id": "2336291", "revid": "697352", "url": "https://it.wikipedia.org/wiki?curid=2336291", "title": "Schwanebeck (disambigua)", "text": ""}
{"id": "2336292", "revid": "125288155", "url": "https://it.wikipedia.org/wiki?curid=2336292", "title": "Diodo Schottky", "text": "Il diodo Schottky (pronuncia: \\\u02c8\u0283\u0254tki\\) dal nome del fisico tedesco Walter Schottky, \u00e8 un diodo a giunzione metallo - semiconduttore con bassa tensione di soglia e alta velocit\u00e0 di commutazione. L' antico rivelatore \"a baffo di gatto\" (\"cat's-whisker detector)\" pu\u00f2 essere considerato come un primitivo diodo Schottky.\nQuando scorre una corrente elettrica attraverso un diodo, si instaura una piccola caduta di tensione sui suoi terminali. Un normale diodo al silicio ha una caduta di tensione ai suoi capi intorno agli 0,6-0,7 volt, mentre la caduta di tensione ai capi di un diodo Schottky si aggira intorno agli 0,15-0,45 volt (la caduta tende ad aumentare all'aumentare della corrente che percorre il diodo Schottky). Questa bassa caduta di potenziale permette di avere una migliore efficienza del sistema, mentre la mancanza di portatori minoritari, che nei diodi a giunzione devono essere estratti prima di ottenere l'interdizione, permette di avere elevate velocit\u00e0 di commutazione e riduzione degli overshoot di commutazione.\nProduzione.\nViene formata una giunzione metallo-semiconduttore in modo da creare una barriera Schottky (invece di una giunzione p-n come nei diodi convenzionali). I metalli pi\u00f9 comunemente usati per questi processi sono: molibdeno, platino, tungsteno o cromo, e talvolta siliciuro, come siliciuro palladio e siliciuro di platino; per quanto riguarda i semiconduttori invece si usa tipicamente silicio drogato di tipo n. Lo strato di metallo costituisce l'anodo del diodo mentre il semiconduttore di tipo n il catodo. Questa barriera Schottky in entrambi i materiali fornisce un'alta velocit\u00e0 di commutazione e una bassa caduta di potenziale.\nLa scelta della combinazione del metallo e del semiconduttore determina la tensione di soglia del diodo. Entrambi i semiconduttori, di tipo n o p, mostrano l'effetto Schottky; tuttavia i semiconduttori di tipo p presentano una tensione di soglia pi\u00f9 bassa rispetto a quelli di tipo n. La dispersione di corrente inversa del diodo aumenta all'abbassarsi della tensione diretta, per cui non pu\u00f2 essere eccessivamente bassa; il range di valori tipicamente usati \u00e8 intorno ai 0.5-0.7 volt. Materiali come il siliciuro di titanio e altri siliciuri refrattari, usati nei processi di produzione dei CMOS poich\u00e9 in grado di sopportare le alte temperature per la deposizione dei canali di source e drain, hanno una caduta di tensione eccessivamente bassa, dunque i processi che fanno uso di questi siliciuri non permettono di formare diodi Schottky.\nAll'aumentare della concentrazione dei droganti nel semiconduttore la larghezza della regione di svuotamento diminuisce. Al di sotto di una certa larghezza le cariche possono subire l'effetto tunnel attraverso la zona di svuotamento. A livelli estremamente elevati di drogaggio la giunzione non si comporta pi\u00f9 come rettificante e diviene un contatto ohmico. Questa tecnica pu\u00f2 essere usata per la simultanea produzione di contatti ohmici e diodi: un diodo viene formato tra un siliciuro e una regione lievemente drogata di tipo p, mentre un contatto ohmico tra un siliciuro e una zona fortemente drogata di tipo p.\u00a0La zona poco drogata di tipo p rivela una elevatissima resistenza per funzionare da buon contatto ohmico, ma una tensione diretta troppo bassa e una corrente inversa troppo elevata per formare un buon diodo.\nNel caso in cui la giunzione del contatto Schottky sia abbastanza netta, un elevato gradiente di campo elettrico si instaura intorno ad esso limitando la tensione inversa di breakdown. Per la diffusione del gradiente di campo vengono usate varie strategie, dagli anelli di guardia alla sovrapposizione della metallizzazione. Gli anelli di guardia consumano una considerevole zona sul dispositivo, inoltre non pi\u00f9 utilizzabile, e sono usati soprattutto nei diodi ad alta tensione, mentre la sovrapposizione della metallizzazione viene impiegata con i diodi per piccole tensioni.\nI diodi Schottky sono spesso usati come morsetti anti-saturazione sui transistori ( Baker Clamp ). Il siliciuro palladio \u00e8 in questo caso un'ottima scelta proprio grazie alla sua bassa tensione diretta (che deve essere bassa tanto quanto la tensione diretta della giunzione base-collettore); il siliciuro di platino ha una tensione diretta vicina al precedente e richiede una maggiore attenzione nella progettazione del layout. Il coefficiente di temperatura Schottky \u00e8 pi\u00f9 basso rispetto al coefficiente della giunzione base-collettore, il quale limita l'uso del PtSi ad alte temperature.\nPer i diodi Schottky di potenza le resistenze parassite dello strato sepolto n+ e dello strato epitassiale di tipo n non possono pi\u00f9 essere trascurate. La resistenza dello strato epitassiale \u00e8 pi\u00f9 rilevante in questo caso piuttosto che in un transistor quando la corrente lo attraversa lungo tutto lo spessore. Tuttavia funziona da resistore distribuito sull'intera area della giunzione e previene fughe termiche localizzate al di sotto del normale funzionamento.\nIn confronto con il normale diodo di potenza il diodo Schottky \u00e8 meno robusto. La giunzione si porta in contatto diretto con la metallizzazione che \u00e8 termicamente sensibile; un diodo Schottky pu\u00f2 pertanto dissipare meno potenza rispetto a un normale diodo delle stesse dimensioni con la giunzione dello strato sepolto, prima di rompersi, in special modo se in zona di breakdown. Il vantaggio di una bassa tensione diretta del diodo Schottky viene meno ad alte correnti dirette, caso nel quale la caduta di tensione \u00e8 dovuta a una serie di resistenze.\nReverse recovery time.\nLa pi\u00f9 importante differenza fra i normali diodi e i diodi Schottky \u00e8 il reverse recovery time (tempo di ripristino inverso), quando il diodo commuta dallo stato di conduzione allo stato di interdizione. Nel caso dei normali diodi questo tempo pu\u00f2 essere dell'ordine delle centinaia di nanosecondi e meno dei 100\u00a0ns per i diodi pi\u00f9 veloci; nei diodi Schottky il reverse recovery time \u00e8 invece nullo poich\u00e9 non c'\u00e8 nulla da ripristinare (non ci sono portatori di carica accumulati nella zona di svuotamento della giunzione). Il tempo di commutazione \u00e8 intorno ai 100 ps nei diodi per piccolo segnale, e al di sopra delle decine di nanosecondi per diodi speciali di potenza ad alta capacit\u00e0. Nei normali diodi p-n inoltre vi \u00e8 una corrente di ripristino inversa, la quale nel semiconduttori di potenza immette rumore tramite interferenze elettromagnetiche. Nei diodi Schottky la commutazione avviene quasi istantaneamente, dovuta alla piccola capacit\u00e0 di carico.\nSi dice spesso che il diodo Schottky sia un dispositivo a sole \u201ccariche maggioritarie\u201d, ci\u00f2 \u00e8 dovuto al fatto che se il \"bulk\" del semiconduttore \u00e8 drogato di tipo n allora solo i portatori di tipo n (elettroni mobili) giocano un ruolo significativo durante il normale funzionamento del dispositivo. Le cariche maggioritarie vengono velocemente iniettate nella banda di conduzione del contatto metallico sull'altra parte del diodo diventando elettroni liberi di muoversi; pertanto non viene coinvolto alcun tipo di ricombinazione delle cariche sia n che p, in modo che questo diodo possa interrompere la conduzione pi\u00f9 velocemente rispetto a un normale diodo raddrizzatore. Questa propriet\u00e0 a sua volta permette di avere una pi\u00f9 piccola area del dispositivo, la quale inoltre giova a una minore capacit\u00e0 e ad una pi\u00f9 veloce transizione. Questa \u00e8 un'altra ragione per la quale i diodi Schottky vengono largamente impiegati per le commutazioni dei convertitori di potenza; l'alta velocit\u00e0 del diodo permette al circuito di operare a frequenze nel range dei 200\u00a0kHz fino ai 2\u00a0MHz, potendo usare dunque piccole induttanze e capacit\u00e0 con maggiore efficienza rispetto a quanto possa essere possibile con altri tipi di diodi. I diodi Schottky a piccola area sono il cuore dei detector e mixer RF, i quali spesso operano al di sopra dei 50\u00a0GHz.\nLimitazioni.\nLe pi\u00f9 evidenti limitazioni del diodo Schottky sono: la tensione inversa relativamente bassa nei diodi con giunzione metallo-semiconduttore, tipicamente al di sotto dei 50 V, e la corrente inversa relativamente alta. Sono disponibili diversi dispositivi progettati per le alte tensioni (200 V \u00e8 considerata un'alta tensione inversa). La corrente inversa, poich\u00e9 aumenta con la temperatura, porta a un problema di instabilit\u00e0 termica. Questo spesso limita l'uso della tensione inversa utile al di sotto delle reali possibilit\u00e0.\nMentre sono ottenibili maggiori tensioni inverse, essi sono caratterizzati da maggiori cadute di tensione diretta, comparabili a quelle di altre tipologie; cos\u00ec il diodo Schottky non avrebbe alcun vantaggio se non fosse per la maggiore velocit\u00e0 di commutazione.\nDiodi Schottky al carburo di silicio.\nI diodi Schottky costituiti da carburo di silicio hanno una minore corrente inversa rispetto ai normali diodi Schottky al silicio, e pi\u00f9 alte tensioni inverse. Dal 2011 essi sono disponibili alla vendita in varianti al di sopra dei 1700 V.\nIl carburo di silicio ha un'alta conduttivit\u00e0 termica, e la temperatura ha solo una lieve influenza sulla sua commutazione e le sue caratteristiche termiche in genere. In speciali contenitori (package in inglese) i diodi Schottky al carburo di silicio possono funzionare a temperature di giunzione sino a 500\u00a0K (circa 200\u00a0\u00b0C), il che permette raffreddamento passivo tramite radiazione termica nelle applicazioni aerospaziali.\nApplicazioni.\nVoltage clamping.\nMentre i normali diodi al silicio hanno una tensione di soglia intorno ai 0.7 V (quelli al germanio intorno ai 0.3 V), i diodi Schottky hanno una tensione di soglia nell'intorno di 1 mA, dai 0.15 sino ai 0.46 V (si guardino ad esempio i datasheet dei costruttori dell'1N5817 e dell'1N5711), che li rendono utili nelle applicazioni di \"clamping\" (ovvero quella tecnica che permette di shiftare la forma d'onda del segnale interamente sul semipiano positivo o negativo delle ordinate) e nella prevenzione della saturazione del transistor, ci\u00f2 \u00e8 dovuto alle alte densit\u00e0 di corrente nel diodo Schottky.\nCorrente inverse e protezione dalla scarica.\nGrazie alla bassa tensione di soglia del diodo Schottky viene persa una minore quantit\u00e0 di energia in calore rendendolo la scelta pi\u00f9 efficiente per le applicazioni a bassi consumi. Precisamente essi vengono usati nei sistemi fotovoltaici stand-alone al fine di proteggere le batterie dalla scarica verso i pannelli solari durante la notte, e in un sistema connesso alla rete elettrica, che ha varie stringhe connesse in parallelo, in maniera da evitare che le correnti inverse possano scorrere dalle stringhe adiacenti verso quelle non correttamente illuminate in caso di rottura dei diodi di bypass.\nAlimentazione.\nEssi sono usati inoltre come raddrizzatori negli alimentatori; la bassa tensione di soglia e il veloce tempo di ripristino ne portano ad incrementare l'efficienza.\nI diodi Schottky possono essere usati per alimentare dispositivi che hanno sia una batteria interna che un'alimentazione esterna mediante una logica OR a diodi. Tuttavia, la relativamente alta corrente inversa pu\u00f2 essere un problema, in quanto un circuito di rilevamento della tensione ad alta impedenza (ad esempio per il monitoraggio della tensione della batteria o la verifica della presenza dell'alimentatore) vedr\u00e0 una tensione proveniente dall'altra alimentazione attraverso il diodo.\nProgettazione.\nComunemente si riscontrano diodi Schottky che incorporano le serie rettificanti 1N5817 (1 ampere). Le giunzioni metallo-semiconduttore caratterizzano i successori delle famiglie logiche 7400 TTL, le serie 74S, 74LS e 74ALS, dove essi sono impiegati per le loro propriet\u00e0 di voltage clamping in parallelo con le giunzioni base-collettore del BJT per impedirne la saturazione, e quindi ridurne considerevolmente il ritardo nel tempo di spegnimento.\nDiodi Schottky per piccolo segnale come le serie 1N5711, 1N6263, 1SS106, 1SS108, e i BAT41\u201343, 45\u201349 sono largamente usati per applicazioni ad alta frequenza, come mixer ed elementi non lineari, dove hanno sostituito i diodi al germanio. Essi sono inoltre adatti alla protezione dalle scariche elettrostatiche di dispositivi che ne sono sensibili come i dispositivi a semiconduttore dei gruppi III-V, diodi laser e, in misura minore, le linee esposte della circuiteria del CMOS.\nAlternative.\nQuando si vuole una minore dissipazione di potenza si pu\u00f2 usare invece un circuito di controllo ed un MOSFET, in un modo di funzionamento noto come \"rettificazione attiva\".\nUn super diodo consiste in un diodo p-n o un diodo Schottky e di un amplificatore operazionale che d\u00e0 in uscita una caratteristica del diodo quasi perfetta dovuta all'effetto della retroazione negativa, sebbene il suo uso sia confinato a frequenze all'interno della banda passante dell'amplificatore operazionale."}
{"id": "2336294", "revid": "287204", "url": "https://it.wikipedia.org/wiki?curid=2336294", "title": "Dusan Stevic", "text": ""}
{"id": "2336295", "revid": "131358", "url": "https://it.wikipedia.org/wiki?curid=2336295", "title": "Digione FCO", "text": ""}
{"id": "2336302", "revid": "287204", "url": "https://it.wikipedia.org/wiki?curid=2336302", "title": "Orchestre Philharmonique de Radio France", "text": "LOrchestre Philharmonique de Radio France \u00e8, assieme all\"Orchestre national de France\", le \"Ch\u0153ur de Radio France\" e la \"Ma\u00eetrise de Radio France\", una delle quattro formazioni musicali permanenti di Radio France.\nEssa \u00e8 composta da 138 elementi, ed ha la particolarit\u00e0 di essere una formazione molto flessibile: l'effettivo pu\u00f2 essere suddiviso per potersi adattare al repertorio eseguito.\nEssa \u00e8 diretta da Mikko Franck dal 2015."}
{"id": "2336305", "revid": "339392", "url": "https://it.wikipedia.org/wiki?curid=2336305", "title": "Terzo Hokage", "text": ""}
{"id": "2336310", "revid": "154893", "url": "https://it.wikipedia.org/wiki?curid=2336310", "title": "Campi elettrici", "text": ""}
{"id": "2336313", "revid": "466539", "url": "https://it.wikipedia.org/wiki?curid=2336313", "title": "Abigail Adams", "text": "Adams viene ricordata per le lettere che scrisse al marito mentre lui stava a Filadelfia, durante i Congressi Continentali. John Adams spesso nelle sue lettere ricercava i consigli della moglie, e la loro corrispondenza contiene discussioni intellettuali riguardo al governo e la politica. Queste lettere sono un'importante testimonianza della Guerra d'indipendenza americana e una fonte riguardo al pensiero politico dell'epoca.\nBiografia.\nSecondogenita di William Smith, ministro della Chiesa Congregazionalista, e di Elizabeth Quincy, Abigail aveva un fratello e tre sorelle. Sebbene in futuro sosterr\u00e0 e cercher\u00e0 di favorire alle femmine una pari educazione rispetto ai maschi, Abigail stessa non ricevette alcuna formazione scolastica formale. Il padre, con l'assistenza occasionale di un insegnante, si prese cura pertanto della sua educazione in casa; le venne insegnato a scrivere e a leggere ed Abigail ebbe il privilegio di poter accedere alle fornite biblioteche del padre e del nonno materno, interessandosi specialmente alla filosofia, teologia, storia antica e legge.\nNessuna documentazione suggerisce un coinvoilgimento di Abigail nelle attivit\u00e0 del padre durante questi anni.\nMatrimonio.\nDiciannovenne, il 25 ottobre 1764 si spos\u00f2 con l'avvocato ventottenne John Adams, la cui famiglia era da lungo amica degli Smith, nella casa a Weymouth. La coppia si stabil\u00ec nella piccola fattoria di John a Braintree o a Boston, a seconda degli impegni lavorativi. Insieme ebbero 5 figli: Abigail \"Nabby\" Amelia Adams Smith (1765\u20131813), John Quincy Adams (1767\u20131848), Susanna Adams (1768\u20131770), Charles Adams (1770\u20131800) e Thomas Boylston Adams (1772\u20131832).\nVisione politica.\nDiritti delle donne.\nAbigail Adams si prodigava per i diritti di propriet\u00e0 delle donne sposate e sosteneva la necessit\u00e0 di dare pi\u00f9 opportunit\u00e0 alle donne, specialmente nel campo dell'educazione. Secondo il suo punto di vista, le donne non dovevano sottostare a leggi che non tenessero conto dei loro interessi e non dovevano accontentarsi di svolgere il solo ruolo di compagne per i loro mariti. Le donne avrebbero dovuto dedicarsi agli studi e venire riconosciute per le loro capacit\u00e0 intellettuali, cosicch\u00e9 avrebbero potuto guidare e influire al meglio sulle vite dei mariti e dei figli.\nSchiavit\u00f9.\nCos\u00ec come per il marito, anche Abigail credeva che la schiavit\u00f9 non solo fosse un male, ma una minaccia per l'esperimento di un'America democratica.\nIn una lettera da lei scritta il 31 marzo 1776, spiegava come lei dubitasse che la maggior parte degli abitanti della Virginia avesse la \"passione per la libert\u00e0\" da loro sostenuta, siccome loro stessi \"priva(va)no i loro conterranei\" della libert\u00e0.\nUn noto accadimento avvenne a Filadelfia nel 1791, quando un uomo nero, libero, buss\u00f2 alla sua porta chiedendo di imparare a scrivere.\nAbigail fece iscrivere il ragazzo alla locale scuola serale, non senza ricevere il dissenso di un vicino. Abigail rispose che il ragazzo era \"un uomo libero tanto quanto qualsiasi altro giovane uomo\" e chiese \"solo perch\u00e9 la sua faccia \u00e8 nera, gli deve essere negata l'istruzione? Come pu\u00f2 procurarsi un sostentamento?\"."}
{"id": "2336320", "revid": "223249", "url": "https://it.wikipedia.org/wiki?curid=2336320", "title": "Abigail Smith Adams", "text": ""}
{"id": "2336323", "revid": "1543377", "url": "https://it.wikipedia.org/wiki?curid=2336323", "title": "Bergerdamm", "text": "Bergerdamm \u00e8 una frazione della citt\u00e0 tedesca di Nauen, nel \"Land\" del Brandeburgo.\nStoria.\nNel 2003 il comune di Bergerdamm venne aggregato alla citt\u00e0 di Nauen.\nAmministrazione.\nLa frazione di Bergerdamm \u00e8 governata da un consiglio (\"Ortsbeirat\") e da un sindaco di frazione (\"Ortsvorsteher\")."}
{"id": "2336324", "revid": "113597602", "url": "https://it.wikipedia.org/wiki?curid=2336324", "title": "B\u00f6rnicke", "text": ""}
{"id": "2336325", "revid": "1543377", "url": "https://it.wikipedia.org/wiki?curid=2336325", "title": "Gro\u00df Behnitz", "text": "Gro\u00df Behnitz \u00e8 una frazione della citt\u00e0 tedesca di Nauen, nel \"Land\" del Brandeburgo.\nStoria.\nNel 2003 il comune di Gro\u00df Behnitz venne aggregato alla citt\u00e0 di Nauen.\nAmministrazione.\nLa frazione di Gro\u00df Behnitz \u00e8 governata da un consiglio (\"Ortsbeirat\") e da un sindaco di frazione (\"Ortsvorsteher\")."}
{"id": "2336326", "revid": "287204", "url": "https://it.wikipedia.org/wiki?curid=2336326", "title": "Gordan Firic", "text": ""}
{"id": "2336327", "revid": "6923", "url": "https://it.wikipedia.org/wiki?curid=2336327", "title": "Gran Premio del Brasile 1990", "text": "Il Gran Premio del Brasile 1990 \u00e8 stata una gara di Formula 1 disputata il 25 marzo 1990 sull'appena ristrutturato Autodromo Jos\u00e9 Carlos Pace. La corsa \u00e8 stata vinta da Alain Prost su Ferrari. In questa gara segna l'esordio per Gianni Morbidelli.\nQualifiche.\nAyrton Senna conquista la sua 43\u00aa pole position in carriera sul ristrutturato autodromo di Interlagos.\nGara.\nAlla prima curva si verifica una collisione tra Alesi, Nannini e Andrea De Cesaris; quest'ultimo \u00e8 costretto al ritiro, mentre Nannini deve tornare ai box per sostituire il musetto. All'ottavo giro, Boutsen supera Berger, portandosi in seconda posizione; nove tornate pi\u00f9 tardi, il pilota austriaco viene sopravanzato anche da Prost. Al 27\u00ba passaggio Mansell effettua una sosta ai box per sostituire le gomme; torna in pista nono. Il pit stop di Boutsen, al 30\u00ba giro, \u00e8 disastroso: a causa di freni poco efficienti e di un insidioso avvallamento nella corsia dei box, il pilota della Williams non riesce ad arrestare la propria vettura, andando a sbattere contro le gomme impilate nel garage. Questo incidente causa la rottura del musetto, che deve essere sostituito, ed il pilota belga torna in pista solo in undicesima posizione.\nIn testa alla corsa, Prost comincia a mettere pressione a Senna, portandosi, nel corso del 35\u00ba passaggio, a circa dieci secondi di distacco dal rivale; alle spalle dei due si trovano Patrese, Berger e Piquet. Quando Senna si trova a doppiare Nakajima, i due vengono a contatto e il pilota della McLaren deve tornare ai box per sostituire il musetto; tornato in pista, il brasiliano tenta di rimontare, ma l'efficienza della vettura \u00e8 ridotta dopo l'incidente. Al 66\u00ba giro, Patrese si ritira per un problema meccanico.\nProst conquista la sua quarantesima vittoria in carriera, la prima per la Ferrari, davanti a Berger e Senna. Mansell termina quarto davanti a Boutsen e Piquet, che conquista l'ultimo punto disponibile superando Alesi - in crisi di gomme dopo aver tentato una gara senza pit stop - nel corso dell'ultimo giro."}
{"id": "2336328", "revid": "1543377", "url": "https://it.wikipedia.org/wiki?curid=2336328", "title": "Klein Behnitz", "text": "Klein Behnitz \u00e8 una frazione della citt\u00e0 tedesca di Nauen, nel \"Land\" del Brandeburgo.\nStoria.\nNel 2003 il comune di Klein Behnitz venne aggregato alla citt\u00e0 di Nauen.\nAmministrazione.\nLa frazione di Klein Behnitz \u00e8 governata da un consiglio (\"Ortsbeirat\") e da un sindaco di frazione (\"Ortsvorsteher\")."}
{"id": "2336330", "revid": "25152", "url": "https://it.wikipedia.org/wiki?curid=2336330", "title": "Centro Internazionale di Insegnamento", "text": ""}
{"id": "2336331", "revid": "113599221", "url": "https://it.wikipedia.org/wiki?curid=2336331", "title": "Lietzow", "text": "Lietzow \u00e8 un comune situato sull'isola di R\u00fcgen nel Meclemburgo-Pomerania Anteriore, in Germania.\nAppartiene al circondario della Pomerania Anteriore-R\u00fcgen ed \u00e8 parte dell'Amt Bergen auf R\u00fcgen."}
{"id": "2336333", "revid": "1543377", "url": "https://it.wikipedia.org/wiki?curid=2336333", "title": "Markee", "text": "Markee \u00e8 una frazione della citt\u00e0 tedesca di Nauen, nel \"Land\" del Brandeburgo.\nStoria.\nNel 2003 il comune di Markee venne aggregato alla citt\u00e0 di Nauen.\nAmministrazione.\nLa frazione di Markee \u00e8 governata da un consiglio (\"Ortsbeirat\") e da un sindaco di frazione (\"Ortsvorsteher\")."}
{"id": "2336335", "revid": "149727", "url": "https://it.wikipedia.org/wiki?curid=2336335", "title": "Neukammer", "text": ""}
{"id": "2336337", "revid": "113600854", "url": "https://it.wikipedia.org/wiki?curid=2336337", "title": "Ribbeck", "text": ""}
{"id": "2336340", "revid": "113599828", "url": "https://it.wikipedia.org/wiki?curid=2336340", "title": "Tietzow", "text": ""}
{"id": "2336342", "revid": "767487", "url": "https://it.wikipedia.org/wiki?curid=2336342", "title": "Wachow", "text": "Wachow \u00e8 una frazione della citt\u00e0 tedesca di Nauen, nel \"Land\" del Brandeburgo.\nStoria.\nNel 2003 il comune di Wachow venne aggregato alla citt\u00e0 di Nauen.\nAmministrazione.\nLa frazione di Wachow \u00e8 governata da un consiglio (\"Ortsbeirat\") e da un sindaco di frazione (\"Ortsvorsteher\")."}
{"id": "2336343", "revid": "287204", "url": "https://it.wikipedia.org/wiki?curid=2336343", "title": "Waldsiedlung", "text": "Waldsiedlung (letteralmente: \"insediamento nel bosco\") pu\u00f2 riferirsi a:"}
{"id": "2336344", "revid": "111574643", "url": "https://it.wikipedia.org/wiki?curid=2336344", "title": "Villa Pazzi", "text": "Villa Pazzi si trova a Firenze in via del Pian dei Giullari 52.\nLa villa, che confine con villa Le Corti, \u00e8 di impianto cinquecentesco. Qui, durante l'assedio di Firenze del 1529-1530, Baccio Valori tenne il suo ufficio contabile, mentre nell'antistante villa Rav\u00e0 aveva il suo quartier generale Filippo d'Orleans."}
{"id": "2336346", "revid": "36426", "url": "https://it.wikipedia.org/wiki?curid=2336346", "title": "Villa il Teatro", "text": ""}
{"id": "2336348", "revid": "89688", "url": "https://it.wikipedia.org/wiki?curid=2336348", "title": "Sotsugyou", "text": ""}
{"id": "2336350", "revid": "149727", "url": "https://it.wikipedia.org/wiki?curid=2336350", "title": "Ladeburg", "text": ""}
{"id": "2336351", "revid": "149727", "url": "https://it.wikipedia.org/wiki?curid=2336351", "title": "Lobetal", "text": ""}
{"id": "2336352", "revid": "89688", "url": "https://it.wikipedia.org/wiki?curid=2336352", "title": "Jisatsu ganbou", "text": ""}
{"id": "2336354", "revid": "23459259", "url": "https://it.wikipedia.org/wiki?curid=2336354", "title": "Realista", "text": ""}
{"id": "2336355", "revid": "122505123", "url": "https://it.wikipedia.org/wiki?curid=2336355", "title": "Realismo (politica)", "text": "Il realismo politico \u00e8 una teoria di filosofia politica secondo la quale il fine primario dell'azione politica \u00e8 (o dovrebbe essere) il raggiungimento ed il mantenimento del potere. La sua attuazione nella storia, sia in politica interna che in politica estera, \u00e8 anche definita Realpolitik.\nNella storia delle idee.\nIl realismo politico trova le sue origini negli scritti di Niccol\u00f2 Machiavelli e Thomas Hobbes.\nIn particolare, Machiavelli nel \"Principe\" (1513) osserv\u00f2 come il solo scopo di un principe fosse la ricerca e il mantenimento del potere, indipendentemente da questioni religiose o morali. \nAndando a ritroso, \u00e8 stato pi\u00f9 volte indicato come loro precursore Tucidide, storico greco: egli enunci\u00f2 una delle massime fondamentali del realismo politico, nel dialogo dei Melii quando centra \"il famoso punto nodale di tutto il discorso degli Ateniesi\" sulle parole \u00abil possibile lo fanno i capi e ad esso acconsentono i deboli\u00bb (\"Storia della Guerra del Peloponneso\", V 89). Nel denunciare l'ipocrisia di una filosofia politica fondata sulla proclamazione della virt\u00f9, la speculazione successiva spesso si rifece a questo testo.\nIl realismo nelle relazioni internazionali.\nIl realismo come linea di condotta della politica estera fu teorizzata da una fra le maggiori scuole di pensiero nello studio delle relazioni internazionali. Il realismo ivi predicato privilegia l'interesse e la sicurezza nazionale rispetto ad ideologia e problematiche morali e sociali: \"il realismo si oppone al cosmopolitismo perch\u00e9 quest\u2019ultimo propone una visione unificata della vita politica, mentre il realismo separa accuratamente il dominio dello stato e quello delle relazioni internazionali\".\nPer la teoria realistica delle relazioni internazionali, \"l\u2019assenza di un\u2019autorit\u00e0 superiore in grado di riportare ciascun attore statale a un ordine predeterminato favorisce una situazione di anarchia quale condizione strutturale del sistema politico internazionale: l\u2019ordine mondiale viene raffigurato come un sistema anarchico dominato da una pluralit\u00e0 di centri di potere, gli stati, ciascuno dei quali detta le leggi a se stesso senza riceverne da altri, dato che non vi \u00e8 tra di essi un potere che eserciti un ruolo di governo superiore alle parti. Per questo, nonostante sia sempre possibile stipulare tra gli stati alleanze in funzione degli interessi di volta in volta prevalenti, non esiste alcuna possibilit\u00e0 di uscire dalla logica del reciproco antagonismo, destinato a sua volta a fomentare una condizione di cronica instabilit\u00e0. Le teorie sulle relazioni internazionali aderenti al principio dell\u2019anarchia tendono di conseguenza a ricondurre la variet\u00e0 delle situazioni politiche internazionali alla sola logica di potenza della sintesi statale, intesa come un\u2019organizzazione politica dominata da un potere sovrano ed esclusivo cui spetta anzitutto il compito di difendere la propria integrit\u00e0 territoriale attraverso un costante incremento della propria forza militare. Alle ipotesi che promuovono visioni alternative dell\u2019ordine internazionale, come le politiche cooperative e la logica delle alleanze tra i diversi attori statali, non viene attribuita alcuna sostanziale capacit\u00e0 esplicativa\".\nDalla \u201cStoria della Guerra del Peloponneso\u201d del politico, condottiero e storico ateniese Tucidide all\u2019opera \u201cIl Principe\u201d del segretario fiorentino Niccol\u00f2 Machiavelli, per arrivare poi al \u201cLeviatano\u201d di Thomas Hobbes, il realismo ha plasmato l\u2019azione politica nel corso dei secoli.\u00a0 Nella modernit\u00e0, il conte Camillo Benso di Cavour, vero artefice dell\u2019unit\u00e0 d\u2019Italia, ed Otto von Bismarck, la geniale mente diplomatica dietro la potenza prussiana prima e tedesco-imperiale poi, sono stati entrambi realisti, cos\u00ec come tra gli aderenti a questa \u201cscuola\u201d vanno inseriti il sociologo Max Weber ed il giurista e politologo Carl Schmitt. Dopo la Seconda Guerra Mondiale il realismo politico europeo \u00e8 stato trapiantato negli Stati Uniti da intellettuali quali Hans Morghenthau e Reinhold Niebuhr ereditando, per\u00f2, dalla tradizione del Vecchio Continente i concetti del \u201cpolitico\u201d schmittiano e della \u201cetica della responsabilit\u00e0\u201d weberiana in netto contrasto con la tradizione liberal-idealista e wilsoniana non solo dei teorici ma anche dei decisori politici statunitensi.\nNel ventesimo secolo la corrente realista si afferm\u00f2 soprattutto dopo la seconda guerra mondiale, in seguito al fallimento della corrente idealista, che era stata invece prevalente dopo la fine della prima guerra mondiale. Tra i pensatori pi\u00f9 importanti di questo periodo vi sono Edward Carr e Hans Morgenthau. A proposito di quest'ultimo, \u00e8 stato scritto che \"la differenza tra la concezione schmittiana e il realismo di Morgenthau \u00e8 di grande rilievo nell\u2019analisi dei fenomeni internazionali, giacch\u00e9 consente di arricchire in modo assai significativo la nostra analisi del diritto internazionale. Al centro vi \u00e8 la diversa interpretazione del rapporto \u00abdiritto-politica\u00bb. Infatti mentre per Schmitt il diritto \u00e8 solo la forma della decisione politica, al contrario, per Morgenthau, esso ne pu\u00f2 costituire un limite. Schmitt ha lucidamente sostenuto la fine dello \"ius publicum europaeum\", ma ha cercato un nuovo \"nomos\" che esprimesse la realt\u00e0 dei rapporti di forza scaturiti dalla prima e dalla seconda guerra mondiale. Al contrario Morgenthau ha indagato soprattutto le relazioni internazionali come sistema di rapporti di potenza, ma ha ammesso anche la possibilit\u00e0 del diritto come limite della potenza\".\nUno dei realisti pi\u00f9 significativi della fine del ventesimo secolo \u00e8 stato Kenneth Waltz che, secondo Julian Korab-Karpowicz, \"ha riformulato il realismo nelle relazioni politiche internazionali in una maniera nuova e originale\". In riferimento a quest'ultimo, per\u00f2, \u00e8 stata avanzata la critica secondo cui le \u00abdue grandi regolarit\u00e0\u00bb della politica internazionale, che sarebbero dovute discendere direttamente dalla teoria di Waltz, non sono riscontrabili nella realt\u00e0 empirica, \"n\u00e9 per quanto riguarda l\u2019equilibrio di potenza n\u00e9 per la cooperazione internazionale. Lo storico americano Paul Schroeder ha osservato che nel XVIII e XIX secolo la ricerca di sicurezza da parte degli Stati non si \u00e8 tradotta che di rado in equilibrio di potenza. (...) \u00c8 lo stesso Waltz a riconoscere l\u2019indeterminatezza del neorealismo quando dichiara che le strutture non producono particolari comportamenti e risultati ma pi\u00f9 modestamente \u00abmodellano e spingono\u00bb [shape and shove] gli Stati a comportarsi in un certo modo. (...) Anche l\u2019altra grande regolarit\u00e0 delle politica internazionale posta al centro della sua analisi \u2013 la precariet\u00e0 della cooperazione tra Stati \u2013 non sembra costituire una cos\u00ec assoluta regolarit\u00e0 come asserito dall\u2019autore di \"Teoria della politica internazionale\". Nonostante esistano molte difficolt\u00e0 alla cooperazione, l\u2019evidenza empirica non supporta la tesi neorealista della precariet\u00e0 della cooperazione dovuta a ragioni di sicurezza. La cooperazione interstatuale ha avuto spesso luogo e in certi casi ha assunto forme altamente istituzionalizzate senza dar vita a dinamiche di insicurezza, come \u00e8 accaduto per l\u2019Unione Europea e per gli accordi commerciali del GATT inglobati nel 1995 nel \"World Trade Organization\" (WTO)\"."}
{"id": "2336358", "revid": "287204", "url": "https://it.wikipedia.org/wiki?curid=2336358", "title": "Rolls Royce Hyperion", "text": ""}
{"id": "2336364", "revid": "712828", "url": "https://it.wikipedia.org/wiki?curid=2336364", "title": "Isaac Dian", "text": ""}
{"id": "2336365", "revid": "23459395", "url": "https://it.wikipedia.org/wiki?curid=2336365", "title": "Terremoto in Abruzzo", "text": ""}
{"id": "2336370", "revid": "23459438", "url": "https://it.wikipedia.org/wiki?curid=2336370", "title": "Anarchica", "text": ""}
{"id": "2336371", "revid": "23459440", "url": "https://it.wikipedia.org/wiki?curid=2336371", "title": "Anarchiche", "text": ""}
{"id": "2336372", "revid": "486946", "url": "https://it.wikipedia.org/wiki?curid=2336372", "title": "D.V.A.S.", "text": ""}
{"id": "2336378", "revid": "119752638", "url": "https://it.wikipedia.org/wiki?curid=2336378", "title": "Being for the Benefit of Mr. Kite!", "text": "Being for the Benefit of Mr. Kite! \u00e8 una canzone contenuta nell'album dei Beatles del 1967 intitolato \"Sgt. Pepper's Lonely Hearts Club Band\". Anche se composta dal solo John Lennon, la composizione viene accreditata al duo Lennon/McCartney.\nIl brano.\nOrigine e storia.\nLennon scrisse il brano traendo ispirazione da un manifesto del XIX secolo riguardante il circo di un certo Pablo Fanque, che acquist\u00f2 in un negozio di antiquariato il 31 gennaio 1967 durante una pausa nelle riprese del filmato promozionale per la canzone \"Strawberry Fields Forever\" nella regione inglese del Kent. Si suppone che Mr. Kite sia William Kite, che lavor\u00f2 per Pablo Fanque dal 1843 al 1845.\nRegistrazione.\nLa canzone \u00e8 una delle composizioni maggiormente complesse dal punto di vista musicale presenti su \"Sgt. Pepper\". Fu registrata il 17 febbraio 1967, successive sovraincisioni furono aggiunte il 20 febbraio (effetti sonori dell'organo), il 28 marzo (armonica, organo, chitarra), il 29 marzo (ancora effetti d'organo), e il 31 marzo. Lennon voleva che la canzone avesse \u00abun'atmosfera circense\u00bb, e disse al produttore George Martin che voleva \u00absentire l'odore della segatura per terra\u00bb. Molteplici registrazioni di suoni d'organo e calliope furono mischiate insieme per cercare di soddisfare la richiesta di Lennon; dopo svariati tentativi infruttuosi, George Martin disse al tecnico del suono Geoff Emerick di tagliare con le forbici il nastro in tanti pezzetti, gettarli in aria e riassemblarli casualmente.\nIl 17 febbraio, Lennon cant\u00f2 \"For the Benefit of Mr. Kite\" accennando il brano in tono scherzoso, appena prima che Emerick annunciasse: \"\u00abFor the Benefit of Mr. Kite!, this is take One\u00bb\". Lennon immediatamente rispose: \"\u00abBeing\" for the Benefit of Mr. Kite!\u00bb, precisando con disappunto il titolo esatto, una frase presa pari pari dal manifesto originale. Questo scambio di battute \u00e8 riportato sul libro \"The Beatles Recording Sessions\" di Mark Lewisohn (biografo ufficiale dei Beatles) e si pu\u00f2 ascoltare sulla traccia numero 8 del secondo CD dell\"'Anthology 2\".\nNonostante all'epoca Lennon avesse detto di non ritenersi soddisfatto della canzone, nel 1980 la descrisse cos\u00ec: \"\u00abUna canzone pura, come un dipinto, un meraviglioso acquarello\u00bb\".\nIl brano fu uno dei tre di \"Sgt. Pepper\" che furono messi al bando dalla BBC, probabilmente a causa delle parole \"Henry the Horse\", che si credeva fossero un riferimento gergale all'eroina.Lennon sment\u00ec categoricamente che la canzone avesse qualsiasi cosa a che fare con la droga, e disse di aver cambiato il nome del cavallo in Henry (in effetti sul manifesto il nome originario era Zanthus), solo per semplici motivi fonetici.\nTesto originale del manifesto.\n\"Pablo Fanque's Circus Royal\", Town-Meadows, Rochdale. Grandest Night of the Season!\n\"And positively the LAST NIGHT BUT THREE! Being for the BENEFIT OF MR KITE (late of Well's Circus) and MR J. HENDERSON, the celebrated somerset thrower!\"\"Wire dancer, vaulter, rider, etc. On Tuesday Evening, February 14, 1843. Messrs. Kite &amp; Henderson, in announcing the following Entertainment,assure the Public that this Night's Production will be one of the most Splendid ever produced in this Town, having been some days in preparation.\"\"Mr Kite will, for this night only, introduce the celebrated HORSE, ZANTHUS!\" \"Well known to be one of the best Broke Horses IN THE WORLD!!!\"\"Mr Henderson will undertake the arduous Task of THROWING TWENTY ONE SOMERSETS on the solid ground.Mr Kite will appear, for the first time this season, On the Tight Rope, When Two Gentlemen Amateurs of this Town will perform with him.\"\n\"Mr Henderson will, for the first time in Rochdale, introduce his extraordinary TRAMPOLINE LEAPS and SOMERSETS!Over Men &amp; Horses, through Hoops, over Garters, and lastly, through a Hogshead of REAL FIRE!\"\"In this branch of the profession, Mr H. challenges THE WORLD!\""}
{"id": "2336380", "revid": "287204", "url": "https://it.wikipedia.org/wiki?curid=2336380", "title": "Martha Washington", "text": "Biografia.\nNata nella piantagione di famiglia di Chestnut Grove, era la figlia maggiore del proprietario terriero John Dandridge, e di sua moglie, Frances Jones. Martha aveva tre fratelli e cinque sorelle pi\u00f9 una sorellastra illegittima, una schiava, che era per un quarto africana, un quarto Cherokee e per met\u00e0 bianca.\nMatrimoni.\nPrimo Matrimonio.\nAll'et\u00e0 di 17 anni spos\u00f2 Daniel Parke Custis, un ricco proprietario terriero, di vent'anni pi\u00f9 vecchio, e si trasfer\u00ec nella sua residenza, White House Plantation, situata sulla sponda sud del fiume Pamunkey. Ebbero quattro figli:\nLa morte di Daniel Custis nel 1757 fece di Martha una giovane vedova molto ricca, con un controllo totale sulla propria eredit\u00e0 a vita e con un controllo fiduciario dell'eredit\u00e0 di suo figlio maschio. Nel complesso, eredit\u00f2 circa 17.500 ettari di terreno e 300 schiavi, a parte altri investimenti e denaro.\nSecondo Matrimonio.\nMartha si spos\u00f2 con George Washington, entrambi ventisettenni, il 6 gennaio 1759 nella propriet\u00e0 di lei a White House, in Virginia. Siccome possedeva propriet\u00e0 nella zona, Washington probabilmente conobbe sia Martha che Daniel qualche tempo prima della morte di Daniel. Nel marzo del 1758 le and\u00f2 a far visita due volte; durante la seconda volta and\u00f2 via con la promessa di pensare alla sua proposta di matrimonio. All'epoca, fu anche corteggiata da Charles Carter, che era anche pi\u00f9 ricco di Washington.\nIl matrimonio fu grande. Il vestito di Washington era blu e argento con fibbie rosse e fibbie alle ginocchia dorate. La sposa indossava scarpe di seta viola con fibbie sporgenti. Sembravano avere avuto un matrimonio solido. Martha e George Washington non ebbero mai figli insieme ma entrambi si presero cura dei due figli di Martha, John e Martha.\nLa figlia mor\u00ec nel 1773 per un attacco di epilessia, mentre John mor\u00ec durante il suo servizio militare, probabilmente di tifo, nel 1781. Dopo la sua morte, i due coniugi si presero cura dei due figli di John, Eleanor e George.\nContinuarono a vivere una vita privata a Mount Vernon e nelle sue case della tenuta Custis. Martha segu\u00ec Washington durante i suoi spostamenti militari durante la guerra, aiutandolo a mantenere il morale alto tra gli ufficiali.\nValley Forge (1777-1778).\nTradizionalmente si ritiene che Martha Washington fosse solita trascorrere le sue giornate negli accampamenti invernali della guerra di rivoluzione visitando i soldati comuni nelle loro baracche. Ma Nancy Loane, autrice di \"Following the Drum: Women at the Valley Forge Encampment\", sostiene che non vi \u00e8 alcuna prova che lei visitasse i soldati comuni, osservando che Martha fosse una donna vestita alla moda, determinata e di grande ricchezza e indipendenza economica. Quando la rivoluzione scoppi\u00f2 viaggi\u00f2 migliaia di chilometri per stare con suo marito. Il generale Lafayette osserv\u00f2 che amava \"suo marito alla follia\".\nL'esercito continentale si stabil\u00ec a Valley Forge, il terzo degli otto campi invernali della Rivoluzione, il 19 dicembre 1777. Martha viaggi\u00f2 dieci giorni e centinaia di miglia per unirsi a suo marito in Pennsylvania. Socializz\u00f2 anche con le mogli degli alti ufficiali di Valley Forge. Anni dopo, Pierre DuPonceau, assistente del barone von Steuben, ricorda che durante le sere le signore e gli ufficiali del campo si incontravano per fare conversazione. Durante queste serate sociali, ogni signora e gentiluomo era \"invitato a turno per una canzone\" mentre sorseggiavano il t\u00e8 o il caff\u00e8, ma non c'erano carte durante le riunioni sociali di Valley Forge, perch\u00e9 i giochi d'azzardo erano stati vietati dal Generale Washington.\nFirst Lady.\nDopo la guerra, si oppose al fatto che suo marito avesse accettato di essere presidente degli Stati Uniti d'America, e non partecip\u00f2 al suo giuramento il 30 aprile 1789. Dopo l'insediamento del marito, Martha si dedic\u00f2 agli affari di Stato a New York e Filadelfia durante il periodo in cui queste citt\u00e0 furono capitali temporanee. La vita sociale dell'epoca divenne nota come \"la corte repubblicana\". \nNel luglio del 1790, l'artista John Trumbull le regal\u00f2 un ritratto del generale Washington che fu collocato nella loro casa a Mount Vernon.\nMorte.\nLa salute di Martha, sempre un po' precaria, peggior\u00f2 dopo la morte di George Washington. Due anni e mezzo dopo la morte del marito, Martha mor\u00ec il 22 maggio 1802 all'et\u00e0 di 70 anni.\nLa sua salma fu interrata nella volta della tomba di George Washington a Mount Vernon."}
{"id": "2336381", "revid": "223249", "url": "https://it.wikipedia.org/wiki?curid=2336381", "title": "Martha Dandridge Custis Washington", "text": ""}
{"id": "2336383", "revid": "647919", "url": "https://it.wikipedia.org/wiki?curid=2336383", "title": "Hajduc", "text": ""}
{"id": "2336384", "revid": "23459618", "url": "https://it.wikipedia.org/wiki?curid=2336384", "title": "Sette Sorelle", "text": ""}
{"id": "2336385", "revid": "198277", "url": "https://it.wikipedia.org/wiki?curid=2336385", "title": "Pierre-Emerick Aubameyang", "text": "Nato a Laval, in Francia, da madre spagnola e dall'ex calciatore gabonese Pierre Aubameyang, inizi\u00f2 la carriera nel vivaio del , per poi passare al e al . Ingaggiato dal nel 2007, l'anno dopo fu mandato in prestito al , poi al e al . Non esord\u00ec mai nella prima squadra del club milanese, che lo cedette al , prima in prestito (nel gennaio 2011) e poi, nel dicembre 2011, a titolo definitivo per un milione di euro. In un anno divenne un elemento chiave della squadra francese, issandosi a vice-capocannoniere della Ligue 1 2012-2013 con 19 gol e vincendo la Coupe de la Ligue 2012-2013.\nNel 2013 pass\u00f2 al , dove, sotto la guida del tecnico J\u00fcrgen Klopp, da ala fu trasformato in attaccante puro. Vinse la Supercoppa di Germania del 2013 e si afferm\u00f2 come uno degli attaccanti pi\u00f9 prolifici dei campionati europei, totalizzando in tre anni e mezzo 141 gol in 213 partite con il club tedesco, compresi 31 in campionato nella sola stagione 2016-2017, in cui si laure\u00f2 capocannoniere della Bundesliga. Dopo aver vinto un'altra Supercoppa di Germania nel 2014 e una Coppa di Germania nel 2016-2017, nel gennaio 2018 si trasfer\u00ec all' per 56 milioni di sterline.\nA livello internazionale, nel 2009 ha esordito con la nazionale gabonese, con cui ha preso parte a tre fasi finali di Coppa d'Africa, di cui \u00e8 stato capocannoniere nel 2012, e alle Olimpiadi di Londra 2012. Nel 2015 \u00e8 stato eletto Calciatore africano dell'anno dalla CAF, primo gabonese a riuscire nell'impresa.\nBiografia.\n\u00c8 figlio di Pierre e fratello minore di Catilina e Willy, tutti calciatori.\nCaratteristiche tecniche.\n\u00c8 un centravanti veloce e abile dal punto di vista tecnico, capace di adattarsi anche al ruolo di esterno offensivo. Si distingue inoltre per la capacit\u00e0 di dribbling e la vena realizzativa.\nCarriera.\nClub.\nGli inizi.\nDi madre spagnola e padre gabonese, Aubameyang ha iniziato a giocare, dopo una breve parentesi nella Primavera del Milan nel gennaio 2007. Nell'agosto 2007 ha fatto parte della squadra che ha partecipato alla prima edizione della Champions Youth Cup svoltasi in Malaysia, della quale \u00e8 stato capocannoniere con 7 gol in 6 partite, aggiudicandosi cos\u00ec il \"Trofeo Roberto Bettega\". Secondo Filippo Galli, suo allenatore dell'epoca, \u00abAubameyang aveva dei numeri di spessore, anche se nel mio Milan schierato con 4-2-3-1 giocava nel tridente offensivo largo a destra. Eventualmente poteva anche fare da seconda punta. Era sempre molto disponibile, desideroso di imparare, Pierre leggeva molto bene tutte le fasi di gioco della partita. Insieme a Darmian era l\u2019elemento tatticamente di spicco della mia squadra.\u00bb\nIl 21 giugno 2008 \u00e8 stato dato in prestito al Digione, per poter giocare stabilmente in prima squadra. Ha esordito in Ligue 2 il 1\u00ba agosto in Lens-Digione 3-1 e ha segnato il primo gol tra i professionisti il 22 agosto, sbloccando il punteggio nel 2-1 al Tours.\nIl 23 maggio 2009, dopo la fine della stagione al Digione, \u00e8 passato in prestito per un anno con diritto di riscatto al Lilla. Con il Lilla ha esordito nelle competizioni UEFA per club il 6 agosto 2009 nella partita di Europa League contro il Sevojno, subentrando al 64' a Tour\u00e9, e in Ligue 1 il 9 agosto 2009 conto il Lorient, subentrando al 59' a B\u00e9ria. Il 13 dicembre 2009 ha segnato la prima rete con la maglia del Lilla nella partita di campionato contro il Monaco, realizzando il gol del definitivo 4-0.\nTerminata la stagione il Lilla ha deciso di non esercitare il diritto di riscatto e il giocatore \u00e8 ritornato al Milan, il club proprietario del suo cartellino. Il 7 luglio 2010 \u00e8 stato ceduto al Monaco in prestito per una stagione con diritto di riscatto. Aubameyang ha esordito con il Monaco il 7 agosto 2010 nella prima giornata della Ligue 1 2010-2011 contro l'Olympique Lione (0-0) e nei sei mesi con la maglia della squadra monegasca ha disputato in totale 23 partite e segnato 2 reti, entrambe in campionato.\nSaint-\u00c9tienne.\nIl 31 gennaio 2011 \u00e8 stato ufficializzato il suo passaggio al Saint-\u00c9tienne, fino al termine della stagione 2010-2011, in prestito con diritto di riscatto. Ha esordito con il Saint-\u00c9tienne il 5 febbraio 2011 contro il Montpellier, subentrando al 62' ad Alonso.\nIl 9 aprile 2011 contro l'Auxerre ha segnato la prima rete con la maglia del Saint-\u00c9tienne. A fine stagione, conclusa con all'attivo 14 presenze e 2 gol, Milan e Saint-\u00c9tienne si sono accordati per prolungare il prestito del giocatore alla squadra francese per un ulteriore anno. Il 22 dicembre 2011 la societ\u00e0 francese ha annunciato di aver riscattato dal Milan al prezzo di un milione di euro il cartellino del giocatore franco-gabonese.\nIl 22 febbraio 2012, nel recupero della 22\u00aa giornata della Ligue 1 2011-2012 vinto per 4-2 contro il Lorient, ha segnato la prima tripletta in carriera. Alla fine della stagione 2011-2012 ha totalizzato 18 reti in 38 partite, delle quali 16 in Ligue 1 che gli hanno valso il primato di reti segnate in una sola stagione del massimo campionato francese da un giocatore del Saint-\u00c9tienne, a pari merito con Gomis.\nNella stagione seguente ha migliorato tale primato riuscendo a segnare 19 gol in 37 partite (secondo miglior marcatore della Ligue 1 2012-2013 alle spalle di Ibrahimovi\u0107) alle quali se ne sono aggiunte altre 4 realizzate in Coppa di Francia; inoltre ha anche vinto la Coppa di Lega francese 2012-2013, la prima della storia della squadra della Loira.\nIn totale nelle due stagioni e mezza trascorse con la maglia del Saint-\u00c9tienne ha disputato 97 partite e segnato 41 gol.\nBorussia Dortmund.\nIl 4 luglio 2013 il ha ufficializzato l'acquisto di Aubameyang: il giocatore \u00e8 costato al club tedesco 13 milioni di euro pi\u00f9 2 di bonus legati al rendimento.\nHa esordito con la maglia giallonera il 27 luglio seguente nella partita di Supercoppa di Germania, vinta dal Borussia Dortmund contro il Bayern Monaco, subentrando a B\u0142aszczykowski nel corso della ripresa e realizzando l'assist per il gol del definitivo 4-2 di Reus. Il 10 agosto 2013, all'esordio in Bundesliga, ha realizzato le prime reti per il Borussia Dortmund segnando una tripletta nella vittoria per 4-0 in casa dell'Augusta. \u00c8 diventato cos\u00ec il primo calciatore gabonese a giocare nel massimo campionato tedesco e il sesto giocatore che \u00e8 riuscito a segnare 3 gol all'esordio in Bundesliga. Il 26 novembre 2013, nella gara casalinga contro il Napoli, ha segnato il suo primo gol in una competizione europea, nonch\u00e9 il suo primo gol stagionale in Champions League con la maglia del Borussia, realizzando la rete del definitivo 3-1.\nIl 13 agosto 2014 vince la Supercoppa di Germania battendo il e segnando il goal del definitivo 2-0. \u00c8 il secondo trofeo con i gialloneri per il giocatore gabonese.\nIl 5 novembre 2016 realizza la sua prima quaterna in carriera, nello spazio di quarantotto minuti, nel match contro l'Amburgo. Al termine della stagione si laurea con 31 gol capocannoniere della Bundesliga 2016-2017 e vince la Coppa di Germania contribuendo alla causa con 2 reti e 2 assist in 4 presenze. Lascia il Borussia Dortmund dopo 4 stagioni e mezza condite da 213 presenze, 141 gol e 36 assist\nArsenal.\nInfatti il 31 gennaio 2018 l'Arsenal comunica l'ingaggio del calciatore gabonese per una cifra record nella storia del club, che secondo le fonti specializzate sarebbe pari a circa 64 milioni di euro. Esordisce con la maglia dei \"Gunners\" il 4 febbraio successivo, nella vittoria in campionato contro l'Everton (5-1); nella circostanza, realizza anche la prima rete col nuovo club. Il 1 aprile seguente mette a segno la sua prima doppietta con la maglia dell'Arsenal ai danni dello Stoke City. Chiude la sua prima stagione con i londinesi con 10 gol in 14 partite.\nIl 20 settembre 2018 Aubameyang sigla le sue prime reti europee con i \"Gunners\", nel match di Europa League contro il Vorskla. Dopo 10 giornate si ritrova gi\u00e0 capocannoniere con 7 reti segnate. Il 9 maggio 2019, in occasione della semifinale di ritorno di Europa League contro il (2-4), sigla la sua prima tripletta con la maglia dell'Arsenal. \u00c8 il tra gli artefici della risalita dell'Arsenal sino al quinto posto finale in campionato, grazie a 22 reti che ne fanno il capocannoniere della Premier League, \"ex aequo\" con Mohamed Salah e Sadio Man\u00e9 del .\nIl 5 novembre 2019 gli viene consegnata la fascia di capitano della squadra dall'allenatore Unai Emery, a seguito dei conflitti tra la tifoseria londinese e il calciatore svizzero Granit Xhaka. Nella stagione 2019-2020, segnata dalla sospensione provocata dalla pandemia di COVID-19, raggiunge, andando in gol nella partita vinta per 4-0 contro il il 1\u00ba luglio 2020, quota 50 gol in campionato con l'Arsenal e lo fa in 79 partite, il minore numero di incontri per un calciatore dei \"Gunners\" che abbia segnato almeno 50 reti in Premier League con il club londinese. Chiude la stagione con 22 reti in campionato, una in meno del capocannoniere Jamie Vardy e a pari merito con Danny Ings. Il 18 luglio successivo, nella semifinale di FA Cup, segna i due gol che consentono ai \"Gunners\" di eliminare il ; il 1\u00ba agosto, nella finale contro il , realizza la doppietta che permette all'Arsenal di vincere per 2-1 e di aggiudicarsi il trofeo: Aubameyang \u00e8 il primo africano a vincere la FA Cup da capitano. Chiude la stagione con 44 partite in tutte le competizione e 29 reti.\nIl 29 agosto 2020 inizia la nuova stagione segnando un gol e trasformando in rete il quinto e decisivo tiro della serie di rigori contro il , permettendo all'Arsenal di vincere la Supercoppa d'Inghilterra dopo l'1-1 dei tempi regolamentari. Nella stagione 2020-2021 non mantiene il rendimento delle precedenti annate, sia perch\u00e9 contrae la malaria durante una trasferta in Africa con la sua nazionale, sia perch\u00e9 colpito da numerosi infortuni per diversi mesi; gioca comunque 39 partite e segna 15 reti.\nNel corso della stagione seguente, non viene convocato per la gara del 15 dicembre 2021 contro il e si vede privato della fascia di capitano per essere tornato in ritardo da un viaggio all\u2019estero autorizzato dalla societ\u00e0 londinese. Si svincola dall'Arsenal il 1\u00ba febbraio 2022.\nBarcellona.\nDopo essersi svincolato dall'Arsenal, a partire dal 1\u00b0 febbraio 2022 inizia ad allenarsi con il in attesa del via libera al tesseramento: il giorno dopo viene ufficializzato il suo trasferimento ai catalani. Il 6 febbraio, in occasione dell\"Otro Cl\u00e1sico\" contro il , debutta con la maglia blaugrana subentrando a gara in corso ad Adama Traor\u00e9. Il successivo 20 febbraio sigla la sua prima tripletta per Barcellona, in occasione del gara di campionato contro il ; quattro giorni dopo mette a segno la sua prima rete in UEFA Europa League, in occasione della vittoria esterna 4-2 contro il .\nNazionale.\nAubameyang ha esordito con la nazionale francese Under-21 l'11 febbraio 2009 contro la selezione Under-23 della Tunisia, subentrando a Feghouli all'inizio del secondo tempo. Nel marzo 2009 \u00e8 stato convocato dal CT Giresse nella nazionale maggiore del Gabon, con cui ha esordito il 28 marzo 2009 a Casablanca contro il Marocco, partita valida per le qualificazioni al mondiale 2010, segnando un gol al debutto nel 2-0 finale.\nNel gennaio 2010 ha partecipato alla Coppa d'Africa svoltasi in Angola, dove ha disputato tutte le tre partite del Gabon, giocando la seconda da titolare e subentrando nel secondo tempo nelle restanti due. La sua nazionale ha concluso la fase a gironi al terzo posto, a pari punti con le qualificate Zambia e Camerun. Nel gennaio 2012 \u00e8 stato convocato dal CT Gernot Rohr per la Coppa d'Africa 2012, alla quale il Gabon si \u00e8 qualificato d'ufficio come paese ospitante insieme alla Guinea Equatoriale. Nel corso della manifestazione Aubameyang ha segnato il primo gol della propria nazionale nella prima partita giocata e vinta per 2-0 contro il Niger.\n\u00c8 andato a segno anche nelle successive due partite del girone contro Marocco (1 gol) e Tunisia, contro cui ha realizzato l'unica rete della partita che ha decretato, oltre alla vittoria, anche la prima posizione in classifica del Gabon a punteggio pieno nel gruppo C. Nei quarti di finale il Gabon \u00e8 stato eliminato ai rigori dal Mali dopo l'1-1 dei tempi regolamentari e supplementari; Aubameyang ha dapprima fornito l'assist a \u00c9ric Mouloungui per il gol del momentaneo vantaggio gabonese e poi \u00e8 stato autore dell'unico errore nei rigori, che ha sancito l'eliminazione del Gabon.\nIn totale nel corso della competizione ha disputato 4 partite segnando 3 gol, che gli hanno valso il primo posto nella classifica dei marcatori della manifestazione a pari merito con Diabat\u00e9, Drogba, Katongo, Kharja, Manucho e Mayuka; il premio come capocannoniere della Coppa d'Africa 2012 \u00e8 stato assegnato a quest'ultimo. Nel luglio 2012 \u00e8 stato inserito da Mbourounot nell'elenco dei 18 giocatori per le Olimpiadi 2012 a Londra. Nella partita di esordio nella manifestazione contro la Svizzera Aubameyang, schierato come titolare, ha segnato il gol del definitivo 1-1 allo scadere del primo tempo. Viene convocato anche per disputare la Coppa d'Africa 2015, dove segna un gol nella prima partita contro il Burkina Faso.\nIl 28 dicembre 2016 il CT Jos\u00e9 Antonio Camacho lo ha inserito nella lista dei 23 convocati per la Coppa d'Africa 2017, dove il Gabon, padrone di casa, \u00e8 stato eliminato al primo turno dopo tre pareggi e in cui Aubameyang fu l'autore delle uniche due reti segnate dalla Nazionale nel torneo.\nViene convocato anche per la Coppa d'Africa 2021.\nStatistiche.\nTra club, nazionale maggiore e nazionali giovanili, Aubameyang ha giocato globalmente 636 partite segnando 322 reti, alla media di 0,52 gol a partita.\nPresenze e reti nei club.\n\"Statistiche aggiornate al 27 febbraio 2022.\"\nCronologia presenze e reti in nazionale.\n \n \n \n \n \n "}
{"id": "2336387", "revid": "111325", "url": "https://it.wikipedia.org/wiki?curid=2336387", "title": "G Gundam", "text": ""}
{"id": "2336394", "revid": "712828", "url": "https://it.wikipedia.org/wiki?curid=2336394", "title": "Ladd Russo", "text": ""}
{"id": "2336396", "revid": "3115", "url": "https://it.wikipedia.org/wiki?curid=2336396", "title": "Chevrolet Corvette ZR1 Bertone Mantide", "text": "La Bertone Mantide \u00e8 una \"one-off\" sportiva realizzata dalla carrozzeria italiana Bertone per essere esposta in anteprima al salone dell'automobile di Shanghai in data 30 aprile 2009. Con la presentazione al pubblico di questa vettura si giunge all'epilogo del cosiddetto \"Project M\" diretto dal capo designer del centro stile Bertone Jason Castriota.\nIl contesto.\nLa vettura \u00e8 fondamentalmente un esercizio di stile, tuttavia il concetto stilistico \u00e8 stato sviluppato fino a raggiungere la creazione un modello \"one-off\" marciante su base Corvette ZR1, frutto anche di un attento studio che lo rende pi\u00f9 prestante e dinamico dalla vettura su cui \u00e8 basato. Infatti la vettura raggiunge un coefficiente di resistenza aerodinamica di 0.298 (-25% rispetto alla Corvette ZR1), ed il peso viene ridotto di circa 100 kg grazie all'utilizzo di materiali compositi, fra i quali la fibra di carbonio. \u00c8 stato dichiarato che la vettura raggiunge i 351 km/h con un'accelerazione che le consente di raggiungere i 100\u00a0km/h da ferma in 3,2 secondi.\nStile.\nLa linea \u00e8 molto particolare e accosta superfici e linee tese ad altre pi\u00f9 dolci. Il corpo vettura presenta molti giochi di luci e chiaroscuri che creano dinamicit\u00e0 alla carrozzeria, a sua volta caratterizzata da diversi accostamenti di pieni e vuoti, frutto di studi dinamici e aerodinamici, e di influenze da parte di molte vetture realizzate dalla carrozzeria torinese sia del passato che attuali, La ricerca aerodinamica riconduce subito alle storiche Alfa Romeo BAT, soprattutto nella parte posteriore, alle quali Bertone aveva gi\u00e0 recentemente creato un tributo realizzando la Alfa Romeo BAT 11. Le ispirazioni ad alcuni designer storici dell'automobile italiana come Marcello Gandini ed Ercole Spada sono evidenti soprattutto nei tagli della carrozzeria, mentre nel frontale c'\u00e8 un leggero richiamo alla Corvette Stingray Concept.\nOriginariamente venne dipinta di rosso, ma venne in seguito ridipinta di bianco."}
{"id": "2336406", "revid": "767487", "url": "https://it.wikipedia.org/wiki?curid=2336406", "title": "Nen\u00e8 (film)", "text": "Nen\u00e8 \u00e8 un film del 1977 diretto da Salvatore Samperi, tratto dall'omonimo romanzo di Cesare Lanza, vincitore del Premio Sila 1976.\nMentre Lanza aveva ambientato il suo romanzo in provincia di Genova, nella cittadina di Pieve Ligure, Samperi sceglie invece di ambientare il film in un luogo imprecisato.\nTrama.\nNel 1948, in un'imprecisata campagna lacustre e nei giorni precedenti alle elezioni del 18 aprile, Ju, sveglio bambino di sette anni, cresce alla svelta in una famiglia complicata: il padre, segnato dalla guerra, frustrato da un lavoro poco redditizio e dalle continue lamentele della moglie per le condizioni squallide in cui sono costretti a vivere, si sfoga con violenza sulla moglie e sui figli Ju e Pa.\nLe curiosit\u00e0 di natura sessuale del piccolo, ma precoce, Ju sono alimentate dalla frequentazione d'una maestra sentimentalmente infelice e soprattutto dall'arrivo della bella e vivace cugina adolescente Nen\u00e8, che lo sceglie come confidente della propria relazione con il giovane mulatto Rodi, che vive nei dintorni, tra gli sbandati.\nProprio durante i festeggiamenti per le elezioni, organizzati dall'entusiasta barbiere comunista \"Baffo\", prima di conoscerne i risultati negativi per la coalizione di sinistra del Fronte Democratico Popolare, il padre sorprende Nen\u00e9 e Rodi in intimit\u00e0 in una vicina villa abbandonata e frusta a sangue entrambi, sotto gli occhi sgomenti di Ju che, in lacrime, infrange le vetrate della villa gridando il proprio desiderio di non volere crescere.\nDistribuzione.\nIl film \u00e8 stato distribuito dalla Ceiad il 21 settembre 1977, e vietato ai minori di 14 anni. Il doppiaggio \u00e8 stato eseguito presso gli studi Imprecom con la collaborazione della CD; la direzione di doppiaggio \u00e8 stata affidata a Deddi Savagnone.\nCritica.\nIl \"Dizionario Mereghetti\" giudica positivamente la \u00abricostruzione d'epoca, soffusa di una malinconia crepuscolare\u00bb."}
{"id": "2336408", "revid": "24443", "url": "https://it.wikipedia.org/wiki?curid=2336408", "title": "Tete de Moyse", "text": ""}
{"id": "2336411", "revid": "1305772", "url": "https://it.wikipedia.org/wiki?curid=2336411", "title": "Shoshone", "text": "Shoshone pu\u00f2 riferirsi a:"}
{"id": "2336412", "revid": "23460913", "url": "https://it.wikipedia.org/wiki?curid=2336412", "title": "Great Basin", "text": ""}
{"id": "2336413", "revid": "180202", "url": "https://it.wikipedia.org/wiki?curid=2336413", "title": "Urla dal silenzio", "text": ""}
{"id": "2336424", "revid": "418311", "url": "https://it.wikipedia.org/wiki?curid=2336424", "title": "Capo araldico", "text": ""}
{"id": "2336425", "revid": "6923", "url": "https://it.wikipedia.org/wiki?curid=2336425", "title": "Open source", "text": "Con open source (in italiano sorgente aperto), in informatica, si indica un tipo di software libero da vincoli di copyright o altra natura, nonch\u00e8 il suo modello di sviluppo o distribuzione.\nStoria.\nLe esigenze tecnologiche degli anni 1940-1970.\nNegli anni quaranta il problema della condivisione del codice si poneva in termini molto diversi da quelli attuali. Esistevano pochi computer, costruiti spesso in un unico esemplare e con specifiche hardware molto diverse e non compatibili. Basti pensare che solo nel 1951 una ditta metter\u00e0 a listino un modello di computer, il Ferranti Mark 1. Di conseguenza anche il software che veniva sviluppato caso per caso non poteva essere trasportato su altre macchine e aveva standard di riferimento a cui attenersi. D'altra parte, le conoscenze di programmazione venivano liberamente condivise in quanto erano considerate pi\u00f9 simili alle conoscenze scientifiche che a quelle industriali.\nVerso la fine degli anni cinquanta, e soprattutto negli anni sessanta, \u00e8 stato possibile riusare lo stesso codice e distribuirlo anche se in modo oggi ritenuto piuttosto artigianale, ovvero con nastri e schede perforate. Questo fenomeno divent\u00f2 evidente soprattutto quando si afferm\u00f2 il vantaggio di usare una stessa porzione di codice, il che presupponeva di avere macchine uguali e problemi simili.\nFino a tutti gli anni settanta, anche se in misura decrescente, la componente principale e pi\u00f9 costosa di un computer era l'hardware, il quale era comunque inutile in assenza di software. Da ci\u00f2 la scelta dei produttori di hardware di vendere il loro prodotto accompagnato da pi\u00f9 software possibile e di facilitarne la diffusione, fenomeno che rendeva pi\u00f9 utili le loro macchine e dunque pi\u00f9 concorrenziali. Il software, tra l'altro, non poteva avvantaggiare la concorrenza in quanto funzionava solo su un preciso tipo di computer e non su altri, spesso neanche su quelli dello stesso produttore. Un altro fattore che favor\u00ec lo sviluppo di software condiviso fu la diffusione di linguaggi di programmazione. Specie in ambito scientifico un programma scritto in Fortran poteva essere scambiato tra diversi ricercatori. La disponibilit\u00e0 del codice sorgente era indispensabile per apportare le piccole modifiche rese necessarie dai \"dialetti\" adottati dalle varie ditte per il linguaggio di programmazione.\nLo sviluppo dei sistemi operativi rese i programmi sempre pi\u00f9 portabili, in quanto lo stesso sistema operativo, con gli stessi compilatori veniva offerto dal produttore sui suoi diversi modelli di hardware. La presenza di sistemi operativi funzionanti per macchine di differenti produttori hardware ampliava ulteriormente le possibilit\u00e0 di usare lo stesso codice in modo relativamente indipendente dall'hardware usato. Uno di questi sistemi operativi era Unix, iniziato nel 1969 come progetto all'interno di un'impresa delle telecomunicazioni, la AT&amp;T. Una famosa causa antitrust contro la AT&amp;T le viet\u00f2 di entrare nel settore dell'informatica. Questo fece s\u00ec che Unix venisse distribuito ad un prezzo simbolico a buona parte delle istituzioni universitarie, le quali si ritrovarono ad avere una piattaforma comune, ma senza alcun supporto da parte del produttore. Si cre\u00f2 spontaneamente una rete di collaborazioni attorno al codice di questo sistema operativo, coordinata dall'Universit\u00e0 di Berkeley, da dove sarebbe poi uscita la versione BSD di Unix, che diventa da un lato un centro di sviluppo ed innovazione, dall'altro \u00e8 la base di partenza per numerosi \"fork\".\nLo sviluppo di Unix ed il software proprietario.\nConsiderato che la condivisione del codice \u00e8 nata insieme all'informatica, piuttosto che di origini dell'Open Source potrebbe essere pi\u00f9 appropriato parlare, invece, di \"origine del software proprietario\", ed esaminare il contesto \"storico\" in cui questa origine ha avuto luogo.\nL'utilit\u00e0 principale delle licenze restrittive consiste nella possibilit\u00e0 di rivendere un programma pi\u00f9 volte, se necessario con alcune modifiche purch\u00e9 non rilevanti. Questo presuppone che esistano clienti diversi con esigenze simili, oltre che l'esistenza di pi\u00f9 computer sul quale poter far eseguire il programma. Queste condizioni cominciano a determinarsi negli anni sessanta, grazie al fatto che esisteva un maggior numero di utilizzatori con esigenze standardizzabili come lo erano quelle delle organizzazioni economiche nell'area della contabilit\u00e0, la logistica o delle statistiche.\nL'introduzione dei sistemi operativi rese inoltre possibile l'utilizzo dello stesso programma anche su hardware differente aumentando cos\u00ec le possibilit\u00e0 di riutilizzo dello stesso codice e dunque l'utilit\u00e0 nell'impedire la duplicazione non autorizzata dei programmi.\nLa suddivisione della AT&amp;T in 26 societ\u00e0, le cosiddette \"Baby Bell\", permise alla AT&amp;T di usare logiche prettamente commerciali nella distribuzione del suo sistema operativo Unix, innalzando notevolmente i costi delle licenze e impedendo la pratica delle patch. Il 1982 fu anche l'anno della divisione delle diverse versioni commerciali di Unix, portate avanti dai singoli produttori di hardware. Questi ultimi, effettuando delle piccole modifiche alla propria versione del sistema operativo, impedirono ai propri utenti l'utilizzo di altri sistemi, facendo in modo che i programmi scritti per la propria versione di Unix non funzionassero su versioni concorrenti.\nGli anni 1980, Stallman, la \"Free Software Foundation\" e l'innovazione dei PC.\nAl MIT la sostituzione dei computer fece s\u00ec che i programmatori non potessero accedere al sorgente del nuovo driver di una stampante Xerox per implementarvi una funzionalit\u00e0 gradita in passato: la segnalazione automatica che vi erano problemi con la carta inceppata. Contemporaneamente, societ\u00e0 private cominciarono ad assumere diversi programmatori del MIT, e si diffuse la pratica di non rendere disponibili i sorgenti dei programmi firmando accordi di non divulgazione (in inglese: NDA, ovvero Non-Disclosure Agreement).\nIn questo contesto molti programmatori - fra i quali Richard Stallman che sarebbe diventato il portabandiera del software libero - si rifiutarono di lavorare per una societ\u00e0 privata. Stallman fond\u00f2 nel 1985 la Free Software Foundation (FSF), una organizzazione senza fini di lucro per lo sviluppo e la distribuzione di software libero. In particolare lo sviluppo di un sistema operativo completo, compatibile con UNIX, ma distribuito con una licenza permissiva, con tutti gli strumenti necessari altrettanto liberi. Si tratta del progetto nato l'anno precedente, ovvero GNU, acronimo ricorsivo per contemporaneamente collegarsi e distinguersi da UNIX, ovvero \"GNU's Not UNIX\". \u00ab\"L'obiettivo principale di GNU era essere software libero. Anche se GNU non avesse avuto alcun vantaggio tecnico su UNIX, avrebbe avuto sia un vantaggio sociale, permettendo agli utenti di cooperare, sia un vantaggio etico, rispettando la loro libert\u00e0.\"\u00bb\nTale progetto, finanziato dalla FSF, venne pertanto portato avanti da programmatori appositamente stipendiati. I principali contributi vennero da Stallman stesso: il compilatore gcc e l'editor di testo Emacs. Furono sviluppate anche altre componenti di sistema UNIX, alle quali si sono aggiunte varie applicazioni e veri e propri giochi. Questi programmi furono distribuiti per circa 150$ che oltre a coprire i costi di riproduzione garantivano un servizio di supporto al cliente. L'unica condizione era che tutte le modifiche eventualmente effettuate su tali programmi venissero notificate agli sviluppatori.\nNacque cos\u00ec la GNU General Public License (GPL), il preambolo del cui manifesto comincia con:\nGli anni ottanta sono caratterizzati da alcuni eventi importanti, tra i quali l'introduzione nel mercato di quello che verr\u00e0 chiamato Personal Computer (PC), ovvero un elaboratore con un proprio processore concepito per essere utilizzato da un solo utente alla volta. Il prodotto di maggior successo, il PC della IBM, si differenziava dai progetti precedenti in quanto non utilizzava componenti IBM, ma sia per il software che per l'hardware si affidava alla produzione da parte di terzi. Ci\u00f2 rese possibile da un lato ad altre imprese di clonare il PC IBM, abbattendone notevolmente i costi, dall'altro permise a parecchie societ\u00e0 di produrre dei software applicativi standard, in concorrenza gli uni con gli altri, basandosi su un unico sistema operativo, anche se inizialmente i principali produttori di software erano identificabili con prodotti per specifiche applicazioni.\nIl notevole ampliamento del mercato rese possibili economie di scala e si instaur\u00f2 una sorta di sinergia tra quelli che sarebbero diventati i principali attori del settore: il produttore dei processori Intel e il produttore del sistema operativo e di applicativi per ufficio Microsoft. La maggiore potenza dei processori rese possibile lo sviluppo di programmi pi\u00f9 complessi, la maggiore complessit\u00e0 degli applicativi e del sistema operativo richiesero processori pi\u00f9 potenti instaurando in un certo modo un circolo vizioso di aggiornamenti continui.\nSia il sistema operativo che gli applicativi furono subito caratterizzati dall'essere destinati ad utenti con conoscenze informatiche relativamente scarse e dall'avere licenze d'uso strettamente commerciali, vietando da un lato agli utenti di farne delle copie, dall'altro agli sviluppatori di vedere o modificare il codice.\nSempre negli anni ottanta vennero introdotte le workstation, ovvero un sistema basato su terminali (i client) e computer centrali (i server). Si tratta di sistemi derivati concettualmente dai mainframe e basati essenzialmente su sistemi operativi UNIX proprietari. L'hardware stesso varia sul lato server dai mainframe ai PC, mentre su lato client vengono impiegati soprattutto i PC. Ci\u00f2 favor\u00ec lo sviluppo di software sia per i client, utilizzati spesso da persone con scarse conoscenze informatiche, che per i server, il cui funzionamento viene solitamente garantito da personale informatico particolarmente qualificato.\nGli anni 1990 ed il ruolo di internet.\nBench\u00e9 Internet avesse visto la luce gi\u00e0 negli anni settanta, \u00e8 soltanto agli inizi degli anni novanta, con la diffusione del protocollo HTTP e la nascita dei primi browser, che cominci\u00f2 ad essere diffuso prima in ambito accademico e poi in modo sempre pi\u00f9 capillare anche tra semplici privati.\nAll'inizio degli anni novanta, il progetto GNU non aveva ancora raggiunto il suo obiettivo principale, mancando di completare il kernel del suo sistema operativo (GNU Hurd). Per sopperire a tale mancanza, William e Lynne Jolitz riuscirono ad effettuare il porting di UNIX BSD su piattaforma Intel 386 nel 1991. Purtroppo, negli anni successivi tale porting si trov\u00f2 ad affrontare problemi di natura legale USL v. BSDi che ne ritardarono temporaneamente lo sviluppo.\nNello stesso anno, Linus Torvalds, studente al secondo anno di informatica presso l'Universit\u00e0 di Helsinki, decise di sviluppare un proprio sistema operativo imitando le funzionalit\u00e0 di Unix su un PC con un processore Intel 386. Tale processore venne scelto per il suo minor costo e per la sua maggiore diffusione rispetto alle piattaforme hardware per le quali erano disponibili i sistemi operativi Unix. Torvalds era spinto dall'insoddisfazione riguardante alcuni applicativi di Minix (un sistema Unix-like su piattaforma PC), dal desiderio di approfondire le proprie conoscenze del processore Intel 386, e dall'entusiasmo per le caratteristiche tecniche di Unix.\nTorvalds distribu\u00ec il proprio lavoro tramite Internet e ricevette immediatamente un ampio riscontro positivo da parte di altri programmatori, i quali apportarono nuove funzionalit\u00e0 e contribuirono a correggere errori riscontrati. Nacque cos\u00ec il kernel Linux, il quale fu subito distribuito con una licenza libera.\nInternet dal canto suo, rende possibile la comunicazione tra persone molto distanti in tempi\nrapidi e a basso costo. Inoltre rende possibile la distribuzione di software direttamente dalla rete, riducendo ulteriormente i costi di duplicazione e le difficolt\u00e0 a reperire il software stesso. La diffusione dei CD-ROM come supporto privilegiato di raccolte di software rese possibile il fenomeno delle cosiddette distribuzioni.\nLinux pu\u00f2 essere considerato come il primo vero progetto \"open source\" cio\u00e8 come il primo progetto che faceva affidamento essenzialmente sulla collaborazione via Internet per progredire; fino ad allora, infatti, anche i progetti di software libero come Emacs erano stati sviluppati in maniera centralizzata seguendo un progetto prestabilito da un ristretto numero di persone, in base cio\u00e8 ai principi 'standard'di ingegneria del software. Si assumeva valida anche per i progetti open source la 'legge di Brooks', secondo cui \"aggiungere sviluppatori a un progetto in corso di implementazione in realt\u00e0 rallenta il suo sviluppo\", legge che ovviamente non \u00e8 applicabile a un progetto di sviluppo open source.\nAgli inizi degli anni novanta, l'idea delle licenze liberali era rappresentata soprattutto da Richard Stallman e la sua FSF, ovvero le licenze liberali per eccellenza erano la GPL e la LGPL che per\u00f2 venivano ritenute \"contagiose\", in quanto a partire da un codice licenziato con la GPL qualsiasi ulteriore modifica deve essere distribuita con la stessa licenza. Le idee stesse di Stallman venivano viste con sospetto dall'ambiente commerciale statunitense, il che non facilitava la diffusione del software libero. Per favorire dunque l'idea delle licenze liberali nel mondo degli affari, Bruce Perens, Eric S. Raymond, Ockman e altri cominciarono nel 1997 a pensare di creare una sorta di lobby a favore di una ridefinizione ideologica del software libero, evidenziandone cio\u00e8 i vantaggi pratici per le aziende e coniarono il termine \"Open Source\". Ci\u00f2 anche al fine di evitare l'equivoco dovuto al doppio significato del termine \"free\" nella lingua inglese, visto che spesso veniva interpretato come \"gratuito\" invece che come \"libero\". L'iniziativa venne portata avanti soprattutto da parte di Raymond che, in occasione della liberalizzazione del codice sorgente di Netscape, voleva utilizzare un tipo di licenza meno restrittivo per le aziende di quanto fosse la GPL.\nLa scelta a favore dell'Open Source da parte di alcune importanti imprese del settore come\nla Netscape, l'IBM, la Sun Microsystems e l'HP, facilitarono inoltre l'accettazione del movimento Open Source presso l'industria del software, facendo uscire l'idea della \"condivisione del codice\" dalla cerchia ristretta nella quale era rimasta relegata fino ad allora. Venne cio\u00e8 accettata l'idea che l'open source fosse una metodologia di produzione software efficace, nonostante nel suo famoso saggio \"La cattedrale e il bazaar\", Eric S. Raymond avesse esplicitamente criticato i tradizionali metodi di ingegneria del software, metodi che fino a quel momento avevano dato buoni frutti. Va notato come i primi programmi 'liberi', come il GCC, seguivano ancora il modello a cattedrale; solo successivamente progetti come EGCS adottarono il modello a bazaar.\nDescrizione concettuale.\nUn software open source \u00e8 reso tale per mezzo di una licenza attraverso cui i detentori dei diritti favoriscono la modifica, lo studio, l'utilizzo e la redistribuzione del codice sorgente. Caratteristica principale dunque delle licenze open source \u00e8 la pubblicazione del codice sorgente (da cui il nome). Il fenomeno ha tratto grande beneficio da Internet, perch\u00e9 esso permette a programmatori distanti di coordinarsi e lavorare allo stesso progetto.\nAlla filosofia del movimento open source si ispira il movimento di contenuto aperto: in questo caso, ad essere liberamente disponibile non \u00e8 il codice sorgente di un software, ma contenuti editoriali quali testi, immagini, video e musica. Wikipedia \u00e8 un chiaro esempio dei frutti di questo movimento. Attualmente, l'open source tende ad assumere rilievo filosofico, consistendo in una nuova concezione della vita, aperta ed ostile a qualsiasi appannaggio esclusivo, che l'open source si propone di superare mediante la condivisione della conoscenza.\nOpen source e software libero, seppure siano sovente utilizzati come sinonimi, hanno definizioni differenti: l'Open Source Initiative ha definito il termine \"open source\" per descrivere soprattutto libert\u00e0 sul codice sorgente di un'opera. Il concetto di software libero descrive pi\u00f9 generalmente le libert\u00e0 applicate ad un'opera ed \u00e8 prerequisito che il suo codice sia consultabile e modificabile, rientrando generalmente nella definizione di open source.\nCaratteristiche.\nModelli di business.\nLo sviluppo open source ha tra le sue caratteristiche quello di essere spesso gratuito, tanto da creare confusione tra alcuni che credono che \"open source\" e \"gratuito\" siano sinonimi (nonostante il termine inglese 'free' non abbia una connotazione precisa relativamente al costo, ma solo alla libert\u00e0 di utilizzo). Ci si potrebbe chiedere perch\u00e9 delle persone si dedichino allo sviluppo di progetti talvolta semplici, talvolta impegnativi e complessi, senza una remunerazione.\nIn realt\u00e0, ci possono essere delle forme di guadagno (anche se non sempre) e si pu\u00f2 ricorrere ad una o pi\u00f9 strategie per questo scopo. Nella seguente lista, con \"sviluppatore\" si pu\u00f2 intendere sia uno o pi\u00f9 soggetti privati, sia un'azienda che crea ed eventualmente si occupa di fare evolvere/manutenere il programma o prodotto software:\nQuesti modelli di business tipici non sono al momento distinti da una tassonomia condivisa. \u00c8 anche possibile, dunque, che un certo progetto Open Source venga iniziato sotto un certo modello di business, ma poi prosegua sotto un altro.\nStudi e ricerche.\nOSPA (Open Studies for Public Administration) \u00e8 un gruppo di lavoro dell'Associazione Concreta-Mente orientato a studiare il tema dell'innovazione organizzativa e tecnologica nella Pubblica Amministrazione. Integra competenze verticali di origine accademica e professionale con l'obiettivo di formulare proposte concrete e presentarle ai decisori istituzionali nel contesto di eventi pubblici. Il gruppo di lavoro OSPA organizza annualmente dal 2008 un convegno nel quale sono presentati e discussi con interlocutori di diverse estrazioni i risultati delle ricerche sull'innovazione nelle Pubbliche Amministrazioni. Ad oggi ha coinvolto nelle sue attivit\u00e0: 6 Universit\u00e0 e Centri di Ricerca Nazionali, pi\u00f9 di 50 aziende del settore privato, oltre 250 Amministrazioni Pubbliche sia locali che centrali.\nOSPA 2008 \u00e8 stato il primo momento in Italia di incontro e confronto tra PA, imprese e universit\u00e0 sul tema dell'open source nelle Pubbliche Amministrazioni. L'iniziativa dei convegni OSPA \u00e8 poi proseguita negli anni successivi.\nA partire dagli spunti raccolti nel corso della prima edizione, il convegno OSPA 2009 \u00e8 stato dedicato a verificare l'esistenza di interrelazioni tra cambiamento organizzativo e adozione di soluzioni open in 16 diverse amministrazioni, e ad approfondirne la natura. I casi di studio esaminati, i risultati della ricerca e le discussioni attivate sono stati raccolti nel volume Open Source nella Pubblica Amministrazione - OSPA '09.\nL'edizione OSPA 2010[7] \u00e8 stata orientata all'approfondimento verticale su due temi di grande rilevanza per la promozione e valutazione dell'innovazione nella PA: il Riuso di soluzioni software tra amministrazioni diverse, e il Total Cost of Ownership, come strumento per supportare le decisioni di adozione. Anche in questo caso, i risultati delle ricerche presentati al convegno e le riflessioni degli esperti intervenuti sono stati raccolti in un volume, OSPA 10 - Strumenti per l'Innovazione nella PA , che si pu\u00f2 anche scaricare gratuitamente.\nSoftware open source maggiormente diffuso.\nI software applicativi open source attualmente pi\u00f9 diffusi sono Firefox, VLC, Gimp, 7-Zip, OpenOffice, LibreOffice, Rufus oltre ad un gran numero di progetti rivolti non all'utente finale ma ad altri programmatori. Sono inoltre degne di nota le famiglie di sistemi operativi BSD, GNU, Android e il kernel Linux i cui autori e fautori hanno contribuito in modo fondamentale alla nascita del movimento. La comunit\u00e0 open source \u00e8 molto attiva, comprende decine di migliaia di progetti, numero tendenzialmente in crescita.\nPer quanto riguarda il web, oltre l'80% dei siti web utilizza linguaggi di programmazione server-side o client-side open source, come PHP o JavaScript. I server web pi\u00f9 diffusi sono open source.\nMediaWiki, il software utilizzato da Wikipedia, \u00e8 un software libero e rientra nella definizione di open source.\nCommissioni e audizione alla Commissione Cultura della Camera italiana.\nL'attivit\u00e0 della \u201cCommissione per il software a codice sorgente aperto nella Pubblica Amministrazione\u201d, detta anche \u201cCommissione Meo\u201d, ha prodotto, nel maggio 2003, la pubblicazione dell'\"Indagine conoscitiva sul software open source\" che, accanto ad un quadro generale, contiene interessanti proposte per la diffusione del software open source nella PA italiana. La pi\u00f9 rilevante tra le proposte \u00e8 che le PP.AA. non devono vietare n\u00e9 penalizzare l'utilizzo di pacchetti open source: il criterio che deve valere al momento della selezione di una qualsivoglia soluzione software \u00e8 quello del \u201cvalue for money\u201d (rapporto qualit\u00e0-prezzo).\nQueste conclusioni hanno fortemente orientato il legislatore italiano.\nLa prima ricaduta legislativa, esito diretto dell'indagine conoscitiva sui programmi informatici a codice sorgente aperto, \u00e8 la cosiddetta \u201cDirettiva Stanca\u201d: il 19 dicembre 2003 l'allora Ministro per l'Innovazione e le Tecnologie, On. Stanca, adottava la direttiva \u201cSviluppo ed utilizzazione dei programmi informatici da parte delle pubbliche amministrazioni\u201d il cui contenuto sostanziale veniva successivamente trasfuso nel D. Lgs. 82/05 (Codice dell'amministrazione digitale) con l'intenzione di comportare vantaggi nella scelta dei programmi pi\u00f9 efficienti e convenienti, ma anche risparmi derivanti dalla condivisione conseguente al riuso all'interno delle amministrazioni pubbliche.\nI principali contenuti della \"Direttiva Stanca\u201d sono i seguenti (in particolare derivanti dagli articoli 3, 4 e 7):\nOltre alla Direttiva menzionata, altri sono gli interventi legislativi che considerano l'Open Source come meritevole di attenzione economica e tecnica come, ad esempio, il gi\u00e0 citato Decreto Legislativo 7 marzo 2005, n. 82, art. 68, comma 1, lettera d) \u201cCodice dell'amministrazione digitale\u201d e le successive integrazioni e modificazioni (Decreto Legislativo 4 aprile 2006, n. 159 \u201cDisposizioni integrative e correttive al decreto legislativo 7 marzo 2005, n. 82, recante codice dell'amministrazione digitale\u201d) e, recentemente, la Legge 27 dicembre 2006, n.296 - Disposizioni per la formazione del bilancio annuale e pluriennale dello Stato (legge finanziaria 2007). Quest'ultima istituiva un Fondo di 10 milioni di Euro (comma 892) al fine di sostenere la realizzazione di progetti per la societ\u00e0 dell'informazione, la cui destinazione prioritaria era rivolta a progetti che \"utilizzano o sviluppano applicazioni software a codice aperto\".\nRecentemente vi \u00e8 stata la riproposizione della Commissione Open Source 2007, sempre presieduta dal Prof. Angelo Raffaele Meo, presso il Dipartimento per l'innovazione e le tecnologie \u00e8 stata istituita la Commissione Nazionale per il software Open Source nella PA. Il decreto ministeriale istitutivo della Commissione (16 maggio 2007), a firma del Ministro Nicolais, ha definito tre obiettivi prioritari:\nI lavori della Commissione, presieduta dal prof. Meo, si sono svolti essenzialmente in modalit\u00e0 on-line supportati dall'Osservatorio OSS del CNIPA. Si sono svolte anche attivit\u00e0 di audizione, in particolare la Commissione ha supportato l'organizzazione del convegno Open Source Open Ideas for Public Administration - OSPA 2008 promosso dall'Associazione Concreta-Mente. Nell'aprile 2008 la Commissione ha prodotto una prima bozza di Relazione.\nNel 2007 il tema dell'open source \u00e8 stato portato autorevolmente presso il Parlamento italiano. La commissione cultura della Camera ha ascoltato, nella forma di una \"audizione\", il prof. Arturo Di Corinto, Richard Stallman e Bruce Perens in un'audizione ufficiale dalla commissione cultura della Camera dei deputati. Anche il convegno \"Condividi la conoscenza\" (organizzato in pi\u00f9 edizioni) ha tentato di allargare la base di adesione del mondo accademico sull\"'open source\" e sull'Open content con l'obiettivo di fare ascoltare la propria voce anche dal mondo politico."}
{"id": "2336427", "revid": "6923", "url": "https://it.wikipedia.org/wiki?curid=2336427", "title": "Cosulich Lines", "text": ""}
{"id": "2336431", "revid": "380453", "url": "https://it.wikipedia.org/wiki?curid=2336431", "title": "Tereza Matuszkov\u00e1", "text": "Gioca nel ruolo di schiacciatrice e opposto.\nCarriera.\nTereza Matuszkov\u00e1 inizia la propria carriera pallavolistica professionale nel 2002 giocando nel NH Ostrava, squadra della sua citt\u00e0 natale. Nel 2003 si trasferisce in Francia nel massimo campionato, dove restera per tre anni: per due stagioni indossa la maglia del VBC Riom, club con il quale nel primo anno di permanenza raggiunge il terzo posto in campionato; nella stazione 2005-06 viene ingaggiata dall'Union Stade Fran\u00e7ais Saint-Cloud, squadra neopromossa in Pro A.\nNella stagione 2006-07 si trasferisce nello Stowarzyszenie Siatk\u00f3wki Kaliskiej Calisia Kalisz, squadra che milita nel massimo campionato polacco e dove vince anche i suoi primi trofei come la Coppa di Polonia e lo scudetto. Si \u00e8 ritaglia il proprio spazio anche nella nazionale ceca con la quale partecipa agli campionato europeo 2007.\nNel 2007 arriva in Italia indossando la maglia di Roma in serie A2: seppur la squadra disputa un campionato di media classifica, Tereza riesce a mettersi ben in luce, ottenendo a fine stagione un risultato di 473 punti realizzati, seconda realizzatrice della squadra dopo Mariann Nagy. Nella stagione 2008-2009 viene acquistata da Busto Arsizio, in serie A1, con il quale disputa un campionato in crescendo: con la squadra arriva al quarto posto in campionato, conquistando per la prima volta l'accesso ad una competizione europea. Nella stagione 2009-10 lascia la squadra bustocca per diventare opposto titolare nella Pallavolo Villanterio di Pavia.\nNella stagione 2010-11 viene ingaggiata dalla neo-promossa Universal Volley Femminile Modena infortunandosi per\u00f2 a met\u00e0 stagione. Nell'annata 2011-12 va a giocare nella V-League sudcoreana con la squadra del GS Caltex Seoul. Nella stagione 2012-13 torna in Italia, ingaggiata dal Crema Volley, tuttavia, a met\u00e0 annata, a causa dei problemi societari, viene ceduta alla squadra turca del Be\u015fikta\u015f Jimnastik Kul\u00fcb\u00fc.\nNel campionato 2013-14 per la Lokomotiv Bak\u0131 Voleybol Klubu, nella Superliqa azera, mentre nella stagione 2014-15 \u00e8 nuovamente nel campionato italiano, giocando per la , in Serie A2.\nNel campionato 2015-16 ritorna nella massima serie italiana col Volleyball Casalmaggiore, aggiudicandosi la Supercoppa italiana e la Champions League. Rientra in campo nel gennaio 2017 per concludere la stagione con il Neruda Volley di Bronzolo, sempre in Serie A1. Nel gennaio 2019 si accasa invece alla , in Serie A2, con cui termina il campionato."}
{"id": "2336436", "revid": "174925", "url": "https://it.wikipedia.org/wiki?curid=2336436", "title": "Ippodromi", "text": ""}
{"id": "2336437", "revid": "287204", "url": "https://it.wikipedia.org/wiki?curid=2336437", "title": "Leaders Cup", "text": "La Leaders Cup \u00e8 un trofeo nazionale francese di pallacanestro organizzato annualmente dalla Federazione cestistica della Francia (FFBB).\nDal 1988 al 1993 si \u00e8 disputato il \"Tournoi des As\", a cui partecipavano le prime 4 squadre della Ligue Nationale de Basket-ball; dal 2003 il torneo \u00e8 stato riproposto come \"Semaine des As\" e dal 2013 \u00e8 conosciuto con il nome attuale.\nFormula.\nVi partecipano le prime 8 squadre della Pro A.\nRecord.\nI cestisti che detengono il numero maggiore di edizioni vinte sono:\nL'allenatore che detiene il numero maggiore di edizioni vinte \u00e8:"}
{"id": "2336443", "revid": "156341", "url": "https://it.wikipedia.org/wiki?curid=2336443", "title": "Tournoi des As", "text": ""}
{"id": "2336444", "revid": "599013", "url": "https://it.wikipedia.org/wiki?curid=2336444", "title": "Rachmaninoff", "text": ""}
{"id": "2336445", "revid": "174925", "url": "https://it.wikipedia.org/wiki?curid=2336445", "title": "Critica della Ragion Pura", "text": ""}
{"id": "2336447", "revid": "293633", "url": "https://it.wikipedia.org/wiki?curid=2336447", "title": "Metical del Mozambico", "text": ""}
{"id": "2336450", "revid": "57342", "url": "https://it.wikipedia.org/wiki?curid=2336450", "title": "Porco Rosso", "text": " \u00e8 un film d'animazione giapponese del 1992, scritto e diretto da Hayao Miyazaki e prodotto dallo Studio Ghibli. \u00c8 liberamente basato sul manga \"Hik\u014dtei jidai\", creato dallo stesso regista.\nTrama.\nNato nel 1893, Marco Pagot \u00e8 un asso della Regia Aeronautica che durante un combattimento nel corso della prima guerra mondiale ha un'esperienza di premorte. Miracolosamente sopravvissuto, ne \u00e8 uscito sfigurato al volto, che ha assunto l'aspetto del muso di un maiale. Abbandonata l'aeronautica e la vita mondana (compreso l'amore per Gina, una sua amica d'infanzia divenuta proprietaria di un albergo allestito su un'isoletta dell'Adriatico e frequentato da contrabbandieri ammaliati dalle sue doti canore e dalla sua bellezza), si ritira sulla costa dalmata, guadagnandosi da vivere con le taglie poste sui pirati dell'aria che combatte con il suo idrovolante monoplano Savoia S.21 (o S.21 \"Folgore\", dopo aver montato l'omonimo motore), dipinto di rosso, da cui il soprannome \"Porco Rosso\".\nLa narrazione ha inizio nel luglio 1929. L'abilit\u00e0 di Marco lo ha ormai reso un temibile ostacolo per i pirati dell'aria, che per contrastarlo riuniscono le loro forze in un'alleanza e ingaggiano un altro asso dell'aviazione, lo statunitense Donald Curtis. Donald raggiunge con il suo velocissimo idrocorsa Curtiss R3C Marco, che sta dirigendosi a Milano per far riparare il suo aereo bisognoso di una revisione al motore, e lo affronta. Durante la battaglia, alla quale peraltro Marco non appare interessato, il suo aereo ha un'ennesima avaria e il motore si spegne del tutto. A causa delle improvvise difficolt\u00e0 di manovra dell'aereo, Donald riesce ad abbatterlo e, ritrovando in mare un pezzo dell'aereo, se ne va convinto di aver finalmente ucciso Porco Rosso. In realt\u00e0 Marco sopravvive alla battaglia e con quanto rimane del suo aereo raggiunge la Piccolo S.p.A. di Milano per farlo riparare e potenziare, montandoci un motore V-12 \"Folgore\", in vista della rivincita contro Curtis.\nDal momento che i tre figli del signor Piccolo sono emigrati in America in cerca di lavoro, come pure tutti gli altri uomini e operai che lavoravano nella ditta, la ristrutturazione e progettazione del nuovo aereo vengono affidate alla giovane Fio, la nipote diciassettenne del signor Piccolo. Marco all'inizio si mostra riluttante, ma di fronte alla determinazione e alla bravura della ragazzina si lascia convincere, anche se per riuscire a rimettere a posto l'aereo \u00e8 costretto a indebitarsi.\nDurante la sosta a Milano Marco incontra il suo amico ed ex-compagno d'armi Arturo Ferrarin, ora maggiore della Regia Aeronautica, che dopo aver tentato invano di convincerlo a rientrare in aviazione lo informa che i fascisti lo stanno cercando. Sfuggito agli squadroni punitivi, Marco lascia Milano con il suo aereo appena riparato assieme a Fio, che lo convince a portarla con s\u00e9 per occuparsi della messa a punto del velivolo, che a causa della forzata e improvvisa partenza non aveva potuto essere sottoposto alle previste prove di volo.\nNel frattempo Curtis, donnaiolo e narcisista, cerca di conquistare Gina, dicendole anche che ad Hollywood sono interessati a lei come aspirante attrice, ma la donna risponde che anni addietro ha scommesso con se stessa di aspettare una certa persona nel suo giardino privato anche per tutta la vita, e che, se quell'uomo dovesse un giorno presentarsi a lei alla luce del sole, allora lei sarebbe pronta ad amarlo. Non appena finisce la frase si sente il rumore di un aereo in lontananza. Gina vede l'S.21 rosso nuovo di zecca di Porco che comincia a fare delle acrobazie sopra la casa. Gina non \u00e8 la sola a stupirsi, anche Curtis rimane senza fiato, scoprendo che Marco \u00e8 ancora in vita. Dopo tante acrobazie, Porco lancia l'aereo verso l'orizzonte e sparisce. \"Che strano, non si \u00e8 fermato\" dice tra s\u00e9 e s\u00e9 Gina, \"Credo proprio di aver perso di nuovo la scommessa\". Si apprende cos\u00ec che nonostante Marco avesse rinunciato ai suoi sentimenti per Gina e che, come lei stessa racconta, si fosse sposata tre volte con un pilota di idrovolanti (tutti e tre morti o dispersi in battaglia o incidenti aerei con il primo dei quali, Berlini, compagno di squadriglia di Marco), l'unico che Gina abbia mai davvero amato era proprio Marco. Quindi respinge l'avance di Donald e si allontana, lasciandolo sbigottito e senza parole.\nIntanto Porco e Fio fanno ritorno nel rifugio di Marco, un'isoletta sull'Adriatico. Non appena vi approdano, per\u00f2, i due vengono assaltati dai pirati del cielo, ansiosi di prendersi la loro rivincita nei confronti di Porco Rosso. Fio per\u00f2 interviene nella disputa, trattenendoli con le sue parole: li arringa deridendoli e rimproverandoli per aver svenduto il loro orgoglio di aviatori e per essersi affidati ad uno straniero. La ragazza riesce a convincere Donald Curtis, anche lui arrivato sull'isola-rifugio, a misurarsi in un duello ad armi pari con Marco per l'onore dei piloti di idrovolanti: se Donald Curtis perder\u00e0 dovr\u00e0 saldare di sua tasca le fatture in sospeso di Porco Rosso con la ditta Piccolo per il restauro del suo aereo, se invece vincer\u00e0 potr\u00e0 sposare la giovane Fio.\nDurante la notte, mentre Porco controlla le munizioni per il duello dell'indomani, a Fio sembra di scorgere il volto umano di Marco che, accortosi che la ragazza \u00e8 sveglia, le racconta come \u00e8 avvenuta la sua trasformazione durante la prima guerra mondiale. Il giorno dopo il duello richiama una grande folla ed \u00e8 senza esclusione di colpi. Dopo aver inseguito Curtis, al momento decisivo la mitragliatrice di Porco Rosso si inceppa e quella dell'avversario \u00e8 scarica. I due a quel punto iniziano a tirarsi leve e pezzi vari degli abitacolo - ammarati - e decidono di concludere lo scontro a suon di pugni. Alla fine - quando l'incontro sembra debba finire alla pari - a vincere \u00e8 Marco.\nArriva Gina per informare dell'imminente sopraggiungere della Regia Aeronautica per stroncare quel raduno clandestino, i pirati e gli altri spettatori sono costretti ad andarsene in tutta fretta; Marco affida Fio a Gina perch\u00e9 la riporti \"nel mondo della gente rispettabile\", mentre lui e Curtis (che sembra aver notato qualcosa di strano nella faccia del suo avversario dopo un bacio rubatogli da Fio) si offrono di fare da esca agli inseguitori per permettere agli altri di scappare.\nPassano gli anni. Gina e Fio diventano grandi amiche, e superano insieme gli anni del ventennio fascista e della seconda guerra mondiale. L'hotel Adriano gestito da Gina continua ad essere una rinomata meta turistica, frequentato anche dagli ormai anziani pirati dell'aria e Curtis, tornato in America, \u00e8 diventato un attore, ma continua a scrivere lettere a Fio ricordando con nostalgia quell'estate sull'Adriatico. Riguardo a come si sia conclusa la scommessa di Gina, la ragazza divenuta donna risponde agli spettatori che \"\u00e8 un segreto soltanto nostro\". Tuttavia, nella \"ripresa\" dall'alto nella medesima scena, durante il passaggio dell'idrovolante a reazione di Fio, per un breve attimo si intravede un idrovolante rosso attraccato al pontile nei pressi del giardino privato di Gina.\nColonna sonora.\nLa colonna sonora \u00e8 di Joe Hisaishi, collaboratore abituale di Hayao Miyazaki in quasi tutti i suoi film.\nDistribuzione.\nNel 2003 la Buena Vista realizz\u00f2 il doppiaggio in lingua italiana e annunci\u00f2 l'uscita del film per il mercato home video italiano. Tuttavia, dopo aver posticipato pi\u00f9 volte l'uscita, perse i diritti del film e questa edizione non venne mai portata a compimento e pubblicata..\nIl 30 ottobre 2010 \u00e8 stato presentato in versione sottotitolata con un nuovo adattamento a cura di Gualtiero Cannarsi all'interno del Festival internazionale del film di Roma 2010 col titolo \"Il Maiale Rosso\" per rendere con maggiore fedelt\u00e0 l'originale. Il 12 novembre 2010 \u00e8 uscita nelle sale italiane una nuova edizione del film curata dalla Lucky Red, che ha mantenuto il titolo \"Porco Rosso\".\nEdizioni home video.\nL'edizione DVD italiana di \"Porco Rosso\" \u00e8 stata resa disponibile per il noleggio a partire dal 9 febbraio 2011, mentre \u00e8 stata pubblicata in commercio dal 9 marzo 2011. Dal 26 febbraio 2014 \u00e8 disponibile anche in Blu-ray.\nAccoglienza.\nIncassi.\n\"Porco Rosso\", con un incasso di 2,8 miliardi di yen, si rivel\u00f2 il film di maggior successo del 1992 in patria. Il maggior incasso estero, invece, si \u00e8 registrato, con 337\u00a0951 $, in Italia.\nCritica.\n\"Porco Rosso\" ha ricevuto critiche generalmente positive: il sito di recensioni \"Rotten Tomatoes\" riporta il 94% di consensi (con 17 recensioni favorevoli ed una contraria), mentre \"MYmovies\" d\u00e0 al film tre stelle e mezzo su cinque. Roberto Nepoti, su \"la Repubblica\", scrive: \u00abil film [\u00e8] un autentico regalo per lo spettatore. Il soggetto \u00e8 insolito per il maestro giapponese; per\u00f2 include una di quelle inspiegabili metamorfosi ricorrenti nel suo cinema\u00bb.\nTematiche trattate e analisi.\n\"Porco Rosso\", pur nella bizzarria tematica e nell'anomalia dell'ambientazione che ne costituisce il fascino, \u00e8 fedele ai temi del maestro dell'animazione giapponese, come il volo (con i duelli aerei di fantasiosi velivoli), la condanna del fascismo, il tema della maledizione (la metamorfosi suina di Marco come quella dei genitori di Chihiro ne \"La citt\u00e0 incantata\", la malattia di Ashitaka in \"Princess Mononoke\", la trasformazione di Haru in un gatto in \"La ricompensa del gatto\" e la maledizione di Sophie ne \"Il castello errante di Howl\"), la presenza di un personaggio femminile adolescente, la rinuncia ad una distinzione netta tra buoni e cattivi. Lo stesso Donald Curtis, pur essendo l'antagonista, non \u00e8 realmente un personaggio negativo.\nPi\u00f9 in particolare, la metafora dell'uomo-maiale si presta a pi\u00f9 interpretazioni. In chiave buddhista, il maiale rappresenta l'ignoranza, la dispercezione della realt\u00e0 e l'auto-inganno del s\u00e9, ma \u00e8 anche vero che il maiale \u00e8 un animale simpatico a Miyazaki, tanto che lo Studio Ghibli \u00e8 anche detto \"buta-ya\" (la casa del porco) per via di un'insegna vittoriana raffigurante un maiale che campeggia sul portico dell'edificio. Nella prima stesura del soggetto, dal graphic novel \"Zass\u014d not\u014d\", poi, il personaggio di Marco era un vecchio maiale che seduce la ragazzina ed \u00e8 poi riscattato dal suo amore, ma nel film di questo non v'\u00e8 pi\u00f9 traccia, anche se la connotazione erotico-estetica rimane, dato che l'uomo-maiale \u00e8 anche il fascino maschile che prescinde dalla bellezza. Probabilmente, per\u00f2, le due letture privilegiate della metafora riguardano due aspetti diversi del personaggio, uno pubblico e l'altro privato. \"Porco rosso\" pu\u00f2 leggersi, infatti, come insulto fascista, dal momento che la posizione politica di Marco \u00e8 chiara nella sua scelta contro il regime, che lo ha per questo messo all'indice, riducendolo ad essere un reietto cacciatore di taglie. D'altra parte, Marco si sente un maiale per essere l'unico sopravvissuto alla battaglia aerea in cui sono morti tutti i suoi compagni, fatto considerato disonorevole dai giapponesi."}
{"id": "2336452", "revid": "767487", "url": "https://it.wikipedia.org/wiki?curid=2336452", "title": "Campionato europeo di pallavolo maschile 2003", "text": "Il XXIII campionato europeo di pallavolo maschile si svolse a Berlino, Karlsruhe e Lipsia, in Germania, dal 5 al 14 settembre 2003. Al torneo parteciparono 12 squadre nazionali europee e la vittoria finale and\u00f2 per la quinta volta all'Italia.\nQualificazioni.\nAl campionato europeo partecipano la nazionale del paese ospitante, le prime 5 squadre classificate nel campionato del 2001 e 6 squadre provenienti dai gironi di qualificazione.\nPodio.\nCampione.\nItalia(Quinto titolo)\nSecondo posto.\nFrancia\nTerzo posto.\nRussia"}
{"id": "2336458", "revid": "305330", "url": "https://it.wikipedia.org/wiki?curid=2336458", "title": "My Neighbors the Yamadas", "text": ""}
{"id": "2336460", "revid": "767487", "url": "https://it.wikipedia.org/wiki?curid=2336460", "title": "Tropico del Cancro (romanzo)", "text": "Tropico del Cancro \u00e8 il primo romanzo scritto da Henry Miller, pubblicato per la prima volta nel 1934 dalla Obelisk Press a Parigi.\nNegli Stati Uniti venne pubblicato per la prima volta nel 1961 dalla Grove Press, e port\u00f2 ad un processo per oscenit\u00e0 Il romanzo divenne famoso, oltre che per la sua franca e spesso dettagliata descrizione del sesso, anche per la prosa colta ed elaborata che lo fanno considerare da molti come un importante capolavoro della letteratura del ventesimo secolo.\nTrama.\nIl romanzo \u00e8 ambientato nella Francia del 1930, principalmente a Parigi. \u00c8 scritto in prima persona, con molti riferimenti autobiografici come altri romanzi di Miller, e spesso fluttua tra il passato ed il passato prossimo.\nL'ambiente parigino, luogo rutilante e pieno di mollezze da intellettuali, \u00e8 anche un mondo di lavoro, di preparazione alla guerra e di confronto politico.\nIl protagonista sempre a caccia di qualche soldo, si muove per\u00f2 nel mondo degli artisti falliti e degli esiliati volontari; persone inaffidabili ed irresponsabili che vivono nelle strade, nei locali pubblici pi\u00f9 infimi, nei postriboli, in tuguri, mangiando quando capita e stordendosi di alcool e fumo.\nAlcuni capitoli spesso seguono un riferimento narrativo stretto agli amici di Miller, ai colleghi ed ai posti di lavoro; altri sono scritti come delle riflessioni a flusso di coscienza. Vi sono molti passaggi che esplicitamente descrivono gli incontri sessuali del narratore, anche se il libro non si focalizza soltanto su questi argomenti.\nEdizioni in lingua italiana.\nLa prima edizione in lingua italiana \u00e8 stata curata da Feltrinelli nel 1962, con la traduzione di Luciano Bianciardi. Feltrinelli ha fatto risultare il libro come stampato in Francia, a \u00c9tampes, usando il marchio prestato da un editore svizzero e riportando in terza di copertina l'avvertenza: \u00abAvvertenza importante. Questa edizione \u00e8 destinata al mercato estero; l'Editore ne vieta l'importazione e la vendita in Italia\u00bb, mentre in realt\u00e0 il volume \u00e8 stato stampato a Varese e venduto sottobanco in Italia. Dopo una lunga \"querelle\" giudiziaria l'opera \u00e8 entrata ufficialmente nel mercato italiano nel 1967."}
{"id": "2336466", "revid": "339392", "url": "https://it.wikipedia.org/wiki?curid=2336466", "title": "Tram Skoda 06T", "text": ""}
{"id": "2336468", "revid": "339392", "url": "https://it.wikipedia.org/wiki?curid=2336468", "title": "Skoda 06T", "text": ""}
{"id": "2336472", "revid": "1568601", "url": "https://it.wikipedia.org/wiki?curid=2336472", "title": "Valle del Tennessee", "text": "La Valle del Tennessee (in inglese: \"Tennessee Valley\") \u00e8 una regione degli Stati Uniti d'America corrispondente al bacino idrografico del fiume Tennessee, che copre una gran parte dello Stato americano del Tennessee.\nIl confine della valle \u00e8 conosciuta come la \"Tennessee Valley Divide\". La Valle del Tennessee contribui notevolmente alla divisione legale del Grand Divisions.\nGeografia.\nEssa si estende dal sud-ovest del Kentucky, al nord-ovest della Georgia, e del nord-est del Mississippi alle montagne della Virginia e Carolina del Nord."}
{"id": "2336475", "revid": "442418", "url": "https://it.wikipedia.org/wiki?curid=2336475", "title": "Strade di collegamento in Finlandia", "text": "Le strade di collegamento in Finlandia (in finlandese \"yhdystiet\", in svedese \"f\u00f6rbindelsev\u00e4gar\") sono tutte le strade della rete stradale finlandese che non sono classificate come strade statali, principali o regionale, e servono solitamente il traffico locale all'interno delle varie regioni della Finlandia. \nSolitamente il traffico gestito dalle strade di collegamento \u00e8 basso ma, essendo la Finlandia un paese a bassa densit\u00e0 di popolazione, la loro importanza pu\u00f2 essere in alcune zone elevata.\nLe strade di collegamento hanno una numerazione ufficiale compresa nell'intervallo 1000-9999 e i cartelli identificativi portano il numero in bianco su sfondo azzurro. Non tutte le strade di collegamento sono comunque fornite di cartelli.\nDall'inizio del 2006 anche le strade in precedenza classificate come locali sono state fatte confluire nel gruppo delle strade locali, estendendo la numerazione anche alla serie 11000-19999; tali strade non sono comunque mai fornite di segnaletica informativa del numero.\nNel 2008 la rete delle strade di collegamento in Finlandia ammontava a circa km, di cui circa la met\u00e0 asfaltati."}
{"id": "2336477", "revid": "1318658", "url": "https://it.wikipedia.org/wiki?curid=2336477", "title": "Chiesa di San Giovanni Evangelista (Torino)", "text": "La chiesa di San Giovanni Evangelista \u00e8 una delle chiese che san Giovanni Bosco (conosciuto comunemente come Don Bosco) fece edificare nella Torino del XIX secolo; \u00e8 sita in corso Vittorio Emanuele II al n. 13, nell'isolato fra via Madama Cristina e via Ormea, in voluta prossimit\u00e0 del Tempio valdese.\nStoria.\nLa chiesa \u00e8 chiamata \"San Giovannino\" per distinguerla dalla cattedrale dedicata a San Giovanni Battista, patrono della citt\u00e0. Don Bosco la pens\u00f2 a lungo, unitamente all'istituto annesso, perch\u00e9 riteneva che per incidere profondamente nella zona non bastasse l'oratorio San Luigi, che aveva fondato nel 1847.\nUna volta superati gli ostacoli, soprattutto per l'acquisto del terreno, diviso in tanti piccoli appezzamenti, decise di non badare a spese, per ottenere che la chiesa figurasse degnamente fra gli edifici che si venivano allineando lungo il corso dedicato al re Vittorio Emanuele II.\nL'architetto, conte Edoardo Arborio Mella, disegn\u00f2 una chiesa ispirandosi allo stile romanico lombardo del XIII secolo. La pietra angolare fu collocata il 14 agosto 1878, con la benedizione dell'arcivescovo Gastaldi. Nel 1882 la chiesa era terminata e il 28 ottobre fu solennemente consacrata. La prima messa fu celebrata da Don Bosco verso mezzogiorno.\nDescrizione.\nArte e architettura.\nLa chiesa occupa un'area rettangolare di circa in lunghezza per in larghezza. Sulla facciata s'innalza il campanile a di altezza.\nL'interno della chiesa \u00e8 diviso in tre navate, quella centrale doppia in dimensioni rispetto alle laterali. La navata centrale termina in un'abside semicircolare, conclusa da una volta a bacino, in cui campeggia un dipinto ad uso mosaico alla bizantina del pittore torinese Enrico Reffo, che raffigura il Calvario e il momento in cui Ges\u00f9 crocefisso pronuncia le parole del suo testamento: \"Donna, ecco tuo figlio\", e al discepolo prediletto, san Giovanni: \"Ecco la Madre tua\".\nLe navate laterali si prolungano attorno all'abside formando un ambulacro ad anello che circonda la navata centrale.\nL'arcata di mezzo, che misura di altezza, e quelle laterali di , sono sorrette da una serie di pilastri alternativamente dell'altezza di e di , dando luogo a 6 arcate per parte: i pilastri sono adorni di colonnette per met\u00e0 sporgenti, con capitelli cubiformi, ornati con la croce.\nNelle cinque finestre circolari sottostanti il dipinto sono rappresentati, su vetro (in ordine da sinistra), san Pietro, san Giacomo, San Giovanni, sant'Andrea e san Paolo: opera del pittore Pompeo Bertini di Milano.\nI sette medaglioni sulle pareti laterali e sopra la porta centrale (3+3+1) raffigurano i sette vescovi dell'Asia minore nominati nell'Apocalisse, cio\u00e8 i vescovi delle chiese di Efeso, Smirne, Pergamo, Tiatira, Sardi, Filadelfia e Laodicea. I medaglioni sono opera di Enrico Reffo.\nSono pure del Reffo i due grandi quadri sulle pareti laterali del presbiterio, manifestanti l'apostolato e la carit\u00e0 di San Giovanni Evangelista.\nNella volta sopra il presbiterio sono dipinti l'Agnello e due gruppi di angeli. Il concetto dell'artista Giuseppe Rollini \u00e8 tolto dall'Apocalisse: l'Agnello di Dio, Ges\u00f9 Cristo, rompe i sigilli che chiudevano il libro contenente i futuri destini della Chiesa, mentre i cori angelici sciolgono all'Agnello un inno di lode e di vittoria.\nInfine, accanto al portale principale, appena entrati sulla destra, campeggia una sontuosa statua dedicata a papa Pio IX, opera dello scultore Francesco Confalonieri, che don Bosco volle come monumento di riconoscenza per gli insigni benefici da lui ricevuti.\nOrgano a canne.\nL'organo, desiderato da Don Bosco, fu commissionato e affidato nel 1882 al Cav. Giuseppe Bernasconi di Varese per la realizzazione.\nFu inaugurato nella prima settimana di luglio di quell'anno con concerti mattutini e serali, eseguiti, tra gli altri, da Carlo Galli, Roberto Remondi e dal maggiore organista dell'epoca Vincenzo Petrali di Bergamo.\nVi parteciparono almeno cinquantamila persone, paganti il biglietto, come riportano gli annuali. L'organo, a trasmissione meccanica, era gi\u00e0 dotato di tre tastiere, una pedaliera di 22 pedali e varie \u00abspecialit\u00e0\u00bb quali timpano, rullo e grancassa, tam-tam, un grande meccanismo per unire all'organo le campane del campanile della chiesa, il distacco dei piatti dalla grancassa e il campanello per avvisare il tiramantici.\nIl giornale L'Unit\u00e0 Cattolica scriveva che il Cav. G. Bernasconi \u00abseppe fabbricare un organo giudicato dagli esperti non solo per migliore di Torino, ma per uno dei migliori d'Italia\u00bb.\nFurono rilevati difetti nella funzionalit\u00e0 dello strumento, e intorno alla met\u00e0 degli anni trenta, si fece restaurare. Lo strumento, costruito secondo i canoni vigenti alla fine dell'Ottocento, e perci\u00f2 adeguato alle interpretazioni delle musiche di carattere melodrammatico, sub\u00ec una rivoluzione tecnica (leva Barker) in consonanza alla trasformazione del gusto musicale.\nCon l'introduzione dell'organo sinfonico-orchestrale la ditta Baldi di Torino, incaricata dell'opera di restauro, nel 1920 trasforma la trasmissione da meccanica in pneumatica, essendo quella meccanica giudicata complicata e facilmente deteriorabile, apportando significativi cambiamenti all'assetto fonico dell'organo. In seguito, venne nuovamente modificata nel 1935 la trasmissione, che divenne elettrica. Dopo l'intervento della ditta Baldi, l'organo non ha subito interventi per cinquant'anni, perci\u00f2 i danni causati allo strumento sono attribuibili al trascorrere del tempo. L'organo Bernasconi non fu pi\u00f9 riportato alla sua originalit\u00e0 a causa della trasformazione operata dalla ditta Baldi.\nUn semplice restauro sarebbe stato riduttivo per lo strumento, sia per l'impostazione dei registri, sia per il sistema di trasmissione pneumatico complesso e lento: attualmente si richiedono omogeneit\u00e0, ricchezza fonica ed equilibrio tra i corpi sonori. Fu decisa per il nuovo organo la trasmissione elettrica aggiornata, e, per l'impianto fonico la possibilit\u00e0 di suonare l'intera letteratura organistica. Soprattutto, secondo le nuove disposizioni liturgiche del Concilio Vaticano II, contenute nella Sacrosantum Concilium e nei documenti pastorali ispirati a quella costituzione, l'ubicazione del coro \u00e8 preferibile tra l'assemblea orante, che pu\u00f2, aiutata dalla musica liturgica, cantare le parti proprie. e cos\u00ec essere agevolmente il soggetto della celebrazione liturgica: perci\u00f2 l'organo \u00e8 stato collocato a diretto contatto con l'assemblea.\nOttenuto, dunque, il parere positivo della Commissione Organi e della Sovrintendenza ai Monumenti, fu deciso il trasferimento dalla cantoria all'abside a cura della Fabbrica Artigiana d'Organi Francesco Michelotto di Albignasego (Padova), nel 1983. L'organo fu inaugurato il 4 maggio 1985 con quattro concerti tenuti da Giovanni Borra, Guido Donati, Massimo Nosetti e Arturo Sacchetti.\nIn concomitanza col Bicentenario della nascita di Don Bosco (1815-2015), l'organo \u00e8 stato rimesso a nuovo con un primo intervento di pulitura, e con la successiva installazione del centralino elettronico ed ampliamento fonico affidato alla Bottega Organara di Roberto Curletto di Vinovo (To). Il nuovo organo, su progetto fonico del M\u00b0 Stefano Marino (organista titolare della chiesa di San Giovanni Evangelista) \u00e8 stato inaugurato il 27 maggio 2016 con un concerto del giovane organista M\u00b0 Gabriele Agrimonti."}
{"id": "2336482", "revid": "110157", "url": "https://it.wikipedia.org/wiki?curid=2336482", "title": "Futsal-liiga 2008-2009", "text": "La Futsal-liiga 2008-2009 \u00e8 stato il dodicesimo campionato finlandese di calcio a 5, svoltosi nella stagione 2008-09 e per la prima volta con la formula dei play-off dopo la stagione regolare a dieci squadre. La vittoria \u00e8 andata per la terza volta al Golden FT Espoo."}
{"id": "2336486", "revid": "3791", "url": "https://it.wikipedia.org/wiki?curid=2336486", "title": "Accademia Caesarea Leopoldina", "text": ""}
{"id": "2336487", "revid": "287204", "url": "https://it.wikipedia.org/wiki?curid=2336487", "title": "Futsal-liiga 2007-2008", "text": "La Futsal-liiga 2007-2008 \u00e8 stato l'undicesimo campionato finlandese di calcio a 5, svoltosi nel 2007-08 e per l'ultima volta con la formula della stagione regolare a dieci squadre senza play-off. La vittoria \u00e8 andata per la seconda volta nella sua storia al Golden FT Espoo."}
{"id": "2336490", "revid": "253269", "url": "https://it.wikipedia.org/wiki?curid=2336490", "title": "Nancy Reagan", "text": "Biografia.\nL'infanzia e la carriera come attrice.\nUnica figlia di Kenneth Seymor Robbins, un venditore di automobili, e Edith Luckett, un'attrice, figlioccia dell'attrice Alla Nazimova, Nancy venne cresciuta dai suoi zii a causa della separazione dei suoi genitori, avvenuta prima della sua nascita. Si ricongiunse con la madre nel 1929, quando la donna si rispos\u00f2 con un neurochirurgo di Chicago di nome Loyal Davis, che adott\u00f2 la bambina dandole il suo cognome.\nUna volta cresciuta, svolse lavori saltuari tra cui la commessa presso la catena Marshall Field's e l'aiuto infermiera; poi, decisa a seguire le orme della madre, si trasfer\u00ec a Hollywood, dove ottenne un contratto con la Metro-Goldwyn-Mayer che le consent\u00ec, durante gli anni quaranta e cinquanta, di lavorare come attrice sotto il nome di Nancy Davis: inizialmente le vennero affidati piccoli ruoli in pellicole come \"I marciapiedi di New York\", successivamente ricopr\u00ec il ruolo di protagonista in film come \"Solitudine\" (1951), \"Il cervello di Donovan\" (1953) e \"Le pantere dei mari\" (1957).\nNel 1949, in pieno maccartismo, il nome di Nancy Davis fin\u00ec nella \"Hollywood Blacklist\", una lista di attori sospettati di avere legami col comunismo: trattandosi di una sua omonima e per timore di essere coinvolta in un polverone, Nancy si rivolse a Ronald Reagan, anch'egli attore e all'epoca presidente della Screen Actors Guild; l'uomo sistem\u00f2 la faccenda e i due cominciarono a frequentarsi, intrattenendo una relazione sentimentale destinata a durare per tutta la vita.\nRonald e Nancy Reagan recitarono insieme in un solo film, intitolato \"Le pantere dei mari\". La pellicola segn\u00f2 anche l'ultima apparizione sul grande schermo di Nancy, che successivamente si dedic\u00f2 solo ad alcune sporadiche apparizioni televisive; a distanza di svariati decenni, Albert Brooks propose alla Reagan di interpretare il ruolo di sua madre nel film \"Mamma torno a casa\" (1996), ma la donna declin\u00f2 l'offerta in quanto occupata a prestare assistenza medica a suo marito e la parte venne affidata a Debbie Reynolds.\nVita privata.\nI Reagan si sposarono nel 1952 con una cerimonia estremamente intima, alla quale presenziarono solo i due testimoni William Holden e Brenda Marshall.\nDal matrimonio nacquero due figli, Patti e Ron; Ronald Reagan aveva gi\u00e0 due figli, nati dal primo matrimonio con la collega Jane Wyman, Maureen e Michael. Il rapporto con i figli fu piuttosto complicato: Nancy ebbe parecchie divergenze soprattutto con la figlia Patti, che si ribell\u00f2 ai genitori esprimendo pubblicamente posizioni politiche contrastanti dalle loro e aderendo a un movimento per il disarmo nucleare, in netta opposizione con le scelte politiche del padre. Il legame tra Nancy e Patti si rinsald\u00f2 nel corso degli anni, in particolare nel lungo periodo di malattia di Ronald. Con il figlio Ron il rapporto fu meno turbolento, sebbene anch'egli prese pubblicamente le distanze dalle opinioni politiche dei genitori e divenne noto come opinionista e conduttore radiofonico ateo e liberale.\nNancy ebbe alcuni contrasti anche con il figliastro Michael, con il quale i rapporti furono freddi per diversi anni, ma sia lei sia il marito si riconciliarono con lui nel 1984. L'unica con cui Nancy mantenne sempre un rapporto positivo e privo di contrasti fu la figliastra Maureen, morta nel 2001 a causa di un melanoma. Nel suo libro di memorie \"My Turn\", pubblicato nel 1989, l'ex \"first lady\" ammise di non aver avuto nel corso degli anni un rapporto idilliaco con i figli, scrivendo: \"Apparentemente, tutti loro hanno creduto almeno in un'occasione che io e Ronnie fossimo talmente devoti l'un l'altro da non avere spazio per loro nei nostri affetti, e che qualche volta venivano lasciati fuori\".\nProprio il rapporto con il marito Ronald fu al centro dell'attenzione di cittadini e stampa. Charlton Heston defin\u00ec il loro legame \"la pi\u00f9 grande relazione d'amore nella storia della presidenza americana\". Nel 1998 la stessa Nancy afferm\u00f2 in un'intervista \"Il nostro rapporto \u00e8 molto speciale. Ci amavamo molto e ci amiamo ancora. Quando dico che la mia vita \u00e8 cominciata con Ronnie, b\u00e8, \u00e8 vero. \u00c8 cos\u00ec. Non posso immaginare la mia vita senza di lui\". Questo tipo di dichiarazioni, nonch\u00e9 l'atteggiamento pubblico della Reagan, sempre al fianco del marito e sempre pronta a proteggerlo e difenderlo, le valsero le critiche di molte femministe sin dai tempi in cui era semplicemente la moglie del governatore: venne spesso descritta come una moglie adorante e \"out of touch\" e le fu particolarmente contestato \"The Gaze\", lo sguardo fisso e attento che rivolgeva al marito in molte occasioni pubbliche.\nFirst lady della California.\nNel 1967 Ronald Reagan venne eletto governatore della California e insieme alla famiglia si trasfer\u00ec nella residenza ufficiale del governatore a Sacramento, la \"California Governor's Mansion\". Il passaggio da Los Angeles a una piccola cittadina fu accolto malvolentieri da Nancy e, quando dopo soli quattro mesi scopr\u00ec che la casa non era abbastanza attrezzata per fronteggiare gli incendi, convinse il marito a trasferirsi in un sobborgo. La scelta della neo first lady della California venne aspramente criticata da pi\u00f9 parti, in quanto percepita come un segno di snobismo e la donna si guadagn\u00f2 l'appellativo di \"Queen Nancy\". Dal canto suo, la signora Reagan rivendic\u00f2 la scelta sostenendo di averla compiuta per proteggere la propria famiglia. Nel frattempo Nancy supervision\u00f2 i lavori di costruzione di una nuova residenza ufficiale nella citt\u00e0 di Carmichael, ma l'opera, finanziata dai soldi dei contribuenti, venne completata subito dopo la fine del secondo e ultimo mandato da governatore di Reagan; il suo successore, il democratico Jerry Brown, rifiut\u00f2 di trasferirvisi e nel 1982 la propriet\u00e0 venne venduta a un privato cittadino al costo di un milione e mezzo.\nNel 1967 suo marito la nomin\u00f2 membro della \"California Arts Commission\" e l'anno successivo fu eletta \"donna dell'anno\" dal Los Angeles Times, che la defin\u00ec \"una first lady modello\". Durante il suo periodo da first lady della California, Nancy Reagan fu molto attiva nel \"Foster Grandparent Program\", un programma sociale che affiancava in attivit\u00e0 ricreative gli anziani e i bambini disabili; una volta divenuta first lady degli Stati Uniti, la Reagan si occup\u00f2 di promuovere il programma a livello nazionale.\nIl ruolo nelle campagne presidenziali.\nNel 1975 il secondo mandato da governatore di Ronald Reagan giunse al termine e l'uomo scelse di non chiederne un terzo agli elettori. Le mire di Reagan si spostarono invece sulla Casa Bianca, dal momento che decise di presentare la propria candidatura alle presidenziali del 1976 contro il repubblicano in carica Gerald Ford, sfidando l'iniziale scetticismo della moglie, che temeva per la sua salute e per la sua carriera. Alla fine Nancy appoggi\u00f2 il marito e prese parte alla campagna elettorale assumendo un ruolo di supporto e organizzando eventi pubblici come pranzi e dibattiti. All'interno di questa cornice si ricorda quella che la stampa defin\u00ec \"la contesa delle regine\", che vide protagoniste Nancy Reagan e Betty Ford, le quali rilasciarono interviste e presero parte a comizi adottando approcci differenti sulle stesse posizioni. In particolar modo, la Reagan si mostr\u00f2 contrariata per via del ritratto guerrafondaio del marito che veniva fornito agli elettori da parte del team del Presidente Ford. Alla fine Reagan perse la nomination repubblicana contro Ford, ma lo stesso Ford venne sconfitto nelle elezioni generali dal candidato democratico Jimmy Carter.\nNel 1980 Reagan si candid\u00f2 nuovamente alle presidenziali e anche questa volta sua moglie Nancy gioc\u00f2 un ruolo fondamentale nella campagna. Gi\u00e0 a partire dai primi giorni di primarie, Nancy assunse il ruolo di mediatrice delle svariate dispute che sorsero tra i collaboratori del marito: alcuni degli strateghi politici che assistevano Reagan infatti ebbero parecchi dissapori legati alla gestione della campagna e Nancy si occup\u00f2 di consigliare il marito sulla linea da seguire, suggerendogli a pi\u00f9 riprese l'estromissione di alcuni collaboratori a favore di altri. Dopo la vittoria di Reagan alle primarie, Nancy ottenne maggiore visibilit\u00e0 e la sfrutt\u00f2 cercando di controbilanciare l'immagine conservatrice del marito assumendo posizioni pi\u00f9 moderate e accomodanti su temi come i diritti delle donne, nonch\u00e9 differenziando la propria immagine da quella di Rosalynn Carter. Alle elezioni del novembre del 1980 Ronald Reagan sconfisse Jimmy Carter e cos\u00ec Nancy divenne la quarantaduesima first lady degli Stati Uniti.\nRuolo politico, immagine pubblica e controversie.\nNancy Reagan fu una delle first lady maggiormente attive sulla scena pubblica statunitense: per molti anni si occup\u00f2 della lotta all'abuso di droga, fondando la celebre \"Just Say No\", che viene considerata una delle sue iniziative pi\u00f9 importanti. Per questa sua campagna, la signora Reagan prese parte in prima persona ad alcuni degli show televisivi pi\u00f9 popolari dell'epoca, come \"Il mio amico Arnold\" e \"Dynasty\". Inoltre, dopo essersi sottoposta a una mastectomia radicale per rimuovere un adenocarcinoma al seno divenne una strenua portavoce dei controlli preventivi e oper\u00f2 un'importante opera di sensibilizzazione a favore della mammografia.\nIl ruolo decisivo di Nancy nelle scelte politiche del marito emerse maggiormente nel corso degli anni: fu proprio la first lady a raffreddare i rapporti con l'allora capo di gabinetto della Casa Bianca Donald Regan all'indomani dello scandalo Irangate, convincendo il Presidente a sostituirlo; inoltre fu su suggerimento di Nancy, schieratasi contro il parere dei consiglieri politici del marito, che Ronald Reagan decise di distendere i rapporti con il leader sovietico Michail Gorba\u010d\u00ebv, costruendo un'alleanza che port\u00f2 alla fine della guerra fredda; nel 1985, durante una visita di stato in Germania, cerc\u00f2 inutilmente di dissuadere Reagan dal recarsi in visita al cimitero di Bitburg, nel quale si tenne una cerimonia commemorativa di alcuni caduti di guerra tedeschi (tra i quali dei militi nazisti, ragion per cui il Presidente si trov\u00f2 al centro di molte polemiche, passate alla storia col nome di \"controversia di Bitburg\"); fu molto amica di Margaret Thatcher, che defin\u00ec \"campionessa di libert\u00e0 e democrazia\" nonch\u00e9 \"anima gemella politica\" di suo marito Ronald.\nL'accusa principale che venne rivolta a Nancy fu proprio quella di intromettersi eccessivamente nelle questioni politiche di competenza del marito, ma la first lady rispose sempre con ironia a tutti gli attacchi, guadagnandosi la stima dei cittadini. Da un sondaggio condotto nel 1987 dall'Istituto Gallup, la signora Reagan risult\u00f2 essere la donna con la quale la maggioranza degli uomini statunitensi tra i 25 e i 34 anni avrebbero trascorso una serata, superando personaggi come Raquel Welch e Whitney Houston. Insieme a Jackie Kennedy, Nancy Reagan \u00e8 ricordata come una delle first lady maggiormente riconosciute come icone di stile, tanto da dare il proprio nome a un colore, il \"rosso Reagan\", ispirato alla tinta scarlatta che era solita indossare in molte occasioni pubbliche.\nGi\u00e0 dagli inizi del suo mandato, Nancy Reagan fu oggetto di critiche, in parte per la sua decisione di acquistare nuovi servizi di porcellana per la China Room (la \"Sala delle Porcellane\") e per aver ripristinato uno stile sfarzoso all'interno della Casa Bianca. Nel 1988 il settimanale TIME rivel\u00f2 che la first lady possedeva un guardaroba del valore di un milione e mezzo di dollari, costituito da capi d'abbigliamento e gioielli ricevuti in prestito dai pi\u00f9 famosi designer, in quella che apparve a tutti gli effetti come una violazione della legge statunitense sull'etica; attraverso una portavoce, la Reagan dichiar\u00f2 di aver pagato tutto di tasca propria, ma sub\u00ec comunque le critiche degli oppositori che condannarono il suo stile di vita eccessivamente lussuoso. Altre polemiche emersero quando, nello stesso anno, venne rivelato che aveva consultato un'astrologa per assistere il marito nei suoi programmi di presidente, dopo l'attentato alla sua vita del 1981 a opera di John Hinckley Jr.. A distanza di molti anni, la Reagan si trov\u00f2 nuovamente protagonista di una controversia quando un telegramma conservato nell'archivio della Casa Bianca rivel\u00f2 che nel 1985 l'attore Rock Hudson, ormai consumato dall'AIDS, aveva rivolto un accorato appello ai suoi intimi amici, i coniugi Reagan, per ottenere il ricovero in una rinomata clinica francese; l'allora first lady rispose a Hudson giudicando inopportuno l'intervento della Casa Bianca per favorire un amico e invitandolo a rivolgersi all'ambasciata statunitense in Francia, ma il gesto \u00e8 stato da molti interpretato come un tentativo della Reagan di non coinvolgere il marito in una questione tab\u00f9 come quella della sieropositivit\u00e0 degli omosessuali nei primi anni ottanta. In realt\u00e0, secondo altre fonti, fu proprio Nancy a spingere il marito a considerare pubblicamente il problema dell'AIDS e che proprio la morte di Hudson sia stata una delle cause di questo interessamento da parte della first lady. Per smentire le accuse di omofobia rivolte ai Reagan, peraltro, si fa riferimento proprio alle svariate amicizie della signora Reagan negli ambienti omosessuali e al suo supporto alle nozze gay, rivelato dalla figlia Patti in un'intervista del 2013.\nGli ultimi anni.\nDopo la fine del secondo mandato presidenziale di Reagan nel 1989, i coniugi si ritirarono nella loro casa di Bel Air, in California, dove Nancy spese la maggior parte del suo tempo prendendosi cura del marito, a cui nel 1994 venne diagnosticata la malattia di Alzheimer. Durante la malattia di Reagan e dopo la sua morte nel 2004, Nancy rimase attiva in politica, in particolar modo supportando la ricerca sulle cellule staminali, contro la quale si battevano molti repubblicani conservatori.\nNancy Reagan si spense il 6 marzo 2016 nella sua residenza di Bel Air, all'et\u00e0 di novantaquattro anni, a causa di una insufficienza cardiaca. Fu sepolta accanto al marito nella Ronald Reagan Presidential Library. Al suo funerale, tenutosi l'11 marzo 2016, parteciparono vari politici e personaggi del mondo dell'intrattenimento, tra cui \nl'ex presidente George W. Bush, il primo ministro canadese Brian Mulroney, Mr. T, Maria Shriver, Wayne Newton, Johnny Mathis, Anjelica Huston, John Stamos, Tom Selleck, Bo Derek, Melissa Rivers, Diane Sawyer, Tom Brokaw, il governatore della California Jerry Brown, l'attore e politico Arnold Schwarzenegger, e gli \"Speakers\" della Camera dei rappresentanti Paul Ryan, Nancy Pelosi e Newt Gingrich, nonch\u00e9 tutte le cinque First Ladies ancora in vita."}
{"id": "2336491", "revid": "223249", "url": "https://it.wikipedia.org/wiki?curid=2336491", "title": "Nancy Davis Reagan", "text": ""}
{"id": "2336495", "revid": "287204", "url": "https://it.wikipedia.org/wiki?curid=2336495", "title": "Futsal-liiga 2006-2007", "text": "La Futsal-liiga 2006-2007 \u00e8 stato il decimo campionato finlandese di calcio a 5, svoltosi nella stagione 2006-07, ed ha avuto come formato una stagione regolare a dieci squadre senza play-off. La vittoria \u00e8 andata per la terza volta nella sua storia all'Ilves FS di Tampere."}
{"id": "2336498", "revid": "293633", "url": "https://it.wikipedia.org/wiki?curid=2336498", "title": "Franco di Gibuti", "text": ""}
{"id": "2336501", "revid": "104265", "url": "https://it.wikipedia.org/wiki?curid=2336501", "title": "Jam session", "text": "Una jam session \u00e8 una riunione (regolare o estemporanea) di musicisti che si ritrovano per una performance musicale senza aver nulla di preordinato, di solito improvvisando su griglie di accordi e temi conosciuti (standard).\nIl termine, che probabilmente deriva da \"Jamu\", una parola Youruba (Africa occidentale) che significa \"insieme in concerto\", \u00e8 nato negli anni venti negli ambienti jazz, e si \u00e8 poi diffuso anche nel rock e, pi\u00f9 tardi, nell'hip hop.\nUna jam session pu\u00f2 avere lo scopo di intrattenere un pubblico ma pu\u00f2 anche essere un ritrovo di musicisti che hanno cos\u00ec l'opportunit\u00e0 di provare nuovo materiale musicale e mettere alla prova la loro abilit\u00e0 di improvvisatori in confronto con altri strumentisti; a volte \u00e8 semplicemente un ritrovo sociale. \nAlle jam session possono partecipare musicisti di tutti i livelli e possono avvenire in locali privati o pubblici.\nAd esempio divennero leggendarie negli anni quaranta le jam session del club di New York \"Minton's Playhouse\", che dopo l'orario di chiusura ospitava musicisti come Ben Webster e Lester Young e i giovani della nuova leva bebop come Thelonious Monk, Charlie Parker e Dizzy Gillespie. Questi incontri spesso si trasformavano in vere e proprie competizioni fra virtuosi.\nLe jam session sono un terreno fertile per l'incontro di musicisti, lo scambio di idee, e sono quindi l'occasione dove sono nate molte collaborazioni musicali.\nA partire dagli anni sessanta anche musicisti rock presero l'abitudine di cimentarsi in jam session.\nAd esempio il bonus CD dell'ultima versione dell'album \"Layla\" di Eric Clapton con uno dei suoi primi gruppi (\"Derek &amp; The Dominos\") include una serie di registrazioni in jam session fra Clapton, i membri della sua band e altri musicisti. Il chitarrista Duane Allman, che partecip\u00f2 alla jam, fu poi invitato a registrare alcuni brani del disco con Clapton.\nUn altro esempio \u00e8 la bonus track \"Apple Jam\" nel disco del 1970 \"All Things Must Pass\" di George Harrison.\nNella cultura Hip Hop, a partire dagli Anni '70 la tecnica del \"freestyle\" viene normalmente sperimentata all'interno di jam che possono avvenire ovunque, in qualsiasi luogo, specie all'interno di locali di medie dimensioni: qui le quattro discipline (MCing, DJing, Breaking, Graffiti Writing e in aggiunta anche BeatBoxing) vengono praticate in modo improvvisato."}
{"id": "2336506", "revid": "154893", "url": "https://it.wikipedia.org/wiki?curid=2336506", "title": "Meteoritical Bulletin", "text": ""}
{"id": "2336507", "revid": "892776", "url": "https://it.wikipedia.org/wiki?curid=2336507", "title": "Gran Premio di Monaco 1969", "text": "Il Gran Premio di Monaco 1969, \"XXVII Grand Prix Automobile de Monaco\" di Formula 1 e terza gara del campionato di Formula 1 del 1969, si \u00e8 disputato il 18 maggio sul circuito di Monte Carlo ed \u00e8 stato vinto da Graham Hill su Lotus-Ford Cosworth, ultima vittoria in carriera per il pilota britannico.\nVigilia.\nGli alettoni vengono banditi dopo gli incidenti scatenati nella gara precedente, il Gran Premio di Spagna. Verranno poi reintrodotti, anche se con specifiche limitazioni, nel gran premio successivo.\nTale variazione regolamentare viene stranamente imposta il venerd\u00ec (giorno di riposo) dopo che il gioved\u00ec si era gi\u00e0 svolta la prima giornata di prove. Sar\u00e0 l'unico caso di variazione del regolamento tecnico durante lo svolgimento di un Gran Premio.\nNote.\n\"Salvo indicazioni diverse le classifiche sono tratte da \""}
{"id": "2336509", "revid": "19580", "url": "https://it.wikipedia.org/wiki?curid=2336509", "title": "Futsal Liiga 2008-2009", "text": ""}
{"id": "2336511", "revid": "19580", "url": "https://it.wikipedia.org/wiki?curid=2336511", "title": "Futsal Liiga 2007-2008", "text": ""}
{"id": "2336512", "revid": "19580", "url": "https://it.wikipedia.org/wiki?curid=2336512", "title": "Futsal Liiga 2006-2007", "text": ""}
{"id": "2336519", "revid": "89327", "url": "https://it.wikipedia.org/wiki?curid=2336519", "title": "Gran Premio d'Olanda 1969", "text": "Il Gran Premio d'Olanda 1969, \"XVIII Grote Prijs van Nederland\" di Formula 1 e quarta gara del campionato di Formula 1 del 1969, si \u00e8 svolto il 21 giugno sul circuito di Zandvoort ed \u00e8 stato vinto da Jackie Stewart su Matra-Ford Cosworth.\nNote.\n\"Salvo indicazioni diverse le classifiche sono tratte da \""}
{"id": "2336520", "revid": "712828", "url": "https://it.wikipedia.org/wiki?curid=2336520", "title": "Claire Stanfield", "text": ""}
{"id": "2336521", "revid": "31092", "url": "https://it.wikipedia.org/wiki?curid=2336521", "title": "Otto volante", "text": ""}
{"id": "2336528", "revid": "767487", "url": "https://it.wikipedia.org/wiki?curid=2336528", "title": "Stephanie Parker", "text": "Biografia.\nNata Stephanie McMaster a Brighton e cresciuta a Weston-super-Mare in Inghilterra, viveva in Galles da quando aveva 13 anni.\nAssurse alla notoriet\u00e0 intorno ai 15 anni quando entr\u00f2 nel \"cast\" della serie televisiva gallese \"Belonging\", prodotta da BBC Wales e che termin\u00f2 nei primi mesi del 2009; era stata, nel frattempo, impegnata in altri telefilm quali \"Casuality\", \"Doctors\", \"Doc Martin\", \"Metropolitan Police\", oltre che in diversi drammi radiofonici su BBC Radio 4.\nDue giorni dopo la trasmissione dell'ultima puntata di \"Belonging\" Stephanie Parker, che aveva da poco compiuto 22 anni, si impicc\u00f2 in un campo nei pressi di Pontypridd.\nInizialmente le cause del suicidio rimasero sconosciute, ma in seguito si determin\u00f2 che esse erano ascrivibili alla depressione di cui soffriva la giovane attrice, unita alle conseguenze mai affrontate di episodi di bullismo di cui fu vittima a scuola.\nIl parere del \"coroner\" fu che Stephanie Parker, il cui tasso alcolemico era superiore a quello massimo consentito per la guida, fosse morta accidentalmente in quanto non intenzionata tanto a uccidersi, quanto a richiamare l'attenzione su di s\u00e9 con un tentato suicidio che tuttavia era sfuggito al suo controllo con esiti per lei fatali."}
{"id": "2336529", "revid": "339392", "url": "https://it.wikipedia.org/wiki?curid=2336529", "title": "Centro di produzione Rai di Saxa Rubra", "text": ""}
{"id": "2336534", "revid": "1728", "url": "https://it.wikipedia.org/wiki?curid=2336534", "title": "Svintila", "text": ""}
{"id": "2336540", "revid": "125209034", "url": "https://it.wikipedia.org/wiki?curid=2336540", "title": "Liu Jo", "text": "Liu Jo S.p.A. (resa graficamente come LIU\u2022JO) \u00e8 un'azienda di abbigliamento italiana fondata nel 1995 dai fratelli Marco e Vannis Marchi a Carpi, in provincia di Modena, distretto italiano d'eccellenza per la maglieria.\nIl nome Liu Jo deriva dai soprannomi che usavano Marco Marchi (\"Jo\") e una sua compagna di giovent\u00f9 (\"Liu\").\nLa filosofia creativa del brand \u00e8 dedicata all'esaltazione della naturale femminilit\u00e0 e bellezza di ogni donna, espresse attraverso uno stile ricco di glamour e aperto alle interpretazioni personali. Questa identit\u00e0 si esplica in quello che, dal 2018, \u00e8 il concept delle campagne pubblicitarie di Liu Jo: #Glamourizing. Un vero statement, nato per raccontare l'evoluzione del brand e inaugurare una nuova fase.\nOggi il marchio \u00e8 presente in 48 paesi e 3 diversi continenti \u2013 Europa, Africa e Asia \u2013 grazie a una rete distributiva che conta 490 punti vendita monomarca e circa 5500 multimarca e specialty store nel mondo.\nStoria.\nNel 1995 a Carpi nasce Liu Jo, da un'intuizione di Marco e Vannis Marchi. Con il lancio delle collezioni Liu Jo e Liu Jeans inizia il percorso di crescita sul mercato italiano, prima attraverso il canale multimarca e, in seguito, su quello monomarca sia sul mercato domestico che all'estero. Presto il progetto stilistico Liu Jo evolve verso la costruzione di un total look completo, e nel 2008 viene lanciato il jeans icona \"Bottom Up\" attraverso una campagna televisiva.\nNel 2009 si rafforza la rete distributiva retail in Italia di Liu Jo, e il brand continua la sua crescita sui mercati internazionali con l'istituzione delle societ\u00e0 Liu Jo Asia Pacific e Liu Jo Retail Benelux.\nDopo il \"Bottom Up\", nel 2010, un nuovo prodotto eroe esordisce nella comunicazione a testimoniare il consolidamento del brand nel mondo degli accessori: le borse della linea Liu Jo Accessories sono protagoniste dell'advertising in tv.\nL'arrivo di Kate Moss come testimonial d'eccezione consacra un 2011 firmato Liu Jo, e l'anno successivo la \"fashion icon\" inaugura un \"flagship store\" rinnovato e ampliato in Corso Vittorio Emanuele a Milano.\nIl 2013 vede il lancio del sito multicanale e della piattaforma e-commerce. L'anno successivo il marchio trova la sua nuova icona in Dree Hemingway, protagonista di una memorabile campagna di comunicazione integrata.\nIl 2016 segna una rivoluzione nella comunicazione Liu Jo: Karlie Kloss e Jourdan Dunn, fashion icon e amiche di fama internazionale, raccontano le tante sfaccettature dell'allure femminile e la versatilit\u00e0 del marchio nelle iconiche campagne #Viceversa e #StrongTogether. Un'attitudine vincente, che nel 2017 incontra nuovi volti per esprimere tutta la sua anima: Martha Hunt e Jasmine Tookes per la stagione Primavera/Estate, Joan Smalls e Anna Mila Guyenz per la stagione Autunno/Inverno.\nNel marzo 2017 viene varata una riorganizzazione societaria del gruppo con un'operazione da 130 milioni: esce dal cda il fratello Vannis che rimane azionista con circa il 10%, resta socio di controllo il fratello Marco.\nNel 2018, la campagna Liu Jo #ExpressYourStyle segue la quotidianit\u00e0 di tre real testimonial di grande fascino: la giovane Antonina Petkovic, l'influencer Candela Pelizza, la poliedrica Julia Restoin Roitfeld.\nLa brand attitude di Liu Jo evolve ulteriormente e si afferma come definitivo statement nella campagna adv #Glamourizing, per la stagione Autunno/Inverno 2018, che vede protagonista la top model Anna Ewers. La collaborazione si rinnova anche nelle due stagioni successive.\nLe stagioni 2018/19 e 2019/20 vedono anche Liu Jo protagonista nel mondo calcistico, come \"main sponsor\" del Bologna.\nIl 5 novembre 2019 il fondatore e direttore creativo di Liu Jo, Marco Marchi, entra attraverso un aumento di capitale in Coin con il 15%. Sempre nel novembre 2019 Liu Jo acquisisce Blufin, la casa di moda fondata a Carpi da Anna Molinari e Gianpaolo Tarabini con il marchio Blumarine, nell'ambito di un'operazione che porta alla nascita di \"Eccellenze Italiane\", una holding di aggregazione di brand di fascia alta. Anna Molinari rester\u00e0 nel ruolo di ambasciatrice."}
{"id": "2336541", "revid": "59976", "url": "https://it.wikipedia.org/wiki?curid=2336541", "title": "Casa discografica Ermitage", "text": ""}
{"id": "2336542", "revid": "250563", "url": "https://it.wikipedia.org/wiki?curid=2336542", "title": "Toro Rosso STR4", "text": ""}
{"id": "2336544", "revid": "36426", "url": "https://it.wikipedia.org/wiki?curid=2336544", "title": "Arco trionfale", "text": "Un arco trionfale, o arco di trionfo, \u00e8 una costruzione con la forma di una monumentale porta ad arco, solitamente costruita per celebrare una vittoria in guerra, in auge presso le culture antiche. Questa tradizione nasce nell'Antica Roma, e molti archi costruiti in et\u00e0 imperiale possono essere ammirati ancora oggi nella \"citt\u00e0 eterna\".\nAlcuni archi trionfali erano realizzati in pietra, a Roma in marmo o travertino, ed erano dunque destinati ad essere permanenti. In altri casi venivano eretti archi temporanei, costruiti per essere utilizzati durante celebrazioni e parate e poi smontati. In genere solo gli archi eretti a Roma vengono definiti \"trionfali\" in quanto solo nell'Urbe venivano celebrati i trionfi e onorato l'ingresso del vincitore. Gli archi eretti altrove sono generalmente definiti \"onorari\" e avevano la funzione di celebrare nuove opere pubbliche. Originariamente gli archi erano semplici e avevano una sola apertura (f\u00f2rnice), nell'et\u00e0 tardoimperiale si arricchirono con f\u00f2rnici laterali e rilievi scultorei decorativi. Sulla sommit\u00e0, detta attico, erano poste statue e quadrighe guidate dall'imperatore. L'et\u00e0 augustea inaugur\u00f2 una tipologia grandiosa dell'arco di trionfo; era arricchito con rilievi in marmo o in bronzo che raccontavano le imprese di guerra dell'imperatore.\nLa costruzione degli archi romani assunse man mano, un ruolo pressoch\u00e9 simbolico. Essi infatti si rifanno alle porte monumentali, allineate alle mura della citt\u00e0, ma da esse si differiscono non tanto strutturalmente, ma, appunto, simbolicamente. Essi sono, infatti, dedicati a grandi imprese compiute da imperatori, generali, quali guerre, conquiste o anche alla semplice edificazione di infrastrutture come ponti e strade. Altro elemento di grande importanza, e quindi da sottolineare, \u00e8 la circostanza che la monumentalit\u00e0 sia data dalla sovrapposizione di due elementi strutturali: la volta ed il trilite (due colonne che sorreggono un architrave). Di questi due, solo la volta \u00e8 l'elemento portante: il peso dell'intera struttura \u00e8 scaricato solamente su di esso e non sulla struttura trilitica.\nLista di archi onorari e trionfali.\nArchi trionfali monumentali e permanenti:"}
{"id": "2336547", "revid": "135224", "url": "https://it.wikipedia.org/wiki?curid=2336547", "title": "Correva l'anno", "text": "Correva l'anno \u00e8 stato un programma televisivo italiano di approfondimento storico, in onda su Rai 3 dal 1999 al 2016.\nIl programma.\nIdeata nel 1999 da Francesco Cirafici e Stefano Rizzelli, e pensata inizialmente come un rotocalco, la trasmissione \u00e8 diventata nel corso degli anni un programma di culto della terza rete Rai. Si tratta di una serie di documentari storici dedicati, di volta in volta, ad avvenimenti o personaggi del secolo scorso e del presente. La narrazione segue un filo cronologico, scandito dagli anni cruciali del racconto. Nel 2014 viene inaugurata la serie Gli archivi del '900.\nTutte le puntate sono chiuse da un editoriale di Paolo Mieli. La regia del programma \u00e8 stata a lungo affidata ad Andrea Bevilacqua. Autrici del programma sono Marina Basile e Tiziana Pellegrini.\nDal 2014 le repliche della trasmissione sono entrate a far parte del palinsesto del canale Rai Storia. Numerose puntate sono state pi\u00f9 volte riproposte sempre su Rai 3 nel corso degli anni."}
{"id": "2336549", "revid": "2134764", "url": "https://it.wikipedia.org/wiki?curid=2336549", "title": "Maurizio Gualco", "text": "Carriera.\nIn Serie A ha vestito le maglie di Varese, Genova, Stella Azzurra e Fortitudo Bologna e in totale ha realizzato 4353 punti."}
{"id": "2336550", "revid": "22475", "url": "https://it.wikipedia.org/wiki?curid=2336550", "title": "Quell'estate di sangue e di luna", "text": "Quell'estate di sangue e di luna \u00e8 un romanzo scritto da Eraldo Baldini ed Alessandro Fabbri.\nIl libro, edito in Italia dalla Einaudi nel 2008, \u00e8 entrato far parte del progetto Xanadu nel 2009.\nIl romanzo si \u00e8 dimostrato un buon successo commerciale in Italia, dove \u00e8 rimasto per diverse settimane nella top ten dei libri pi\u00f9 venduti.\nTrama.\nIl romanzo si apre nel 1999, nel paese fittizio di Lancimago. Il protagonista, il quarantenne Enrico Medri, dopo aver sacrificato un gallo in un campo di grano appena mietuto, racconta al figlio Andrea, portato in visita al paese, la storia di alcuni eventi misteriosi accaduti trent'anni prima, tra il 16 e il 24 luglio 1969.\nAll'epoca Enrico era un bambino che viveva col padre Paolo, medico del paese, la madre Clara, il nonno Siro e il cane Rommel. I giorni delle vacanze estive passavano in compagnia degli amici Valerio Manara, William Schideri detto Billo e Gianni Righi, tra scorribande nei campi e incontri poco rassicuranti coi tipi strani del paese, come la vecchia Megera e il sempliciotto chiamato antifrasticamente Inz\u00e9gn (cio\u00e8 \"ingegno\"), che vive in canonica col prete.\nUn giorno i bambini rubano un'anguria e, aprendola, la trovano verminosa, come tutte le altre del campo. Il fatto viene considerato di cattivo augurio, e in effetti nei giorni successivi una serie di sciagure si abbatte sul paese: il 18 luglio un temporale di violenza inaudita abbatte alberi e scoperchia case, mentre l'indomani il mugnaio Franco Melandri e la moglie Gloria sono trovati morti nel loro mulino: lui sommerso dai chicchi, lei stritolata dalle macine. Inoltre i cani del paese sembrano impazziti e, temendo un'epidemia di rabbia, vengono abbattuti in massa (tranne Rommel, poich\u00e9 Paolo non crede che si tratti di quella malattia). Una bambina, Carlotta Foschini, scappa di casa dopo aver visto il cane avventarsi contro la madre e la reazione di quest'ultima; mentre mezzo paese si mette alla sua ricerca, avviene lo sbarco sulla Luna, che i ragazzini seguono in diretta televisiva. Questi, avendo trovato il giorno dopo una bomba a mano, decidono di farla esplodere in una casa abbandonata, ma desistono dall'idea dopo aver percepito la presenza di un'entit\u00e0 ostile, che chiamano \"il mostro\". Nel frattempo anche Lele, fratello minore di Billo, scompare; Inz\u00e9gn viene trovato in possesso di effetti personali dei bambini perduti (la bambola di Carlotta e il berretto di Billo) ed \u00e8 arrestato dai carabinieri. Enrico racconta del \"mostro\" al nonno, che collega il fatto a una storia avvenuta molti anni prima. Adelmo Ricci, vecchio amico di Siro oggi paralizzato e padre d'Inz\u00e9gn, aveva perpetuato l'antico rito del sacrificio di un gallo per placare lo Spirito del Grano (la cui visione aveva sconvolto il figlioletto quand'era bambino, rendendolo un ritardato), tranne l'anno in corso a causa della paralisi. Dopo essersi confrontato con Adelmo, Siro provvede egli stesso al sacrificio.\nDopo il ritrovamento dei due bambini morti in un covone, Lancimago torna lentamente alla normalit\u00e0, mentre gli astronauti della missione Apollo 11 fanno ritorno sulla Terra.\nGiunto alla conclusione del suo racconto, Enrico spiega al figlio che un giorno sar\u00e0 suo compito placare le forze malvagie che vivono, invisibili, attorno a noi."}
{"id": "2336551", "revid": "74801", "url": "https://it.wikipedia.org/wiki?curid=2336551", "title": "Broken Arrow (Oklahoma)", "text": "Broken Arrow \u00e8 una citt\u00e0 degli Stati Uniti d'America, situata nella Contea di Tulsa, nello Stato dell'Oklahoma. Al 2018 possedeva una popolazione di abitanti.\nBroken Arrow \u00e8 stata fondata nel 1902 e divenne municipalit\u00e0 l'anno successivo.\nLa maggioranza delle aree che oggi costituiscono la citt\u00e0 furono vendute nel 1902 dalla Missouri\u2013Kansas\u2013Texas Railroad e fu il segretario della compagnia, William S. Fears, a scegliere il nome Broken Arrow. La citt\u00e0 fu cos\u00ec nominata a causa di una comunit\u00e0 di nativi, i Creek, arrivati in Oklahoma dall'Alabama attraversando il Sentiero delle lacrime.\nInizialmente la comunit\u00e0 di Broken Arrow si concentrava sull'agricoltura, mentre nel ventunesimo secolo la sua economia si basa sull'industria manufatturiera."}
{"id": "2336554", "revid": "729019", "url": "https://it.wikipedia.org/wiki?curid=2336554", "title": "Castello di Carlisle", "text": "Il castello di Carlisle (in inglese: \"Carlisle Castle\") \u00e8 un castello medievale inglese che si trova nella citt\u00e0 di Carlisle, in Cumbria. Il castello ha oltre novecento anni ed \u00e8 stato scenario di molti importanti episodi militari della storia inglese. Data la sua vicinanza ai confini fra Inghilterra e Scozia, fu per tutto il medioevo luogo di scontri e di invasioni. Oggi il castello, aperto al pubblico, \u00e8 amministrato dall'English Heritage. Recentemente il castello ospitava il quartier generale del King's Own Royal Border Regiment, mentre ora ospita quello del Duke of Lancaster's Regiment ed \u00e8 sede di un museo.\nStoria.\nIl castello di Carlisle venne costruito a partire dal regno di Guglielmo II d'Inghilterra, figlio di Guglielmo il Conquistatore che invase l'Inghilterra nel 1066. In quel tempo, il Cumberland (il nome originario era Cumbria) era ancora considerato parte del territorio della Scozia. Guglielmo II ordin\u00f2 la costruzione di una struttura di stile normanno nel modello di un castello \"motte and bailey\" sul sito di un antico fortilizio romano, iniziando la posa delle prime pietre nel 1093. La necessit\u00e0 di un castello a Carlisle era dovuta al fatto di dover fronteggiare le invasioni degli scozzesi verso sud. Nel 1122, Enrico I ordin\u00f2 la ricostruzione di un vero e proprio castello in pietra sul sito e nel contempo fece erigere le mura della citt\u00e0. Le prigioni ancora oggi esistenti al castello si possono datare a questo periodo.\nLe frequenti invasioni dell'una e dell'altra parte portarono il castello nelle mani di diversi proprietari gi\u00e0 dall'epoca di re Stefano I d'Inghilterra.\nIl 26 marzo 1296, John 'The Red' Comyn, guid\u00f2 una schiera di scozzesi ad attraversare il Solway per attaccare Carlisle. L'allora governatore del castello, Robert de Brus, VI lord di Annandale, resistette all'attacco forzando gli attaccanti a rivolgersi verso Annandale e quindi verso l'Abbazia di Sweetheart.\nDalla met\u00e0 del XIII secolo sino all'unificazione tra Inghilterra e Scozia in unione personale nel 1603 con re Giacomo I, il castello di Carlisle fu il quartier generale per la protezione della porzione occidentale del confine anglo-scozzese.\nEnrico VIII a suo tempo riusc\u00ec a convertire il castello per ospitarvi anche dell'artiglieria grazie all'opera dell'ingegnere militare Stefan von Haschenperg. Per alcuni mesi nel 1567, Maria di Scozia vi rimase imprigionata, nella Warden\u2019s Tower, demolita nel 1835. Successivamente, il castello venne assediato dalle forze parlamentari per otto mesi durante il 1644, nel corso della Guerra civile inglese.\nLe pi\u00f9 importanti battaglie vissute per\u00f2 dalla citt\u00e0 e dal castello di Carlisle furono durante le rivolte giacobite contro Giorgio I e Giorgio II, rispettivamente nel 1715 e nel 1745. Durante questa seconda occasione, le forze del principe Carlo Edoardo Stuart si portarono a raggiungere Derby, assediando e fortificando poi il castello di Carlisle. Ad ogni modo essi vennero sconfitti e ricacciati a nord da Guglielmo Augusto, duca di Cumberland, figlio di Giorgio II. Carlisle venne ripresa ed i giacobiti vennero imprigionati o giustiziati. Questa fu l'ultima battaglia che interess\u00f2 il castello di Carlisle dal momento che con l'unificazione definitiva dei due regni e la creazione del Regno di Gran Bretagna la difesa di questo confine divenne superflua.\nDopo il 1746, il castello cadde perlopi\u00f9 in disuso e conobbe solo alcuni lavori di riparazione occasionali come nel caso del ponte levatoio nel 1783.\nAlcune parti del castello vennero demolite nel XIX secolo al fine di ricavarne materiali da costruzione, anche se gran parte della struttura \u00e8 ancora oggi visibile. Sino al 1959 l'esercito inglese vi mantenne il deposito del Border Regiment, quando il reggimento venne unito al King's Own Royal Regiment (Lancaster) per formare il King's Own Royal Border Regiment. La riserva dell'esercito continua ancora oggi ad utilizzare parte del castello: 8 plotoni della compagnia C del 4\u00ba battaglione del the Duke of Lancaster's Regiment sono qui di base insieme al Burma Block. Il castello ospita inoltre il The King\u2019s Own Border Regiment Museum.\nElenco dei governatori del castello.\nGovernatori nominati da:\nL'incarico di governatore del castello di Carlisle venne abolito nel 1838."}
{"id": "2336555", "revid": "1573940", "url": "https://it.wikipedia.org/wiki?curid=2336555", "title": "Brachaeluridae", "text": "I Brachaeluridae, sono una famiglia poco numerosa di squali dell'ordine Orectolobiformes. Sono a volte chiamati anche squali ciechi\nEtimologia.\nIl nome deriva dal Greco \"brachys\" (corto) + \"oura\" (coda).\nAreale.\nSi conoscono solo due specie appartenenti a questa famiglia, piuttosto comuni nel loro areale abitativo, ed entrambe vivono nelle acque costiere e poco profonde, al massimo 110 metri, che caratterizzano il mare dell'Australia orientale.\nAspetto.\nIn genere non superano gli 1.3 metri di lunghezza. Si distinguono per la presenza di barbigli, grossi sfiatatoi e scanalature attorno alle narici. Presentano due pinne dorsali senza spine poste una vicina all'altra sulla parte posteriore del pesce, ed una pinna caudale relativamente corta. Anche se sono chiamati squali ciechi, hanno gli occhi.\nAlimentazione.\nSi nutrono di piccoli pesci, seppie, anemoni di mare e crostacei.\nRiproduzione.\nSi tratta di specie ovovivipare: la femmina trattiene le uova nel suo corpo finch\u00e9 non si schiudono, e durante la crescita gli embrioni si nutrono solamente del tuorlo.\nTassonomia.\nEsistono solamente due specie di Brachaeluridae:\nIn cattivit\u00e0.\nEntrambe le specie sono state conservate efficacemente in acquari domestici. In cattivit\u00e0 possono vivere fino all'et\u00e0 di 20 anni. Sono adatti alla vita in acquario domestico perch\u00e9 in et\u00e0 adulta non raggiungono grandi dimensioni e perch\u00e9 prediligono gli spazi stretti. Il rovescio della medaglia \u00e8 che non sono molto attivi durante il giorno e quindi spendono la maggior parte delle ore di luce nascondendosi tra le grotte artificiali delle vasche. Le modalit\u00e0 di alimentazione prevedono pesce fresco o surgelato somministrato 3 volte alla settimana. Le acque con temperature comprese tra 18 e 24\u00a0\u00b0C si sono dimostrate le pi\u00f9 adatte alla vita di questi pesci. Questi squali divorano qualsiasi compagno di specie diversa che siano in grado di inghiottire. Si riesce ad indurre l'accoppiamento, ed il Sidney Aquarium ha mantenuto con successo intere colonie fertili di Brachaeluridae."}
{"id": "2336556", "revid": "712828", "url": "https://it.wikipedia.org/wiki?curid=2336556", "title": "Chane Laforet", "text": ""}
{"id": "2336564", "revid": "767487", "url": "https://it.wikipedia.org/wiki?curid=2336564", "title": "Silvano Dal Seno", "text": "Carriera.\nIn Serie A ha vestito le maglie di Forl\u00ec, Fabriano, Rimini, Reggio Emilia e Cant\u00f9.\nDal novembre 2011 ricopre la carica di Presidente Provinciale FIP, comitato di Forl\u00ec-Cesena"}
{"id": "2336575", "revid": "135224", "url": "https://it.wikipedia.org/wiki?curid=2336575", "title": "Broken Arrow", "text": ""}
{"id": "2336578", "revid": "767487", "url": "https://it.wikipedia.org/wiki?curid=2336578", "title": "Luigi Serafini (cestista)", "text": "Carriera.\nIn Serie A vest\u00ec le maglie di Virtus Bologna, Pallacanestro Milano, Reyer Venezia, Fabriano Basket e Pallacanestro Firenze e segn\u00f2 un totale di 4287 punti.\nDal 1\u00ba maggio 2014 era presidente della societ\u00e0 sportiva Atletico Basket di Borgo Panigale (Bologna)."}
{"id": "2336582", "revid": "287204", "url": "https://it.wikipedia.org/wiki?curid=2336582", "title": "Volont\u00e0 del popolo", "text": ""}
{"id": "2336583", "revid": "729019", "url": "https://it.wikipedia.org/wiki?curid=2336583", "title": "Specie di Bignonia", "text": "Il genere Bignonia comprende oltre 450 diverse specie."}
{"id": "2336587", "revid": "1226", "url": "https://it.wikipedia.org/wiki?curid=2336587", "title": "Futurismo russo", "text": ""}
{"id": "2336590", "revid": "152479", "url": "https://it.wikipedia.org/wiki?curid=2336590", "title": "Bignonia capreolata", "text": "La Bignonia capreolata \u00e8 una specie di pianta appartenente al genere della Bignonia, originaria del sud-est degli Stati Uniti.\nDescrizione.\nSi tratta di una specie sempreverde, particolarmente vigorosa, che cresce molto rapidamente fino a raggiungere anche i 10 metri di altezza.\nIn Italia cresce all'aperto nelle regioni pi\u00f9 calde del centro e del sud del paese, mentre al nord viene coltivata nelle serre o all'aperto nelle zone dove il clima \u00e8 pi\u00f9 mite per tutto il periodo dell'anno.\nLe foglie sono ovali, oblunghe e dentate, di colore verde lucido in primavera e d'estate e rosse in autunno, e si sviluppano a coppie simmetricamente rispetto al ramo.\n\u00c8 oltretutto una pianta rampicante, che si \"aggrappa\" con delle ventose che si trovano al termine dei viticci ramificati delle foglie.\nI fiori, di color rosso-arancio, sono raggruppati in cime peduncolate e possiedono una corolla tubulosa lunga circa 4 o 5 centimetri che termina con cinque lobi allargati. Sono molto visitati dalle api."}
{"id": "2336591", "revid": "19580", "url": "https://it.wikipedia.org/wiki?curid=2336591", "title": "Il Colonnello Buttiglione diventa generale", "text": ""}
{"id": "2336593", "revid": "670021", "url": "https://it.wikipedia.org/wiki?curid=2336593", "title": "Palazzo Sanguinetti", "text": "Palazzo Sanguinetti (conosciuto anche come Aldini-Sanguinetti) \u00e8 un edificio storico della citt\u00e0 di Bologna, sito in Strada Maggiore 34. Dal 2004 ospita il Museo internazionale e biblioteca della musica.\nStoria.\nIl nucleo originario del palazzo risale agli inizi del XVI secolo, quando apparteneva alla famiglia Loiani.\nNel 1569 l'edificio fu venduto ai fratelli Ercole e Giulio Riario, ramo bolognese di una famiglia di Savona imparentata con i Della Rovere. Acquistati terreni ed edifici confinanti, il senatore Ercole Riario fece ricostruire ed ampliare la dimora secondo il gusto dell'epoca: le singole abitazioni furono unite in una struttura unitaria e si impost\u00f2 probabilmente allora lo scalone scenografico che tuttora caratterizza l'edificio.\nIl 2 marzo 1796 il marchese Raffaello Riario Sforza concesse il palazzo in enfiteusi al conte Antonio Aldini, il quale diede incarico all'architetto Giovan Battista Martinetti (1774-1830) di rimodernare il palazzo, aggregandovi anche parte della confinante casa con la torre che era stata degli Oseletti. Si decise allora di abbassare e dividere in due stanze il grande salone cinquecentesco che si trovava in corrispondenza delle due sale pi\u00f9 ampie, il vestibolo, o sala delle Virt\u00f9, e la sala delle Feste. Risalgono a quest'intervento le principali decorazioni, effettuate dai maggiori artisti dell'epoca: Pelagio Pelagi, Serafino Barozzi, Vincenzo Martinelli, Antonio Basoli.\nA seguito della caduta di Napoleone e della rovina economica di Aldini il palazzo fu venduto al nobile cubano Diego Pegnalverd, gi\u00e0 membro del governo napoleonico. Alla sua morte, avvenuta nel 1832, il palazzo pass\u00f2 al tenore Domenico Donzelli, il quale intraprese nuove ristrutturazioni ed ingrandimenti. Donzelli ospit\u00f2 nel palazzo Gioacchino Rossini mentre la sua abitazione - poco distante - si trovava in ristrutturazione.\nNel 1870 il palazzo fu acquistato dalla famiglia Sanguinetti, alla quale si devono le pi\u00f9 recenti decorazioni nella parte dell'edificio destinata a biblioteca. Nel 1986 l'ultima erede, la signora Eleonora Sanguinetti, ha donato al Comune di Bologna la gran parte dell'edificio, affinch\u00e9 fosse destinato a museo musicale e biblioteca a ricordo del padre, Guido Sanguinetti. Ci\u00f2 divenne realt\u00e0, dopo una serie di restauri, nel 2004."}
{"id": "2336594", "revid": "712828", "url": "https://it.wikipedia.org/wiki?curid=2336594", "title": "Maiza Avaro", "text": ""}
{"id": "2336595", "revid": "339392", "url": "https://it.wikipedia.org/wiki?curid=2336595", "title": "Italo-croati", "text": ""}
{"id": "2336597", "revid": "538800", "url": "https://it.wikipedia.org/wiki?curid=2336597", "title": "Infinito assoluto", "text": ""}
{"id": "2336600", "revid": "339392", "url": "https://it.wikipedia.org/wiki?curid=2336600", "title": "Italo-sloveni", "text": ""}
{"id": "2336604", "revid": "767487", "url": "https://it.wikipedia.org/wiki?curid=2336604", "title": "Giro della Provincia di Grosseto", "text": "Il Giro della Provincia di Grosseto era una corsa a tappe maschile di ciclismo su strada che si svolgeva nel territorio della provincia di Grosseto, in Italia, nel mese di febbraio. Fece parte del circuito UCI Europe Tour, come evento di classe 2.1.\nAlbo d'oro.\n\"Aggiornato all'edizione 2009.\""}
{"id": "2336605", "revid": "925935", "url": "https://it.wikipedia.org/wiki?curid=2336605", "title": "Steve McCurry", "text": "Biografia.\nSteve McCurry \u00e8 nato il 23 aprile 1950 in un piccolo sobborgo di Filadelfia in Pennsylvania. Ha frequentato la \"High School Marple Newtown\" nella Contea di Delaware e si \u00e8 poi iscritto presso la \"Penn State University\" per studiare fotografia e cinema, ma poi ottenne una laurea in teatro nel 1974. Si interess\u00f2 molto alla fotografia quando inizi\u00f2 a fotografare per il quotidiano della Penn State: \"The Daily Collegian\".\nDopo aver lavorato al \"Today's Post\" presso il \"King of Prussia\" per due anni, part\u00ec per l'India come fotografo freelance. \u00c8 stato proprio in India che McCurry ha imparato a guardare ed aspettare la vita. \"\"Se sai aspettare\", disse, \"le persone si dimenticano della tua macchina fotografica e la loro anima esce allo scoperto\"\".\nCarriera.\nLa sua carriera \u00e8 stata lanciata quando, travestito con abiti tradizionali, ha attraversato il confine tra il Pakistan e l'Afghanistan, controllato dai ribelli poco prima dell'invasione russa. Quando torn\u00f2 indietro, port\u00f2 con s\u00e9 rotoli di pellicola cuciti tra i vestiti. Quelle immagini, che sono state pubblicate in tutto il mondo, sono state tra le prime a mostrare il conflitto al mondo intero. Il suo servizio ha vinto la \"Robert Capa Gold Medal for Best Photographic Reporting from Abroad\", un premio assegnato a fotografi che si sono distinti per eccezionale coraggio e per le loro imprese.\nMcCurry ha poi continuato a fotografare i conflitti internazionali, tra cui le guerre in Iran-Iraq, a Beirut, in Cambogia, nelle Filippine, in Afghanistan e la Guerra del Golfo. Il lavoro di McCurry \u00e8 stato descritto nelle riviste di tutto il mondo e contribuisce sovente al National Geographic Magazine. McCurry \u00e8 membro della Magnum Photos dal 1986.\nEgli \u00e8 il destinatario di numerosi premi, tra cui il \"Magazine Photographer of the Year\", assegnato dalla \"National Press Photographers' Association\". Lo stesso anno ha vinto per il quarto anno consecutivo il primo premio al concorso \"World Press Photo Contest\". Ha vinto inoltre l\"'Olivier Rebbot Memorial Award\" per due volte.\nMcCurry si concentra sulle conseguenze umane della guerra, mostrando non solo quello che la guerra imprime al paesaggio ma, piuttosto, sul volto umano. Egli \u00e8 guidato da una curiosit\u00e0 innata e dal senso di meraviglia circa il mondo e tutti coloro che lo abitano, ed ha una straordinaria capacit\u00e0 di attraversare i confini della lingua e della cultura per catturare storie di esperienza umana. \"La maggior parte delle mie foto \u00e8 radicata nella gente. Cerco il momento in cui si affaccia l'anima pi\u00f9 genuina, in cui l'esperienza s'imprime sul volto di una persona. Cerco di trasmettere ci\u00f2 che pu\u00f2 essere una persona colta in un contesto pi\u00f9 ampio che potremmo chiamare la condizione umana. Voglio trasmettere il senso viscerale della bellezza e della meraviglia che ho trovato di fronte a me, durante i miei viaggi, quando la sorpresa dell'essere estraneo si mescola alla gioia della familiarit\u00e0\".\nSteve McCurry \u00e8 ritratto in un documentario televisivo dal titolo \"Il volto della condizione umana\" (2003) prodotto dal pluripremiato regista francese Denis Delestrac.\nHa realizzato nel 2013 il calendario Pirelli fotografando 11 donne impegnate nel sostegno di Fondazioni, organizzazioni non governative e progetti umanitari.\nMcCurry propone workshop di fotografia della durata di un fine settimana a New York o estesi a 2 settimane in Asia.\n\"Ragazza afgana\".\nIl ritratto pi\u00f9 famoso di McCurry, \"Ragazza afgana\", \u00e8 stato scattato in un campo profughi vicino a Peshawar, in Pakistan. L'immagine \u00e8 stata nominata come \"la fotografia pi\u00f9 riconosciuta\" nella storia della rivista National Geographic; il suo volto \u00e8 diventato famoso ed \u00e8 ora ricordato come \"la foto di copertina di giugno 1985\". La foto \u00e8 stata anche ampiamente utilizzata sulle brochure di Amnesty International, oltre che su poster e calendari.\nL'identit\u00e0 della \"Ragazza afghana\" \u00e8 rimasta sconosciuta per oltre 17 anni finch\u00e9 McCurry ed un team del National Geographic ritrovarono la donna, Sharbat Gula, nel 2002. Quando finalmente McCurry la ritrov\u00f2, disse: \"La sua pelle \u00e8 segnata, ora ci sono le rughe, ma lei \u00e8 esattamente cos\u00ec straordinaria come lo era tanti anni fa\".\nNel novembre 2021 l'Italia ha messo in salvo la cittadina afghana Sharbat Gula, nota come la \"ragazza dagli occhi verdi\"; come da nota diretta di Palazzo Chigi: la presidenza del Consiglio \"ne ha propiziato e organizzato il trasferimento in Italia, nel pi\u00f9 ampio contesto del programma di evacuazione dei cittadini afghani e del piano del governo per la loro accoglienza e integrazione\".\nMostre.\nInnumerevoli mostre antologiche sono state dedicate alle opere di Steve McCurry in numerose citt\u00e0 del mondo. L'autore inizi\u00f2 ad esporre in Svizzera, a Losanna nel 2001 con una mostra a cura dell'agenzia pubblicitaria Leo Burnett insieme con lo storico pittore italiano Umberto Pettinicchio. Gli sono state dedicate mostre a Venezia, Forl\u00ec, Pordenone, Torino, Otranto.\nNel 2017, la citt\u00e0 di Bruxelles gli ha dedicato una mostra retrospettiva con oltre 200 tra i suoi pi\u00f9 celebri scatti, dal periodo afghano ai giorni nostri, riprodotti in grandi dimensioni ed esposte nel salone del Palais de la Bourse, e varie video-installazioni con interviste da lui rilasciate nel corso degli anni.\nUna fra le pi\u00f9 importanti mostre tematiche del fotografo statunitense \u00e8 stata la mostra \"Animals\" a Museo delle culture (MUDEC) di Milano. Tenutasi nel \u00abnuovo spazio espositivo del Museo delle Culture dedicato alla fotografia d\u2019autore\u00bb inaugurato nel 2018, il \"Mudec Photo\", il fotografo ha esposto 60 foto di animali, diverse di queste realizzate per denunciare \u00abil disastroso impatto ambientale e faunistico\u00bb in alcuni luoghi di conflitto del mondo.\nNel 2019-2020, di nuovo a Forl\u00ec, si tiene la prima esposizione mondiale della mostra \"Cibo\", per riflettere sul valore del cibo, sui suoi aspetti culturali, ma anche sull'uso e sullo spreco che se ne fa. La mostra comprende cinque sezioni: il ciclo della vita del cibo, il pane come alimento primario, la produzione, la trasformazione e la condivisione del cibo.\nKodachrome.\nAnche se McCurry fotografa sia in digitale che in pellicola, ha ammesso la sua preferenza per quest'ultima. Eastman Kodak concesse a McCurry l'onore di utilizzare l'ultimo rullino di pellicola Kodachrome, che \u00e8 stato sviluppato nel luglio 2010 da \"Dwayne's Photo\" (nella citt\u00e0 di Parsons in Kansas) e che sar\u00e0 ospitata presso la \"George Eastman House\". La maggior parte delle foto, escludendo alcuni duplicati, sono state pubblicate su internet dalla rivista Vanity Fair.\n\"Ho fotografato per 30 anni e ho centinaia di migliaia di immagini su Kodachrome nel mio archivio. Sto cercando di scattare 36 foto che agiscano come una sorta di conclusione, per celebrare la scomparsa di Kodachrome. \u00c8 stata una pellicola meravigliosa.\""}
{"id": "2336607", "revid": "123501463", "url": "https://it.wikipedia.org/wiki?curid=2336607", "title": "Antonio De Nino", "text": "Biografia.\nNacque a Pratola Peligna, in provincia dell'Aquila, e si occup\u00f2 per primo, in maniera critica (bench\u00e9 si limitasse solo a riportare le citt\u00e0 della ricorrenza popolare, e le possibili varianti in altri comuni) degli usi e dei costumi della sua gente, che avrebbe descritto, con passione descrittiva e precisione analitica, nei sei volumi dedicati agli \"Usi e costumi abruzzesi\" (1879-1897). Collabor\u00f2 con Gabriele D'Annunzio alla stesura di alcune tragedie, nella parte riguardante la ricerca delle fonti e dei contesti storico-culturali, delle tradizioni e del retaggio abruzzese, ove collocare lo svolgimento delle scene. Dato che De Nino accompagn\u00f2 in una escursione, nel 1896, D'Annunzio, Francesco Paolo Michetti ed Emile Bertaux tra San Clemente a Casauria, Sulmona, Scanno, D'Annunzio rimase suggestionato dai panorami della valle del Sagittario, e vi ambient\u00f2 \"La fiaccola sotto il moggio\" (1905). \nPer Bertaux che stava lavorando a un importante saggio sull'architettura medievale in Italia meridionale, la passione e la conoscenza di De Nino dei monumenti abruzzesi, soprattutto dell'area sulmonese Peligna gli fu di grande aiuto per la stesura del volume. Per i monumenti abruzzesi De Nino aveva in mente di raccogliere le ricerche in un grande catalogo regionale, che includesse anche le sue scoperte archeologiche. \nOltre alla fama di avviatore di richerche serie e scientifiche sulle tradizioni popolari abruzzesi, De Nino fu anche il pioniere delle moderne campagne di scavi archeologici in Abruzzo, lavorando ad oltre 100 campagne di scavi nella regione, collezionando un vasto patrimonio. \nCome ispettore della provincia dell'Aquila, esplor\u00f2 la necropoli di Alfedena (Notizie degli Scavi 1877, pp.\u00a0115 e 276-279; Notizie degli Scavi 1879, pp.\u00a0320\u2013324; Notizie degli Scavi 1882, pp.\u00a068\u201382; Notizie degli Scavi 1885, pp.\u00a0344\u2013392), effettu\u00f2 ricerche nella valle dell'Alento (\"L'et\u00e0 della pietra nella valle dell'Alento\", in Riforma XVI, 1882), e nel territorio di San Benedetto in Perillis (Notizie degli Scavi 1892, pp.\u00a0484\u2013485).\nSulmona gli ha dedicato una via del centro, presso Porta Japasseri. A De Nino sono intitolati quattro musei archeologici abruzzesi: quello di Pratola Peligna, quello di Alfedena, quello civico di Corfinio, e quello del convento della Maddalena a Castel di Sangro.\nStudi.\nCampagne archeologiche in Abruzzo.\nSubito dopo l'Unit\u00e0 d'Italia nel 1861, De Nino divenne maestro elementare a San Demetrio ne' Vestini (AQ), passando poi a Leonessa, allora nella provincia d'Aquila. Tornato a Sulmona nel 1872 fu professore della Scuola Tecnica e del Ginnasio \"Publio Ovidio Nasone\", qui conobbe Leopoldo Dorrucci. Nel 1885 gli fu affidato l'incarico di direttore delle scuole regie secondarie; ma soprattutto dopo il rientro in patria, inizi\u00f2 a dare corpo gli interessi archeologici e alla passione per le tradizioni popolari locali. Pubblic\u00f2 subito i contenuti dei suoi studi e delle sue ricerche, accordandosi con lo storico Atto Vannucci, su \"La Gazzetta di Sulmona\", fondata nel 1874: \"Le armi preistoriche - Di Superequo e Molina - Gli avanzi di Corfinio - Gli avanzi della villa di Ovidio - Di un acquedotto corfiniese - La citt\u00e0 di Vesbula\".\nDal 1877, formalizzati i rapporti col Ministero della Pubblica Istruzione, ricevendo la nomina di Ispettore onorario ai Monumenti, ebbe finalmente l'opportunit\u00e0 di dirigere gli scavi in modo sistematico in Abruzzo. Inizi\u00f2 lo stesso anno la collaborazione con \"Notizie degli scavi\" la pubblicazione dell'Accademia dei Lincei, consistente in una lunga serie di segnalazioni, a partire dallo stesso anno 1907. Ebbe l'autorizzazione dal Ministero di scavare nella piana di Pentima, sino al 1928 era quello il nome medievale della citt\u00e0 di Corfinio, che fu eretta sopra l'abitato peligno \"Corfinium\", che proclam\u00f2 nell'89 a.C. la capitale d'Italia; successivamente De Nino apr\u00ec altre campagne di scavo a Campo Consolino, presso Alfedena (AQ), avendo personalmente verificato l'importanza del sito, antica acropoli con la necropoli della citt\u00e0 dei Pentri di \"Aufidena\"; divulg\u00f2 le notizie degli scavi alla \"Gazzetta dell'Aquila\", e successivamente vennero pubblicate nel Bollettino dell'Istituto di Archeologia d'Italia. Nello stesso anno De Nino scav\u00f2 a Corfinio, rinvenne l'iscrizione di Herentas, il testo epigrafico pi\u00f9 importante della lingua dei Peligni, successivamente consegnata al Museo Archeologico di Napoli.\nAppena furono concluse le esplorazioni presso Corfinio, De Nino riprese i lavori nella necropoli di Alfedena, rinvenendo 42 tombe con relativi corredi, nel frattempo egli aveva fatto ricognizioni archeologiche anche in altri territori abruzzesi presso la Marsica, nella valle d'Aterno (Molina), presso il Tirino (Capestrano e Bussi), dell'Aventino (Lama, Casoli, Palena), la valle dell'Orta (Bolognano, San Clemente di Casauria, Scafa, San Valentino in Abruzzo Citeriore), e presso l'alto Sangro, tra Quadri, Castel di Sangro, Roccaraso. Proprio a Castel di Sangro presso l'antica rocca medievale sul colle San Giovanni, De Nino scoperse tracce d mura poligonali di un'antica fortificazione sannita, poi riadattata come castello.\nInfine oper\u00f2 presso l'area archeologica di Visbula a Flammignano (frazione di Tossicia, TE), tracci\u00f2 una mappa degli insediamenti preromani d'altura, attestati lungo la dorsale appenninica Abruzzese-Laziale, e parte del versante adriatico collinare del Sangro. I risultati dei numerosi recinti fortificati scoperti e rilevati dal De Nino, come quelli di Monte Mitra a Sulmona, del Colle delle Fate a Roccacasale (AQ), sul Monte Plaja a Introdacqua (AQ), quello di Castiglione presso Civitaretenga (AQ) e le mura megalitiche di Lucoli Alto (AQ) verranno ripresi e apprezzati quando pi\u00f9 tardi la sua morte, ricominciarono gli studi sull'argomento.N\u00e9 trascurabile fu il suo interesse per le testimonianze scritte delle antiche civilt\u00e0 che affioravano sotto gli scavi, recuper\u00f2 e trascrisse varie epigrafi riportate nel \"Corpus Inscriptiorum Latinarum\" (CIL), che gli valsero l'ammirazione di Ivan Zvetaieff che lo propose nell'Accademia di Archeologia di Mosca, e di Robert Conway.\nDe Nino catalogatore di monumenti patri.\nNon esistendo ancora un inventario delle opere scultoree da lui scoperte, De Nino inizi\u00f2 a descrivere oggetti d'arte e monumenti, a redigere apposite schede per gli Elenchi governativi, nel 1904 dette alla stampa presso Vasto (Ch), a sue spese il \"Sommario dei Monumenti e degli Oggetti d'Arte\", studiati anche da Mario Moretti per la sua \"Architettura medioevale in Abruzzi\" (1968). Il sommario \u00e8 considerata come una sorta di appendice all'opera pi\u00f9 cospicua dei \"Monumenti storici e artistici degli Abruzzi\" di Vincenzo Bindi (1889)\nNella catalogazione di questi monumenti, De Nino si avvalse anche della collaborazione del Bertaux, in viaggio in Abruzzo per ricerche sull'architettura medievale nel sud Italia. \nTra il 1877 e il 1907 De Nino conobbe varie personalit\u00e0 che si misero a studiare le tradizioni e l'arte d'Abruzzo, come Gabriello Cherubini, Raffaele Persiani, Gennaro Finamore, Biagio Lancellotti, Gennaro Mezucelli, Vincenzo Zecca, Giulio de Petra, con i quali nel 1888 contribu\u00ec a fondare la futura Deputazione Abruzzese di Storia Patria \"Anton Ludovico Antinori\" a L'Aquila.\nStudi sul folklore abruzzese.\nOltre al De Nino archeologo, esiste anche il De Nino folklorista, poich\u00e9 con lo stesso metodo scientifico dell'archeologia, egli raccolse le informazioni storiche dei vari usi e costumi tradizionali dei popoli abruzzesi. Raccolse questi sutidi negli \"Usi Abruzzesi\" (1879), pubblicato a Firenze per i tipi di Barbera, lo dedic\u00f2 all'amico Atto Vannucci; negli anni seguente pubblic\u00f2 altri 5 volumi degli \"usi\", non arrivando per\u00f2 a pubblicare il settimo per la morte nel 1907 nella sua casa a Sulmona in via Sangro 5. Questi volumi verranno analizzati e consultati dallo storico abruzzese Giovanni Pansa per la pubblicazione nel 1924 dei \"Miti, leggende e superstizioni d'Abruzzo\" in 2 volumi.\nDe Nino \u00e8 ritenuto l'archetipo dell'intellettuale abruzzese del XIX-XX secolo, apprezzato da scienziati, archeologi, storici e anche letterati e poeti quali Gabriele d'Annunzio, con cui comp\u00ec un viaggio nel 1896 tra Scanno, Sulmona e Anversa degli Abruzzi, e che gli fornir\u00e0 le informazioni necessarie per la realizzazione della tragedia \"La fiaccola sotto il moggio\" (1905) ambientata nell'antico castello De Sangro di Anversa; mentre quanto alle localit\u00e0 di Villalago e Cocullo, De Nino ispir\u00f2 lo stesso D'Annunzio e il pittore Francesco Paolo Michetti riguardo alle leggende dei serpari, per la venerazione di San Domenico di Foligno.\nCommento su De Nino.\nIn tutto De Nino aperse 107 campagne di scavo tra Abruzzo, Molise e Lazio, applic\u00f2 anche il metodo critico dell'arte per catalogare e datare le opere rinvenute, se di origine italica oppure romana, o se fosse stata contaminata durante la conquista dei popoli italici, e si avvalse della collaborazione degli storici Adolfo Venturi ed Emile Bertaux; spesso ebbe problemi economiche nell'organizzazione degli scavi, ma si adoper\u00f2 con passione per seguire personalmente ogni campagna, e curarsi della conservazione delle opere scultoree rinvenute\n\"Usi e costumi abruzzesi\".\nSono una vasta opera divisa in 5 libri, si ipotizza che De Nino ne progettasse anche un sesto. Questi volumi rappresentano la prima opera ufficiale di antropologia e demologia abruzzese, compiuta da un uomo del posto, e non da studiosi esterni. Bench\u00e9 gi\u00e0 nella met\u00e0 del '900 l'opera risultasse piuttosto obsoleta, pi\u00f9 che altro una \"raccolta da manuale elementare di folklore\", come la defin\u00ec lo studioso conterraneo Giovanni Pansa, i testi di De Nino sono ancora oggi di fondamentale importanza per comprendere alcune pratiche popolari oggi del tutto estinte, o esistenti in forma estremamente limitato presso gli anziani. Il primo testo degli \"usi e costumi\" si mostra come una raccolta disordinata di appunti e articoletti di poche pagine riguardanti curiosit\u00e0 che principalmente riguardano la fascia peligna, tra Sulmona e Pratola; \u00e8 evidente che manca ancora il rigore scientifico della ricerca che si trover\u00e0 in parte negli studi di Gennaro Finamore, e ancor pi\u00f9 in Giovanni Pansa, che confront\u00f2 alcune usanze abruzzesi con altre sparse per il resto del mondo.\nIl metodo di ricerca deniniano \u00e8 puramente incentrato sul ricordo personale di antiche pratiche che ha sentito tramandarsi dalle genti della sua terra, pur avendo lo scrupolo di annotare le localit\u00e0 di provenienza di tali pratiche e leggende. A partire dal secondo tomo degli \"usi e costumi\", De Nino ha strutturato in categorie le usanze abruzzesi riportate:\nIl \"Messia d'Abruzzo\".\nSaggio del 1890 pubblicato a Lanciano presso l'editore Carabba. Riguarda uno studio su una sorta di mistico santone nativo di Cappelle sul Tavo, vicino a Pescara, tal Oreste De Amicis, il quale comp\u00ec una vita di peregrinazioni e viaggi, curando certi ammalati, e facendosi dunque la fama di taumaturgo.\nFu ricordato anche da Gabriele D'Annunzio nel \"Trionfo della morte\" (1894), il quale si rifece ampiamente a quanto scritto da De Nino."}
{"id": "2336608", "revid": "237256", "url": "https://it.wikipedia.org/wiki?curid=2336608", "title": "Velemir Khlebnikov", "text": ""}
{"id": "2336610", "revid": "51032", "url": "https://it.wikipedia.org/wiki?curid=2336610", "title": "Reiner Maria Rilke", "text": ""}
{"id": "2336611", "revid": "1543377", "url": "https://it.wikipedia.org/wiki?curid=2336611", "title": "Porin Palloilijat", "text": "Il Porin Palloilijat, conosciuto anche come FC PoPa, \u00e8 un club finlandese di calcio con sede a Pori. Nella stagione 2011 gioca nella Ykk\u00f6nen, la seconda serie del calcio finlandese.\nIl club \u00e8 stato fondato nel 1925, tuttavia \u00e8 rimasto inattivo per pi\u00f9 di vent'anni dal 1960 al 1981, mentre ai giorni nostri \u00e8 la principale squadra della citt\u00e0 dopo che il club FC Jazz ha dichiarato la bancarotta all'inizio del 2005.\nLa formazione ha anche un settore calcio a 5, che milita nella prima divisione della \"Futsal-liiga\"."}
{"id": "2336614", "revid": "57342", "url": "https://it.wikipedia.org/wiki?curid=2336614", "title": "Ambrogio Arabia", "text": " Fu un presidente dell'ordine degli avvocati e sindaco di Cosenza.\nBiografia.\nNato a Spezzano Albanese nel 1858, fu notevole uomo di legge e presiedette per diversi anni (1919-1926) l'ordine degli avvocati cosentini.\nFu il nonno di Gennaro Cassiani, deputato, nonch\u00e9 molteplici volte Ministro della Repubblica appartenente alla Democrazia Cristiana.\nCattolico, nel 1913 venne eletto sindaco di Cosenza e amministr\u00f2 la citt\u00e0 fino al 1917 anno delle sue dimissioni, nel corso della prima guerra mondiale.\nDurante tale periodo istitu\u00ec il piano regolatore, concluse i lavori di bonifica interna con l'arginatura dei fiumi Crati e Busento, cur\u00f2 la costruzione dei ponti di San Francesco di Paola (con una spesa di lire 100.000) e di San Domenico col parziale concorso delle stato.\nNon ader\u00ec mai al partito fascista. Mor\u00ec a Spezzano Albanese nel 1934."}
{"id": "2336616", "revid": "28592", "url": "https://it.wikipedia.org/wiki?curid=2336616", "title": "Oblast' autonoma", "text": ""}
{"id": "2336619", "revid": "204012", "url": "https://it.wikipedia.org/wiki?curid=2336619", "title": "Alchimisti", "text": ""}
{"id": "2336620", "revid": "92723", "url": "https://it.wikipedia.org/wiki?curid=2336620", "title": "Yurta", "text": ""}
{"id": "2336623", "revid": "486946", "url": "https://it.wikipedia.org/wiki?curid=2336623", "title": "Iurte", "text": ""}
{"id": "2336628", "revid": "745179", "url": "https://it.wikipedia.org/wiki?curid=2336628", "title": "Break pubblicitario", "text": ""}
{"id": "2336633", "revid": "57342", "url": "https://it.wikipedia.org/wiki?curid=2336633", "title": "Edoardo Calleri", "text": "Biografia.\nEra l'ultimo di cinque figli. Il padre, Guido Emilio Calleri di Sala, era ammiraglio della Regia Marina mentre la madre, Clotilde, apparteneva alla famiglia dei conti Cacherano di Bricherasio, famiglia della nobilt\u00e0 piemontese che annovera tra i suoi membri il vincitore della battaglia del colle dell'Assietta, Giovanni Battista Cacherano di Bricherasio e uno dei fondatori della FIAT, Emanuele Cacherano di Bricherasio.\nNel 1944, all'indomani dell'uccisione del fratello Alberto da parte dei fascisti avvenuta in Val Pellice, Edoardo Calleri si un\u00ec alle formazioni partigiane che combattevano nella zona attorno a Pinerolo.\nAlla fine della guerra riprese gli studi \u00e8 consegu\u00ec la laurea in medicina specializzandosi in otorinolaringoiatra. Nel contempo intraprese anche attivit\u00e0 imprenditoriali e finanziarie e politiche.\nSue grandi passioni, che riusc\u00ec sempre a coltivare, furono le auto storiche e il giardino della casa di Bricherasio.\nSposato con quattro figli, mor\u00ec il 20 aprile del 2002 presso la clinica Pinna Pintor di Torino dopo una lunga malattia.\nAttivit\u00e0 politiche.\nDal 1951 al 1960 fu Sindaco del paese di Bricherasio. Il 16 gennaio 1965 venne eletto Sindaco di Moncalieri, ma rimase in carica soltanto fino al successivo 2 luglio in quanto dimissionario, poich\u00e9 incompatibile con la presidenza della Cassa di Risparmio di Torino. Rimase per\u00f2 in Giunta come Assessore all'urbanistica e fece costruire il ponte nuovo sul fiume Po.\nAppartenente alla Democrazia Cristiana, ne fu elemento di spicco ricoprendo gli incarichi di segretario provinciale (dal 1962 al 1965), segretario regionale (dal 1967 al 1969), consigliere nazionale e componente della direzione nazionale.\nDal 1970 al 1973, con la costituzione delle Regioni come enti istituzionali, fu il primo presidente della Regione Piemonte.\nAttivit\u00e0 imprenditoriali e finanziarie.\nNel luglio del 1965 venne nominato presidente della Cassa di Risparmio di Torino.\nFino al 1978 fu presidente dell'Italcasse, istituto che raggruppava le casse di risparmio. Nel 1978 venne arrestato a Caselle con l'accusa, da cui in seguito fu assolto, di aver accantonato fondi dell'Italcasse per favorire alcuni imprenditori.\nNel campo imprenditoriale ricopr\u00ec importanti incarichi in diverse societ\u00e0 tra cui la SITAF e la SATAP, e continu\u00f2 ad occuparsi delle aziende di cui era a capo, Torcitura Valpellice e Talco &amp; Grafite.\nNel dicembre 2010 \u00e8 stata pubblicata una biografia (Edizioni Elledici), dal titolo: \"Edoardo Calleri di Sala: un grande cattolico liberale impegnato in politica\"."}
{"id": "2336639", "revid": "104458", "url": "https://it.wikipedia.org/wiki?curid=2336639", "title": "Baronsk", "text": ""}
{"id": "2336641", "revid": "712828", "url": "https://it.wikipedia.org/wiki?curid=2336641", "title": "Firo Prochainezo", "text": ""}
{"id": "2336649", "revid": "93556", "url": "https://it.wikipedia.org/wiki?curid=2336649", "title": "Futsal Mad Max", "text": "Il Futsal Mad Max, noto anche come Mad Max Valkeakoski per localizzare geograficamente la squadra, \u00e8 una societ\u00e0 di calcio a 5 finlandese con sede a Valkeakoski.\nStoria.\nFondata nel 2004, la squadra di Valkeakoski ha disputato, alla stagione 2008-09, cinque campionati nazionali in cui ha raggiunto un titolo di Finlandia nel 2005-06 e la Coppa di Finlandia nella stagione 2007-08."}
{"id": "2336650", "revid": "338769", "url": "https://it.wikipedia.org/wiki?curid=2336650", "title": "Mad Max Valkeakoski", "text": ""}
{"id": "2336654", "revid": "339392", "url": "https://it.wikipedia.org/wiki?curid=2336654", "title": "Repubblica autonoma dell'Unione Sovietica", "text": ""}
{"id": "2336660", "revid": "113590340", "url": "https://it.wikipedia.org/wiki?curid=2336660", "title": "Roberto Torelli", "text": "Biografia.\nDalla seconda met\u00e0 degli anni settanta fa parte de L'Officina Film Club .\n\u00c8 poi autore per la Rai di programmi come \"Stracult\", \"Schegge\" e \"Fuori orario. Cose (mai) viste\" .\nIl suo film di montaggio sui fatti del G8 di Genova, intitolato \"Bella ciao\" e diretto insieme con Marco Giusti e scritto con Carlo Freccero, viene presentato al Festival di Cannes 2002, nella sezione Settimana internazionale della critica. La Rai, co-produttrice dell'opera, non lo manda per\u00f2 in onda sulle sue reti, n\u00e9 ne permette la circolazione nei festival ."}
{"id": "2336669", "revid": "59613711", "url": "https://it.wikipedia.org/wiki?curid=2336669", "title": "Interruzione pubblicitaria", "text": ""}
{"id": "2336670", "revid": "28570750", "url": "https://it.wikipedia.org/wiki?curid=2336670", "title": "Soggetto federale della Federazione Russa", "text": ""}
{"id": "2336672", "revid": "28592", "url": "https://it.wikipedia.org/wiki?curid=2336672", "title": "Costituzione sovietica", "text": ""}
{"id": "2336676", "revid": "1543377", "url": "https://it.wikipedia.org/wiki?curid=2336676", "title": "Ilves FS", "text": "L'Ilves FS \u00e8 una squadra di calcio a 5 finlandese di Tampere, che milita nel campionato finlandese di calcio a 5.\nSi tratta della squadra pi\u00f9 titolata di Finlandia, ha iniziato l'attivit\u00e0 nella stagione 2002-03 ed ha sinora collezionato tre titoli di Finlandia, un secondo posto, una coppa nazionale e tre Supercoppe di Finlandia."}
{"id": "2336679", "revid": "1228162", "url": "https://it.wikipedia.org/wiki?curid=2336679", "title": "Bernardino India", "text": "Stile.\nL'India fu allievo di Domenico Brusasorzi e risent\u00ec dell'influsso del manierismo emiliano, in particolar modo di Parmigianino.L'opera di Bernardino India \u00e8 riconoscibile per l'uso dello sfondo scuro, dal quale emergono personaggi dai tratti finemente cesellati. L'applicazione del colore a tinte vivaci lo avvicina al coetaneo Paolo Veronese, oltre che al proprio maestro.\nSi applic\u00f2 molto nell'ambito della grafica: di lui si conservano numerosi disegni che tradiscono il suo interesse nella decorazione ma anche nell'ambito dell'architettura.\nOpere principali.\nL'opera di Bernardino India si dispieg\u00f2 principalmente in decorazioni ad affresco per palazzi privati, in parte perdute, come gli affreschi per il Palazzo Florio della Seta a Verona, realizzati dall'India e da Domenico Brusasorzi, di cui rimangono alcuni frammenti conservati nel Museo Cavalcaselle. Importanti le collaborazioni con Michele Sanmicheli a Palazzo Canossa e nella Chiesa di San Bernardino a Verona e a Villa Del Bene a Dolc\u00e8 e con Andrea Palladio a Villa Poiana e a Palazzo Thiene."}
{"id": "2336681", "revid": "486946", "url": "https://it.wikipedia.org/wiki?curid=2336681", "title": "Scuola allievi marescialli e brigadieri carabinieri", "text": ""}
{"id": "2336690", "revid": "712828", "url": "https://it.wikipedia.org/wiki?curid=2336690", "title": "Ennis (personaggio)", "text": ""}
{"id": "2336691", "revid": "110157", "url": "https://it.wikipedia.org/wiki?curid=2336691", "title": "Chiesa di Santa Maria (Roma)", "text": "La chiesa di Santa Maria \u00e8 una chiesa di Roma, nella zona Casalotti, in piazza Castello della Porcareccia.\nLa storia di questo edificio sacro \u00e8 strettamente collegata con la storia del castello di Porcareccia. La chiesa fu costruita nel 1693 dai proprietari, l'Ordine Ospedaliero di Santo Spirito, all'interno del \"castellum\". Vi si pu\u00f2 ammirare un bel altare in legno intagliato, fatto dai soldati austriaci prigionieri che durante la Grande Guerra erano stati internati nel castello. Una lapide nella chiesa ricorda che nel 1909 il giovane sacerdote Giovanni Roncalli, futuro papa Giovanni XXIII, era solito andare alla Porcareccia e celebrare nella piccola chiesa:"}
{"id": "2336693", "revid": "2021999", "url": "https://it.wikipedia.org/wiki?curid=2336693", "title": "Antisana", "text": "Antisana \u00e8 uno stratovulcano andino ed una delle principali vette dell'Ecuador. Per altitudine, con 5.758 metri sul livello del mare, \u00e8 il quarto vulcano del paese. L'ultima eruzione documentata risale al 1801/1802 quando da una bocca sul versante nordorientale fuoriusc\u00ec un fiume di lava.\nIl vulcano \u00e8 localizzato nella provincia del Napo nei pressi della localit\u00e0 di Papallacta, circa 50 km a sud-est della capitale ecuadoriana Quito.\nIl massiccio sorge ai margini della Cordigliera orientale e si estende per circa 14 km, la vetta \u00e8 composta da 4 cime, tutte parti del bordo del cratere, il cratere e le pareti del vulcano ospitano estesi ghiacciai."}
{"id": "2336696", "revid": "110157", "url": "https://it.wikipedia.org/wiki?curid=2336696", "title": "Museo diocesano (Sant'Agata de' Goti)", "text": "Il museo diocesano di Sant'Agata de' Goti conserva i reperti di arte sacra provenienti dalla diocesi di Cerreto Sannita-Telese-Sant'Agata de' Goti.\nL'idea di creare un museo diocesano a Sant'Agata de' Goti nacque negli anni '70 anche se i primi lavori di adattamento vennero interrotti a causa del terremoto dell'Irpinia del 1980. Nel 1993 il vescovo Mario Paciello propose nuovamente l'istituzione del museo che venne inaugurato il 27 settembre 1996 dall'allora cardinale Joseph Ratzinger.\nCollezioni.\nLe collezioni sono esposte in due diverse sezioni: la sezione museale, contenente reperti archeologici ed artistici, e la sezione dei luoghi alfonsiani che custodisce oggetti che ricordano gli anni in cui Sant'Alfonso Maria de Liguori fu vescovo della citt\u00e0.\nSezione museale.\nLa sezione museale \u00e8 ubicata presso la chiesa della Madonna del Carmine nella piazzetta omonima. Vi sono conservati diversi reperti anche molto antichi come una \"lastra paleocristina\" del V-VI secolo ed una \"lastra tombale\" dell'abate Antonio di Tramonto del 1361. Tra i dipinti esposti \u00e8 presente una \"Piet\u00e0\" tardogotica attribuita a Silvestro Buono, una \"cacciata di Agar e Ismaele\" ed una \"Annunciazione\" del Giaquinto.\nSezione luoghi alfonsiani.\nLa sezione dei luoghi alfonsiani \u00e8 ubicata presso un'ala del palazzo vescovile in piazza Umberto I. Il percorso museale si articola nel cortile interno (dove \u00e8 sito un lapidario) e negli ambienti che furono abitati da Sant'Alfonso. Vi sono conservati: un affresco staccato del Calise raffigurante la \"obbedienza del clero al vescovo\" (1614), la povera sedia episcopale usata dal santo quando dava udienza, alcuni trattati ed i testi dei processi di beatificazione e canonizzazione."}
{"id": "2336698", "revid": "123360162", "url": "https://it.wikipedia.org/wiki?curid=2336698", "title": "Intimissimi", "text": "Intimissimi \u00e8 una azienda italiana di biancheria intima fondata nel 1996 a Dossobuono di Villafranca di Verona (VR). Il marchio \u00e8 di propriet\u00e0 del gruppo Calzedonia.\nStoria.\nIl marchio Intimissimi nasce nel 1996, come linea dedicata alla biancheria intima del gruppo Calzedonia. La produzione del brand si \u00e8 poi allargato alla maglieria ed alla pigiameria, pur mantenendo come principale prodotto del marchio la lingerie da uomo e da donna.\nNel 1998 Intimissimi conta 80 punti vendita sul territorio nazionale, che nei dieci anni successivi arrivano ad essere oltre mille, con una rete distributiva che copre l'intera Europa.\nPromozione.\nNel 2007 ha debuttato in televisione la campagna pubblicitaria, intitolata \"Heartango\", diretta dal regista Gabriele Muccino e con protagonista Monica Bellucci, affiancata dal modello portoghese Jos\u00e9 Fidalgo. Fra gli altri celebri volti che hanno prestato la propria immagine per l'azienda, si possono ricordare le modelle Ana Beatriz Barros, Vanessa Kelly, Andi Muise, Josie Maran, Bianca Balti, Irina Shayk (dal 2010 ambasciatrice dell'azienda), Alyssa Miller dal maggio 2011 per la \"Collezione Sposa\" e Tanya Mityushina nel 2012. Fra gli uomini, Jesus Luz e l'attore Luca Argentero.Nel 2013 le testimonial sono: Katsia Zingarevich, per la collezione primavera/estate e Blanca Suarez per l'autunno/inverno. Nel 2017 Chiara Ferragni \u00e8 designer per l'evento 'A Legend of Beauty', il nuovo show di Intimissimi on ice."}
{"id": "2336705", "revid": "149727", "url": "https://it.wikipedia.org/wiki?curid=2336705", "title": "Unterweitzberg", "text": ""}
{"id": "2336710", "revid": "1543377", "url": "https://it.wikipedia.org/wiki?curid=2336710", "title": "Giro di Sicilia (ciclismo)", "text": "Il Giro di Sicilia, ufficialmente Il Giro di Sicilia, \u00e8 una corsa a tappe maschile di ciclismo su strada italiana che si svolge in Sicilia dal 1907, giunta alla sua venticinquesima edizione.\nStoria.\nCreata da Vincenzo Florio jr, (ideatore di un altro evento sportivo siciliano, la Targa Florio), fu la prima prova italiana a tappe, anticipando di due anni la nascita del Giro d'Italia.\nLa prima edizione fu corsa nel 1907, con la vittoria di Carlo Galetti su Luigi Ganna (rispettivamente secondo e vincitore della prima edizione del Giro d'Italia, corsa due anni dopo).\nLe varie edizioni non sono state organizzate in modo continuo, ma fra di esse vi sono stati intervalli temporali considerevoli. Cinque edizioni furono svolte durante il regime fascista. Dal 1948 fu svolta con regolarit\u00e0 quasi annuale. Il maggior numero di edizioni consecutive si svolse dal 1953 al 1960. In tre occasioni (1958, 1973 e 1974) furono organizzate delle edizioni in linea. Dopo l'edizione del 1977, vinta da un giovanissimo Giuseppe Saronni, la corsa non fu pi\u00f9 organizzata.\nNel 2019, 41 anni dopo l'ultima edizione, la corsa \u00e8 stata ripristinata grazie a un accordo tra la Regione Siciliana e gli organizzatori di RCS Sport, per una gara in 4 tappe.\nInizialmente confermato l'avvio della venticinquesima edizione della corsa nel periodo compreso tra il 1\u00ba e il 4 aprile 2020, la gara \u00e8 stata in seguito annullata a causa della pandemia di COVID-19.\nRipristinato lo stesso percorso per il 2021 della manifestazione prevista, in quattro tappe, dal 28 settembre al 1\u00ba ottobre 2021.\nAlbo d'oro.\n\"Aggiornato all'edizione 2021.\"\nVittorie per nazione.\n\"Aggiornato al 2021\""}
{"id": "2336717", "revid": "287204", "url": "https://it.wikipedia.org/wiki?curid=2336717", "title": "Dorygnathus", "text": "Il dorignato (gen. Dorygnathus) \u00e8 un rettile volante estinto appartenente agli pterosauri, vissuto nel Giurassico inferiore (circa 190 milioni di anni fa). I suoi resti sono stati ritrovati in Germania.\nDescrizione.\nL'apertura alare di questo animale raggiungeva il metro, ed era nella media degli pterosauri giurassici. Lo sterno del dorignato non era particolarmente sviluppato, a indicare che probabilmente i muscoli adatti al volo erano relativamente ridotti. Il cranio era dotato di grandi aperture, cos\u00ec da alleggerirlo, e di fauci dalla dentatura notevole. Anteriormente erano presenti lunghi denti acuminati, che sporgevano quando la bocca era chiusa e si intersecavano fra di loro (il nome \"Dorygnathus\" significa appunto \u201cmascella con lance\u201d). I denti successivi erano molto pi\u00f9 corti e simili a triangoli appuntiti. Questa condizione di dentatura diversificata \u00e8 comune nei mammiferi ma rara nei rettili, ed \u00e8 nota come eterodonzia. Il quinto dito delle zampe posteriori era insolitamente allungato, e forse reggeva un lembo di pelle, analogo a quelli presenti tra le dita dell'ala e le ossa pteroidi.\nClassificazione.\nIl dorignato \u00e8 considerato un tipico rappresentante dei ranforincoidi, un gruppo di pterosauri primitivi sviluppatosi nel Triassico ed ampliatosi nel corso del Giurassico; in particolare, questo animale \u00e8 ritenuto affine al ben noto \"Rhamphorhynchus\" del Giurassico superiore. I primi fossili di questo animale furono ritrovati nel 1830 ma furono descritti solo trent'anni dopo, nel 1860, e identificati correttamente come appartenenti a una nuova specie di pterosauro. Di \"Dorygnathus\" si conoscono due specie: Dorygnathus banthensis, la specie tipo, e D. mistelgauensis.\nStile di vita.\n\u00c8 probabile che il dorignato vivesse nei pressi di lagune o di acque costiere e basse, dove poteva catturare i pesci volando a pelo d'acqua grazie ai lunghi denti acuminati, che impedivano poi alla preda di scivolare. Nello stesso ambiente viveva un altro pterosauro, \"Campylognathoides\"."}
{"id": "2336719", "revid": "1543377", "url": "https://it.wikipedia.org/wiki?curid=2336719", "title": "Campylognathoides", "text": "Campylognathoides (il cui nome significa \"mascella curva\", ) \u00e8 un genere estinto di pterosauro novialoide vissuto nel Giurassico inferiore, circa 182 milioni di anni fa (Toarciano), in quelli che oggi sono i depositi di Lias del W\u00fcrttemberg, in Germania. Il genere contiene due specie, e una possibile terza: la specie tipo \"C. zitteli\", \"C. liasicus\" e la possibile specie \"C. indicus\". Il primo esemplare, ritrovato nei depositi di Lias del W\u00fcrttemberg, consisteva solo di frammenti d'ala. Ulteriori esemplari meglio conservati sono poi stati ritrovati nello scisto di Holzmaden: basandosi su questi esemplari Felix Plieninger ha eretto un nuovo genere.\nDescrizione.\nRispetto al suo contemporaneo \"Dorygnathus\", rinvenuto negli stessi strati, il muso di \"Campylognathoides\" \u00e8 relativamente corto, sebbene il cranio fosse allungato e leggero. Le grandi orbite oculari, poste piuttosto in basso nel cranio, sopra uno stretto osso giugale, hanno fatto supporre ai ricercatori che \"Campylognathoides\" avesse una vista particolarmente acuta, o che avesse uno stile di vita notturno. La parte posteriore del cranio \u00e8 relativamente alta e piatta, con un'improvvisa flessione proprio di fronte agli occhi. Il muso termina in una punta sottile che curva leggermente verso l'alto proprio alla fine. Gran parte del muso \u00e8 occupata da lunghe narici ossee. Sotto di esse \u00e8 presente una piccola apertura triangolare del cranio, la \"fenestra antorbitalis\". Riflettendo il corto muso dell'animale, i denti di \"Campylognathoides\" sono corti e per niente simili a zanne, come nel marcatamente eterodonte \"Dorygnathus\". I denti sono conici e ricurvi ma hanno una base ampia con la punta smussata dall'interno che forma una superficie di taglio forte e affilata. Nella mascella sono presenti quattro denti piuttosto distanziati nella premascella che aumentano gradualmente di dimensioni dalla parte anteriore a quella posteriore; il quarto paio di denti \u00e8 il pi\u00f9 grande. Dietro di loro ci sono dieci denti pi\u00f9 piccoli nella mascella, che diminuiscono gradualmente posteriormente. Nella mandibola sono presenti da dodici a quattordici denti in \"C. liasicus\", e da sedici a diciannove in \"C. zitteli\". Il numero totale \u00e8 di 66 denti.\nSecondo uno studio di Kevin Padian, la colonna vertebrale dell'animale comprende otto vertebre cervicali, quattordici dorsali, quattro o cinque sacrali e fino a 38 vertebre caudali. La base della coda \u00e8 flessibile con circa sei vertebre relativamente corte; dietro di loro le vertebre caudali si allungano e si irrigidiscono, grazie ad estensioni molto lunghe che permettono alla coda di funzionare come un timone.\nLo sterno di \"Campylognathoides\" \u00e8 composto da una lamina rettangolare piuttosto grande di ossa con una breve cresta rivolta in avanti chiamata cristospina. La parte superiore del braccio \u00e8 corta ma robusta con una cresta quadrata deltopettorale. Anche la parte inferiore del braccio \u00e8 corta ma la lunghezza dell'ala \u00e8 considerevole a causa della mano, che ha metacarpali corti ma un dito alare molto lungo per un pterosauro basale, di cui la seconda falange \u00e8 la pi\u00f9 grande. Lo pteroide \u00e8 corto e robusto.\nIl bacino \u00e8 poco conosciuto. Un collezionista di fossili ha trovato un'anca di \"Campylognathoides\" ben conservata in una cava di scisto di Braunschweig, nel 1986. Questo bacino, BSP 1985 I 87, si \u00e8 rivelato scientificamente significativo perch\u00e9 l'incavo dell'anca era secondo Peter Wellnhofer in una posizione laterale verso l'alto, impedendo all'animale di essere in grado di orientare le gambe in modo eretto come nei dinosauri, negli uccelli e nei mammiferi. Ci\u00f2 proverebbe che \"Campylognathoides\" non era in grado di camminare sulle zampe posteriori, ma era un quadrupede obbligato. Tale postura ed andatura \u00e8 stata confermata dalla descrizione di altri \"rhamphorhynchoidi\" (pterosauri basali). Tuttavia, nel 2009 Padian concluse il contrario, affermando che era necessaria una posizione eretta per posizionare i piedi a terra e che, sebbene fosse possibile un'andatura quadrupede, una locomozione bipede era una condizione preliminare per un'andatura veloce. Questo argomento rimane ancora altamente controverso.\nLe gambe sono piuttosto corte e i piedi sono piccoli. Il quinto dito, spesso ricostruito come un sostegno di un patagio tra le gambe, \u00e8 eccezionalmente corto per uno pterosauro basale.\nClassificazione.\nPlieninger nelle sue successive pubblicazioni assegn\u00f2 \"Campylognathus\" a \"Rhamphorhynchoidea\". Poich\u00e9 questo sottordine \u00e8 un assemblaggio parafiletico di pterosauri basali non specificamente correlati tra di loro, questa classificazione indica semplicemente il fatto negativo che non era un pterodactyloide. Una classificazione definitiva fu tentata per la prima volta dal barone Franz Nopcsa che nel 1928 assegn\u00f2 il genere alla sottofamiglia Rhamphorhynchinae all'interno della famiglia Rhamphorhynchidae. Dopo un periodo in cui fu fatto pochissimo lavoro sulla sistematica dei pterosauri, nel 1967 Oskar Kuhn piazz\u00f2 \"Campylognathoides\" nella sua sottofamiglia all'interno di Rhamphorhynchidae, i Campylognathoidinae. Tuttavia, nel 1974, Peter Wellnhofer concluse che l'animale rappresentava una forma pi\u00f9 basale nell'albero filogenetico, sotto i Rhamphorhynchidae. All'inizio del ventunesimo secolo ci\u00f2 fu confermato dalle prime ampie analisi cladistiche. Nel 2003, sia David Unwin che Alexander Kellner introdussero il clade Campylognathoididae; nella terminologia di Unwin questo clade \u00e8 il clade sorella di Breviquartossa all'interno del Lonchognatha; applicando la terminologia di Kellner \u00e8 la derivazione pi\u00f9 basale all'interno di Novialoidea. Non vi \u00e8 alcuna differenza materiale tra le due posizioni.\nSecondo le analisi, \"Campylognathoides\" sarebbe strettamente correlato ad \"Eudimorphodon\", a cui \u00e8 simile nella forma del cranio, dello sterno e dell'omero. Ci\u00f2 \u00e8 stato confermato da Padian nel 2009, sebbene Padian abbia anche sottolineato diverse caratteristiche di base presenti in \"Eudimorphodon\" ma assenti in \"Campylognathoides\". Nel 2010, un'analisi \u00e8 stata pubblicata da Brian Andres, dimostrando che \"Eudimorphodon\" insieme ad \"Austriadactylus\" formava un clade molto basale, lasciando \"Campylognathoides\" come unico membro conosciuto di Campylognathoididae. Ulteriori analisi filogenetiche recenti confermano questi risultati e suggeriscono che \"Campylognathoides\" \u00e8 pi\u00f9 derivato di tutti gli pterosauri di et\u00e0 triassica, cos\u00ec come \"Dimorphodon\" e \"Parapsicephalus\", del Giurassico inferiore. \"Campylognathoides\" \u00e8 il membro pi\u00f9 basale di Novialoidea che \u00e8 definito come un taxon basato su nodi costituito dall'ultimo antenato comune di \"Campylognathoides\", \"Quetzalcoatlus\" e tutti i suoi discendenti.\nStoria della scoperta.\nNel 1858, Friedrich August Quenstedt nomin\u00f2 una nuova specie di \"Pterodactylus\": \"P. liasicus\". La specie si basava su un fossile, l'olotipo GPIT 9533, costituito da alcune ossa d'ala, ritrovate a Wittberg vicino a Metzingen in strati risalenti al Toarciano inferiore, circa 180 milioni di anni. Il nome specifico, \"liasicus\", si riferiva al Lias. Quenstedt pensava di aver identificato lunghi metacarpali nell'ala, concludendo che la nuova specie non apparteneva quindi a generi pi\u00f9 basali, come \"Rhamphorhynchus\".\nNel 1893, il collezionista di fossili commerciali Bernhard Hauff sr. scopr\u00ec lo scheletro di un grande pterosauro vicino ad Holzmaden. Nel 1894, Felix Plieninger eresse un nuovo genere su questo esemplare: \"Campylognathus\". Il nome del genere deriva dal greco \"kampylos\" ossia \"curvo\" o \"piegato\", e \"gnathos\" ossia \"mascella\", in riferimento alla mascella inferiore piegata, nominando la specie tipo, \"Campylognathus zitteli\". Il nome specifico, \"zitteli\" onora Alfred von Zittel. L'olotipo \u00e8 catalogato come SMNS 9787.\nNel 1897, Hauff prepar\u00f2 un altro esemplare che alla fine nel 1903 fu acquisito dal Carnegie Museum of Natural History di Pittsburgh. Questo fossile, CM 11424, \u00e8 per la sua completezza la migliore fonte di informazioni sul genere.\nNel 1901, Plieninger studi\u00f2 per la prima volta \"P. liasicus\" e scopr\u00ec che Quenstedt aveva scambiato, il metacarpale per un coracoide, rivelando cos\u00ec che si trattava di uno pterosauro basale. Nel 1906, Plieninger rifer\u00ec a \"Campylognathus\" la specie \"P. liasicus\" e l'esemplare di Pittsburgh, sebbene non avesse ancora stabilito lo status specifico di ciascuno dei tre esemplari. Tuttavia, nel 1907, Plieninger riconobbe una seconda specie di \"Campylognathus\": \"C. liasicus\", a cui si riferiva anche l'esemplare CM 11424.\nL'entomologo norvegese Embrik Strand scopr\u00ec nel 1920 che il nome \"Campylognathus\" era gi\u00e0 stato precedentemente utilizzati per l'insetto africano \"Campylognathus nigrensis\", un genere di heteropteri nominato nel 1890. Essendo quindi il nome gi\u00e0 utilizzato, il genere di questo pterosauro venne ribattezzato \"Campylognathoides\", nel 1928.\nNel corso del ventesimo secolo nuovi reperti hanno portato il numero di esemplari noti a circa una dozzina.\nSpecie.\nSono state nominate tre specie di \"Campylognathoides\":\nLa distinzione tra \"C. liasicus\" e \"C. zitteli\" \u00e8 alquanto problematica. Plieninger si limit\u00f2 a riconoscere le specie pi\u00f9 piccole perch\u00e9 considerava il suo fossile di qualit\u00e0 troppo scadente per riferirsi ad altri esemplari. Tuttavia, nel 1925 il ricercatore svedese Carl Wiman, studiando l'esemplare UUPM R157, concluse che una differenza morfologica fondamentale poteva distinguere le due specie: \"C. zitteli\" ha un'ala proporzionalmente molto pi\u00f9 lunga. Nel 2008, tuttavia, Padian ha sottolineato che questo potrebbe essere stato una questione di sviluppo ontogenetico, con gli individui adulti che presentavano ali pi\u00f9 lunghe per limitare il carico alare. Altre differenze, come il maggior numero di denti nella mascella inferiore, un muso e le narici pi\u00f9 lunghe, cinque vertebre sacrali anzich\u00e9 quattro, costole sacrali perpendicolari e arti posteriori pi\u00f9 lunghi, potrebbero anche essere correlati alle dimensioni. La prova finale potrebbe essere data solo da una serie in continua crescita, come precedentemente \u00e8 stato fatto nel caso di \"Rhamphorhynchus\" e \"Pterodactylus\". In via provvisoria, Padian ha continuato a distinguere due specie, ma ha spostato due esemplari in \"C. zitteli\": SMNS 51100 e GPIT 24470, a causa delle loro dimensioni maggiori e somiglianze morfologiche.\nPaleobiologia.\nTradizionalmente, \u00e8 stato proposto uno stile di vita piscivoro per \"Campylognathoides\", come per la maggior parte degli pterosauri giurassici; in questo caso supportato dalla provenienza dei reperti da sedimenti marini e dalle lunghissime ali dell'animale. Il pterosaurologo Kevin Padian, tuttavia, ha suggerito che, alla luce dei robusti denti corti, ideali per forte morso, l'animale avrebbe potuto predare piccoli animali terrestri. Al contrario, Mark Witton suggerisce che la costruzione generale degli arti anteriori estremamente robusti di \"Campylognathoides\", con il dito che sorregge l'ala proporzionalmente lungo e robusto, potrebbe essere in realt\u00e0 una specializzazione per uno stile di vita aereo veloce paragonabile a quello dei falchi e dei pipistrelli mastino."}
{"id": "2336720", "revid": "767487", "url": "https://it.wikipedia.org/wiki?curid=2336720", "title": "Pterodactyloidea", "text": "Gli pterodattiloidi (Pterodactyloidea) rappresentano uno dei due sottordini di pterosauri, o rettili volanti, e ne includono i membri pi\u00f9 evoluti. Apparvero nel Giurassico medio (circa 170 milioni di anni fa) e si differenziarono enormemente nel corso del Cretaceo, per poi scomparire alla fine di tale periodo.\nCaratteristiche.\nRispetto al sottordine dei ranforincoidi (Rhamphorhynchoidea), gli pterodattiloidi possedevano una coda corta e i metacarpi che sostenevano le ali erano pi\u00f9 allungati. Le forme pi\u00f9 derivate, inoltre, erano prive di denti (ad esempio Pteranodontidae e Azhdarchidae). Molte specie svilupparono grandi creste sul cranio, una forma di display portato agli estremi in generi come \"Nyctosaurus\" o \"Tupandactylus\". Tra gli pterodattiloidi vi furono i pi\u00f9 grandi rettili volanti (e i pi\u00f9 grandi animali volanti), come \"Quetzalcoatlus\" e \"Hatzegopteryx\". Esempi ben conosciuti di pterodattiloidi includono il piccolo \"Pterodactylus\" che d\u00e0 il nome al gruppo, \"Pterodaustro\", \"Ctenochasma\", \"Dsungaripterus\", \"Tapejara\", \"Pteranodon\" e il gigantesco \"Quetzalcoatlus\". Il pi\u00f9 arcaico e antico rappresentante del gruppo \u00e8 \"Kryptodrakon\", della fine del Giurassico medio.\nClassificazione.\nFilogenia.\nCladogramma tratto da Unwin (2003).\n\"Incertae sedis\": \"Araripedactylus\", \"Wyomingopteryx\", \"Bennettazhia\", \"Dermodactylus\", \"Haopterus\", \"Mesadactylus\", \"Criorhynchus\", \"Ningchengopterus\"."}
{"id": "2336721", "revid": "729019", "url": "https://it.wikipedia.org/wiki?curid=2336721", "title": "Legione carabinieri &quot;Toscana&quot;", "text": "La Legione carabinieri \"Toscana\" \u00e8 una unit\u00e0 militare dell'Arma dei Carabinieri costituita a Firenze il 1\u00ba settembre 1992, come Comando Regione, in conseguenza del modello ordinativo che sopprimeva le Legioni e le Brigate territoriali.\nPer effetto di tale ristrutturazione vennero cos\u00ec soppresse la \"VI Brigata carabinieri di Firenze\", la \"Legione carabinieri di Firenze\" e la \"Legione carabinieri\" di Livorno.\nNel 2009 assume l'attuale denominazione.\nNella storia dei carabinieri in Toscana l'evento rilevante fu il trasferimento della capitale del Regno d'Italia da Torino a Firenze, con il conseguente trasferimento del Comitato dell'Arma (l'odierno Comando Generale).\nStoria.\nNel Granducato di Toscana.\nNel 1835 Leopoldo II di Toscana (degli Asburgo-Lorena) aveva disposto la costituzione di un battaglione di carabinieri del Granducato di Toscana \"destinati a prevenire e reprimere i delitti, ad assicurare l'osservanza delle leggi, a mantenere il buon ordine nell'interno ed a proteggere l'esazione dei diritti Regii\".\nNel 1845 il battaglione viene ristrutturato ed elevato a Corpo dei reali carabinieri, dotato di una regolamentazione sicuramente ispirata a quella dell'omologo corpo del Regno di Sardegna. Per il ruolo che il governo granducale confer\u00ec ai suoi carabinieri, questi vennero a trovarsi in una posizione di tutto rilievo anche durante i moti del '48.\nTuttavia alcuni incidenti verificati nel corso dei tumulti a Livorno indussero il Governo a sciogliere il Corpo riorganizzandolo nel novembre del 1848 con il nome di \"Veliti\". In questo ruolo gli ex carabinieri granducali assistono nel 1849 alla fuga ed al successivo rientro di Leopoldo II.\nLa gendarmeria.\nIl granduca, riassunti i poteri, liquid\u00f2 i \"Veliti\" e stabiliva che \u00abla forza destinata pel servizio politico della Toscana \u00e8 denominata \"Gendarmeria Imperiale Reale\"\u00bb'. In tale Corpo, organizzato per\u00f2 sul modello austriaco, confluirono tutti quelli che aveva prestato servizio nei carabinieri granducali. Nel 1855 la Gendarmeria granducale fu strutturata in uno stato maggiore ed uno stato minore con due battaglioni ciascuno su sei capitani in prima, due capitani in seconda, otto tenenti e otto sottotenenti, otto sergenti maggiori e sessantaquattro sergenti, novantasei caporali, centoquaranta gendarmi montati, diciotto smontati, quattro trombettieri e sei domestici. I due battaglioni avevano sede a Firenze e a Livorno e le compagnie a Firenze (2), Pistoia, Siena e Livorno, Pisa, Lucca e Grosseto.\nNel 1859, con la guerra franco-piemontese all'Austria e l'insurrezione di Firenze del 27 aprile, il granduca Leopoldo II lascia definitivamente il suo regno\nNel regno di Sardegna.\nInsediatosi il Governo provvisorio, cos\u00ec come gi\u00e0 praticato in Lombardia, nei ducati di Modena e Parma, nelle Legazioni pontificie, viene inviato a Firenze il maggiore dei Reali carabinieri piemontesi Filippo Ollandini con l'incarico di assicurare l'ordine pubblico, collaborando con la gendarmeria, costituendo localmente comandi territoriali dell'Arma.\nFu cos\u00ec che il 12 giugno 1859 il maggiore Ollandini fece approvare un provvedimento per uniformare la Gendarmeria ai Carabinieri, ponendola alle dipendenze del Ministero della Guerra del Regno di Sardegna, per le operazioni militari, e dell'Interno per i compiti di ordine pubblico.\nTuttavia con gli accordi dell'11 agosto tra Francia, regno di Sardegna ed Austria il commissario regio sabaudo lascia Firenze dove l'autorit\u00e0 passa al barone Bettino Ricasoli che volendo mantenere tranquillo l'assetto dello Stato rivolge ai Carabinieri toscani un proclama con cui li invita a restare al proprio posto in quanto \"la causa dell'ordine \u00e8 per noi la causa della libert\u00e0 e dell'indipendenza nazionale\". Il Governo di Torino decide di lasciare comunque a Firenze il generale De Cavero reggente il Ministero, il maggiore Ollandini comandante della gendarmeria ed il maggiore Biscossi governatore di Livorno.\n\u00c8 il 16 gennaio 1860 quando viene istituita a Firenze dal Governo sardo una divisione dei carabinieri, come distaccamento del Corpo piemontese, cui seguir\u00e0 l'istituzione delle divisioni di Livorno e Siena che assorbiranno i reparti dei carabinieri toscani, dei gendarmi, delle guardie nazionali e locali. La Legione dei carabinieri in Toscana ebbe come primo comandante l'Ollandini nel frattempo promosso colonnello.\nNel regno d'Italia.\nIl 24 gennaio 1861 il \"Corpo dei Carabinieri\" divenne \"Arma\" del Regio esercito italiano e venne strutturata su tredici \"Legioni Territoriali\". Firenze fu la 6^ con una \"forza organica\" di 42 ufficiali e 1.395 tra sottufficiali, carabinieri a piedi e a cavallo.\nCon Firenze capitale.\nDopo il trasferimento della capitale d'Italia da Torino a Firenze, con il Regio Decreto del 6 giugno 1866 il \"Comitato\" (Comando Generale) dell\"'Arma dei Carabinieri Reali\" viene trasferito a Firenze, occupando un'ala del \"Monastero di Santa Maria in Candeli\" ove oggi ha sede la Scuola Marescialli e Brigadieri Carabinieri. Nell'agosto dello stesso anno sar\u00e0 chiamato a presiedere l'organismo di vertice dell'Arma, il \"Comitato\", in comandante dei \"Cavalleggeri di Sardegna\", il Luogotenente generale Antonio Massidda.\nIl fu anche la premessa per un altro evento importante per l'Arma dei Carabinieri: la creazione del \"Corpo dei Corazzieri\".\nIl Corpo dei Corazzieri si costitu\u00ec in Firenze il 7 febbraio 1868, allorch\u00e9 vennero riuniti 80 carabinieri a cavallo, provenienti dalle Legioni di Firenze, Milano e Bologna, con il compito di fare da \"scorta d'onore\" al \"corteo reale\", all'ingresso della principessa Margherita di Savoia, mentre si recava al matrimonio con il \"principe ereditario\" Umberto.\nQuando il corpo fu costituito, aveva in organico un capitano comandante, 4 ufficiali, 9 sottufficiali e 69 carabinieri.\nLa denominazione del Corpo mut\u00f2 pi\u00f9 volte: \"Corazzieri\", \"Guardie d'onore di Sua Maest\u00e0\", \"Drappello Guardie di Sua Maest\u00e0\", \"Squadrone Carabinieri Guardie del Re\". La sua permanenza a Firenze dur\u00f2 sino al 1871, momento in cui la capitale pass\u00f2 a Roma e con essa anche i \"Corazzieri\".\nCon il riordino dei Carabinieri Reali del 18 luglio 1870 la \"Legione di Firenze\" contava 45 ufficiali, seconda solo a Torino che ne aveva 46, e ben 3.244 unit\u00e0 di \"Bassa Forza\".\nDall'inizio del XX secolo.\nNel 1917, a seguito di un forte aumento dell'organico, venne istituito un livello intermedio tra il \"Comando Generale\" e le \"Legioni\": il \"Gruppo di Legioni\", uno dei quali venne posto in Firenze.\nNel 1920 furono organizzati 18 Battaglioni mobili autonomi \"per fronteggiare in via immediata esigenze di sicurezza dello Stato e ordine pubblico\" e uno di questi venne istituito a Firenze. I Battaglioni, forti di 750 uomini, dovevano concorrere con le \"Legioni territoriali\" nei servizi di \"ordine pubblico\" e di \"pubblica sicurezza\".\nNel 1936 i \"Gruppi di Legioni\" furono trasformati in \"Ispettorati di zona\" e poi in \"Brigate\". E Firenze fu la sede della \"III Brigata\". Ad essa facevano capo le \"Legioni\" di Firenze, Livorno, Bologna e Ancona.\nNel 1945, al termine della seconda guerra mondiale, si ebbe un ennesimo riassetto dell'organizzazione dell'Arma. A Firenze era assegnata la sede del \"2\u00ba Raggruppamento di Battaglioni mobili\", dipendente dalla \"2\u00aa Divisione \"Podgora\"\" di Roma.\nNella Repubblica.\nCon la nascita della Repubblica nel 1946 furono ripristinate le legioni. \nNel 1963 fu costituita la \"XI Brigata Carabinieri Meccanizzata\" ed i \"Battaglioni\" vennero riunificati sotto un unico comando.\nNel 1969 la \"III Brigata\" era divenuta la V con alle dipendenze le \"Legioni di Firenze\", \"Livorno\" e Perugia.\nIl 1\u00ba settembre 1992 viene costituita La \"Regione Carabinieri \"Toscana\"\" unificando la \"V Brigata\" e le \"Legioni\" di Firenze e Livorno.\nDal 1\u00ba luglio 2009 a seguito della loro reintroduzione la Regione prende la denominazione di \"Legione Carabinieri Toscana\".\nOrganizzazione e competenza territoriale.\nIl Comando della Regione \u00e8 dislocato nelle caserme \"Antonio Baldissera\" e \"Vittorio Tassi\" entrambe situate nel centro della citt\u00e0 del capoluogo ove ha sede anche il 6\u00ba Battaglione carabinieri \"Toscana\".\nLa \"Regione carabinieri \"Toscana\"\" , la cui giurisdizione coincide con quella della omonima regione amministrativa, \u00e8 il Comando di corpo dell'Arma dei Carabinieri avente competenza su tutti i comandi territoriali dislocati nelle 10 provincie. Con le regioni carabinieri Lazio, Marche, Umbria e Sardegna fa parte del Comando interregionale carabinieri \"Podgora\" di Roma.\nIl 5 giugno 2009 il Comando Regione \u00e8 stato ridenominato Comando legione carabinieri \"Toscana\".\nStruttura di comando.\nLa \"Legione carabinieri \"Toscana\"\", comandata da un generale di divisione / generale di brigata, che si avvale di un \"vicecomandante\", \u00e8 strutturata su uno \"Stato Maggiore\" che dispone di un \"Ufficio personale\", un \"Ufficio OAIO\", un \"Ufficio logistico\", un \"Reparto comando\", un \"Servizio amministrativo\" diretto da un ufficiale superiore ed un \"Ufficio di assistenza spirituale\" affidato ad un \"Cappellano militare.\"\nDal \"comando di regione\" dipendono i dieci \"comandi provinciali\", uno per ogni capoluogo di provincia, retti da Generali di Brigata o Colonnelli o Tenenti Colonnelli. Questi comandi hanno a disposizione organi investigativi e centrali operative che gestiscono il \"pronto intervento\" (112) sul territorio e coordinano le attivit\u00e0 di tutti i reparti e unit\u00e0 che operano nella provincia.\nDai comandi provinciali dipendono le \"Compagnie\", comandate da capitani o maggiori, che dispongono dei \"Nuclei operativi e radiomobili\" e di proprie centrali operative. Dalle compagnie dipendono, capillarmente presenti sul territorio, le \"Tenenze\" e le \"Stazioni\", comandate rispettivamente da tenenti o sottotenenti e luogotenenti o marescialli. Le \"tenenze\" sono competenti su un solo comune con un numero elevato di abitanti (nel 2015 sono state elevate a tenenza le stazioni di Pontassieve e Sansepolcro, quest'ultima rimodulata in stazione nel 2017 a seguito della ricostituzione della Compagnia di Sansepolcro).\nFanno unoltre parte della \"Legione carabinieri \"Toscana\"\" anche la \"Sezione carabinieri a cavallo di Firenze\", il \"Centro carabinieri cinofili di Firenze\", i \"Nuclei cinofili\" di Firenze e di Pisa, gli \"Artificieri antisabotaggio\", i \"Laboratori di sostanze stupefacenti (LASS)\", il \"Servizio navale\" che impiega le motovedette dislocate sul litorale e nelle isole toscane ed i \"Servizi investigazioni scientifiche (SIS)\".\nI reparti speciali.\nSempre in Toscana sono dislocati reparti specializzati composti da personale in possesso di particolari attitudini in grado di sviluppare sul territorio specifiche attivit\u00e0 operative, posti alle dipendenze di Comandi di corpo ubicati in Roma ed aventi competenza a livello nazionale.\nEssi sono rappresentati dal \"Nucleo elicotteri carabinieri\" di Pisa, dalla \"Sezione anticrimine di Firenze\", del Nucleo Antisofisticazioni e Sanit\u00e0 (NAS), del Nucleo carabinieri tutela patrimonio culturale di Firenze, dai Nuclei operativi ecologici, dai Nuclei carabinieri ispettorato del lavoro e dai Nuclei carabinieri Banca d'Italia.\nLa Regione Toscana ospita nel suo importante e vasto territorio anche reparti di altre organizzazioni dell'Arma dei Carabinieri: infatti l\"'Organizzazione addestrativa\" dispone della prestigiosa Scuola Marescialli e Brigadieri Carabinieri a Firenze sin dal 1\u00ba marzo 1920 mentre l\"Organizzazione mobile e speciale\" \u00e8 presente a Livorno con il comando della 2\u00aa Brigata Mobile Carabinieri ,che inquadra i reparti di proiezione nelle operazioni militari all'estero, il \"1\u00ba Reggimento carabinieri paracadutisti \"Tuscania\"\" , costituito nel 1940, il Gruppo di intervento speciale (GIS) ed il 6\u00ba Battaglione carabinieri \"Toscana\".\nI comandanti.\nDal 1\u00ba settembre 1992 si sono succeduti nel comando della Grande unit\u00e0 i generali Ercole Rocchetti, Augusto Zorli, Giuseppe Gemma, Benito Sergio Boscarato, Massimo Cetola, Nicolino D'Angelo, Tullio Del Sette, Roberto Rosi, Ugo Zottin, Riccardo Amato, Alberto Mosca e Emanuele Saltalamacchia.\nDal 2016 al 2019 il Colonnello Ruggiero Capodivento assume la carica di Capo di Stato Maggiore della Legione Toscana. Assume contemporaneamente, nel 2019, il Comando del reggimento Multinational Specialized Unit. Al ritorno, nel 2020 lascia la carica per ricoprire quella di Vice Comandante della Legione.\nDal 24 novembre 2017 il Comandante della Legione carabinieri Toscana \u00e8 il Generale di brigata Nicola Massimo Masciulli. Dal 10 settembre 2020 subentra il Generale di brigata Pierangelo Iannotti."}
{"id": "2336722", "revid": "287204", "url": "https://it.wikipedia.org/wiki?curid=2336722", "title": "Rhamphorhynchoidea", "text": "I ranforincoidi (Rhamphorhynchoidea) sono uno dei due sottordini di pterosauri, o rettili volanti, e includono le forme pi\u00f9 primitive. Questo gruppo \u00e8 attualmente considerato parafiletico e non \u00e8 pi\u00f9 considerato valido a fini di classificazione. Informalmente, per\u00f2, \u00e8 ancora usato e alcuni scienziati lo utilizzano tuttora.\nCaratteristiche.\nAl contrario dell'altro sottordine di pterosauri, gli pterodattiloidi (Pterodactyloidea), i ranforincoidi (con qualche eccezione come gli Anaurognatidi) possedevano lunghe code e ossa delle ali relativamente corte. Molti di questi animali avevano una dentatura composta da lunghi denti acuminati, mentre il cranio era solitamente sprovvisto di creste, anche se di certo alcune forme avevano strutture formate da tessuti molli, come la cheratina. Generalmente i ranforincoidi erano piuttosto piccoli e raramente superavano il metro e mezzo di apertura alare; apparvero alla fine del Triassico e prosperarono nel Giurassico, per poi scomparire alla fine del periodo, a causa della competizione con i pi\u00f9 evoluti pterodattiloidi (che si originarono proprio da alcuni ranforincoidi evoluti). A questo sottordine appartengono gli pterosauri pi\u00f9 antichi e primitivi, come \"Eudimorphodon\", rinvenuto in Italia. Tra le forme pi\u00f9 note sono da ricordare \"Rhamphorhynchus\", che d\u00e0 il nome al gruppo, \"Dimorphodon\", \"Scaphognathus\", \"Campylognathoides\" e \"Dorygnathus\".\nClassificazione.\nFilogenia.\nCladogramma tratto da Unwin (2003).\n Pterosauria\n |-?\"Comodactylus\" \n |-?\"Laopteryx\" \n |-?\"Odontorhynchus\" \n |-?\"Rhamphinion\" \n |-?\"Preondactylus\" \n `--Macronychoptera\n |--Dimorphodontidae\n `--Caelidracones\n |--Anurognathidae\n `--Lonchognatha\n |--Campylognathoididae\n `--Breviquartossa\n |--Rhamphorhynchidae\n | |--Scaphognathinae\n | `--Rhamphorhynchinae\n `--Pterodactyloidea"}
{"id": "2336723", "revid": "1543377", "url": "https://it.wikipedia.org/wiki?curid=2336723", "title": "Martha Jefferson Randolph", "text": "Biografia.\nNata nella tenuta di Monticello, le venne dato il nome in onore di Martha Washington, moglie del primo presidente George Washington; veniva anche soprannominata \"Patsy\". \nVenne descritta come una persona alta e sottile con caratteristiche angolari e capelli rossi, e si diceva che assomigliasse molto a suo padre. Le era molto devota. Dall'unione dei suoi genitori nacquero sei figli, ma solo lei e sua sorella Mary raggiunsero l'et\u00e0 adulta.\nI suoi nonni paterni erano Peter Jefferson, un proprietario di una piantagione e geometra, e Jane Randolph. La madre era l'unica figlia di John Wayles e della sua prima moglie, Martha Eppes. Wayles era un avvocato, commerciante di schiavi, agente commerciale per i mercanti di Bristol, \"Farrell &amp; Jones\", nato a Lancaster ed emigrato da solo in Virginia nel 1734, lasciando la famiglia in Inghilterra. Il nonno materno mor\u00ec nel 1773, e i suoi genitori ereditavano 135 schiavi, 11.000 ettari di terreno e debiti della propriet\u00e0. \nTra l'et\u00e0 di 12 e 17 anni visse a Parigi, in quanto il padre lavorava per conto di un ministro americano in Francia. Il padre, dopo aver ricevuto conferme che gli studenti di religione protestante sarebbero stati esentati dall'educazione religiosa, la iscrisse con la sorella Mary alla Abaye Royale de Panth\u00e9mont, un'esclusiva scuola convento. Nonostante questo, Martha non solo espresse il desiderio di convertirsi al cattolicesimo, ma stava pensando anche di farsi suora. A causa di ci\u00f2, Jefferson le fece subito lasciare l'istituto.\nMatrimonio.\nNel 1790, Martha spos\u00f2 Thomas Mann Randolph Jr., suo cugino, che mantenne la carica di Governatore della Virginia (1819-1822). Come dono di nozze ricevette dal padre otto schiavi, tra cui Molly Hemings, la figlia maggiore di Mary Hemings.\nNel 1826 eredit\u00f2 dal padre la tenuta di Monticello, ma a causa di problemi finanziari la dovette cedere a James T. Barclay nel 1831.\nLa coppia ebbe 12 figli:\nNonostante si occupasse della sua famiglia, fece diverse visite alla Casa Bianca (allora nota come la Camera del Presidente) quando suo padre era presidente, ricoprendo la carica di First lady siccome suo padre era vedovo.\nNegli anni successivi Martha si separ\u00f2 dal marito, che si diceva soffrisse di alcolismo e instabilit\u00e0 mentale.\nNella cultura di massa.\nMartha Jefferson Randolph \u00e8 il soggetto del romanzo storico \"America's First Daughter\" di Stephanie Dray e Laura Kamoie, pubblicato nel marzo del 2016. Il romanzo si basa pesantemente sulle lettere di Jefferson. \nNel 1995 il film \"Jefferson in Paris\", Martha Jefferson \u00e8 stata impersonata dall'attrice Gwyneth Paltrow."}
{"id": "2336724", "revid": "287204", "url": "https://it.wikipedia.org/wiki?curid=2336724", "title": "Aurach (disambigua)", "text": ""}
{"id": "2336728", "revid": "767487", "url": "https://it.wikipedia.org/wiki?curid=2336728", "title": "Ludodactylus sibbicki", "text": "Il ludodattilo (Ludodactylus sibbicki) \u00e8 un rettile volante estinto, appartenente agli pterosauri. Visse nel Cretaceo inferiore (Aptiano, circa 110 milioni di anni fa). I suoi resti sono stati ritrovati in Brasile, nella regione di Cear\u00e1.\nDescrizione.\nConosciuto solo per un cranio, questo pterosauro doveva essere di grandi dimensioni: il solo cranio, infatti, misurava oltre 66 centimetri. Il cranio \u00e8 molto particolare, in quanto a prima vista ricorda notevolmente quello del ben noto \"Pteranodon\" a causa di una lunga cresta posteriore leggermente incurvata verso l'alto; al contrario della forma nordamericana, per\u00f2, il muso era armato di lunghi denti acuminati, che lo rendevano molto simile ai contemporanei ornitocheiridi. Al contrario dei tipici rappresentanti di quest'ultima famiglia, il ludodattilo non possedeva alcuna cresta sulle mascelle.\nStile di vita.\n\u00c8 probabile che il ludodattilo fosse un potente volatore che sorvolava i mari del Cretaceo, alla ricerca di prede come pesci e altre creature marine. \u00c8 anche possibile che questo animale fosse un frequentatore dell'entroterra. Nell'unico cranio fossile sinora ritrovato \u00e8 stata rinvenuta una foglia di yucca intrappolata fra le mascelle; apparentemente, l'animale se l'\u00e8 ritrovata fra i denti e, non riuscendo a liberarsene (il margine della foglia \u00e8 dentellato), forse \u00e8 morto per l'incapacit\u00e0 di nutrirsi o per soffocamento.\nSignificato del nome.\nIl nome \"Ludodactylus\" deriva dal greco e significa pi\u00f9 o meno \u201cdita giocattolo\u201d, a causa della forma particolare del cranio: i modellini giocattolo degli pterosauri, infatti, abitualmente abbinano la lunga cresta del famoso \"Pteranodon\" e una dentatura robusta, di cui per\u00f2 \"Pteranodon\" era privo. \"Ludodactylus\" combinava entrambe le caratteristiche. L'epiteto specifico, \"sibbicki\", si riferisce all'illustratore John Sibbick, specializzato in raffigurazioni di creature estinte."}
{"id": "2336737", "revid": "1573940", "url": "https://it.wikipedia.org/wiki?curid=2336737", "title": "Chiesa di Santa Gemma Galgani (Roma, Casalotti)", "text": "La chiesa di Santa Gemma Galgani \u00e8 un luogo di culto cattolico di Roma, nella zona Casalotti, in piazza castello di Porcareccia.\nEssa \u00e8 stata costruita negli anni 1950-1954, con la manodopera proveniente da Campoli Appennino, paese d'origine del primo parroco, padre Bernardino Mastroianni.\nLa chiesa \u00e8 sede della \"parrocchia delle Sante Rufina e Seconda\", istituita il 10 luglio 1954. Prima della costruzione della chiesa di Santa Gemma Galgani, la parrocchia aveva sede nella piccola chiesa di santa Maria all'interno del castello di Porcareccia, dove il futuro papa, Giuseppe Roncalli, celebrava la Santa Messa.\nDagli anni Settanta, \u00e8 retta dai Padri Passionisti della Congregazione della Passione di Ges\u00f9 Cristo.\nDa circa 10 anni, nel terreno adiacente alla chiesa, \u00e8 stato eretto il Santuario di Schoenstatt che ogni anno attira turisti e fedeli da ogni parte del mondo."}
{"id": "2336740", "revid": "378374", "url": "https://it.wikipedia.org/wiki?curid=2336740", "title": "Padre Diego Campanile", "text": ""}
{"id": "2336744", "revid": "378374", "url": "https://it.wikipedia.org/wiki?curid=2336744", "title": "Angelo Michele Ricciardi", "text": ""}
{"id": "2336747", "revid": "2519", "url": "https://it.wikipedia.org/wiki?curid=2336747", "title": "Neuburg", "text": "Neuburg \u00e8 un comune del Meclemburgo-Pomerania Anteriore, in Germania.\nAppartiene al circondario del Meclemburgo Nordoccidentale ed \u00e8 capoluogo dell'Amt Neuburg.\nSuddivisione amministrativa.\nIl territorio comunale comprende 14 centri abitati (\"Ortsteil\"), corrispondenti al centro abitato di Neuburg e a 13 frazioni:"}
{"id": "2336749", "revid": "149727", "url": "https://it.wikipedia.org/wiki?curid=2336749", "title": "Neuburg-Steinhausen", "text": ""}
{"id": "2336750", "revid": "149727", "url": "https://it.wikipedia.org/wiki?curid=2336750", "title": "Hageb\u00f6k", "text": ""}
{"id": "2336751", "revid": "149727", "url": "https://it.wikipedia.org/wiki?curid=2336751", "title": "Kartlow", "text": ""}
{"id": "2336752", "revid": "149727", "url": "https://it.wikipedia.org/wiki?curid=2336752", "title": "Lischow", "text": ""}
{"id": "2336753", "revid": "149727", "url": "https://it.wikipedia.org/wiki?curid=2336753", "title": "Madsow", "text": ""}
{"id": "2336754", "revid": "149727", "url": "https://it.wikipedia.org/wiki?curid=2336754", "title": "Nantrow", "text": ""}
{"id": "2336755", "revid": "131358", "url": "https://it.wikipedia.org/wiki?curid=2336755", "title": "Lena Soderberg", "text": ""}
{"id": "2336757", "revid": "149727", "url": "https://it.wikipedia.org/wiki?curid=2336757", "title": "Neu Farpen", "text": ""}
{"id": "2336760", "revid": "149727", "url": "https://it.wikipedia.org/wiki?curid=2336760", "title": "Neu Nantrow", "text": ""}
{"id": "2336761", "revid": "149727", "url": "https://it.wikipedia.org/wiki?curid=2336761", "title": "Tatow", "text": ""}
{"id": "2336764", "revid": "149727", "url": "https://it.wikipedia.org/wiki?curid=2336764", "title": "Zarnekow", "text": ""}
{"id": "2336769", "revid": "113394778", "url": "https://it.wikipedia.org/wiki?curid=2336769", "title": "Neuburg (disambigua)", "text": ""}
{"id": "2336776", "revid": "125185247", "url": "https://it.wikipedia.org/wiki?curid=2336776", "title": "Roberto Scarpinato", "text": "Biografia.\nInizia la carriera in magistratura nel 1980. Dopo avere prestato servizio presso la Procura della Repubblica di Palermo nel 1991 entra a far parte del pool antimafia collaborando con Giovanni Falcone e con Paolo Borsellino. Si occupa \u2013 tra le altre cose \u2013 della requisitoria al processo sull'assassinio politico-mafioso di Piersanti Mattarella, Presidente della Regione siciliana, di Pio La Torre, segretario regionale del PCI, di Michele Reina, segretario provinciale della Democrazia Cristiana e di Carlo Alberto Dalla Chiesa, prefetto di Palermo. Dopo la strage di via D'Amelio, il 19 luglio 1992, \u00e8 il promotore della rivolta di otto sostituti procuratori contro il procuratore capo Piero Giammanco, al quale viene addebitata la responsabilit\u00e0 di avere progressivamente isolato Giovanni Falcone, inducendolo ad andare via dalla Procura di Palermo. Quella clamorosa presa di posizione innesca un conflitto interno alla Procura di Palermo che costringe il Consiglio Superiore della Magistratura ad intervenire ed induce il procuratore Giammanco a chiedere il trasferimento.\nAlla Procura della Repubblica di Palermo inizia cos\u00ec una svolta: Giancarlo Caselli \u00e8 il nuovo Procuratore; viene arrestato Salvatore Riina e vengono avviate le indagini per alcuni dei pi\u00f9 importanti processi sui rapporti tra mafia e potere, che porteranno sul banco degli accusati molti intoccabili, tra i quali il senatore Giulio Andreotti (il quale fu prosciolto e prescritto per i fatti antecedenti al 1980) e Bruno Contrada, numero tre dei servizi segreti civili, il quale sar\u00e0 condannato a dieci anni di reclusione per concorso esterno in associazione mafiosa. La nuova stagione dell'antimafia decolla definitivamente portando all'arresto dei pi\u00f9 importanti capi della mafia militare, a centinaia di condanne all'ergastolo e contemporaneamente alla prosecuzione di indagini e processi sul versante strategico delle collusioni con i colletti bianchi.\nIl nome di Scarpinato torna alla ribalta per l'indagine sui cosiddetti \u201cSistemi criminali\u201d, che investe i moventi ed i retroscena politici delle stragi del 1992 e del 1993. Divenuto Procuratore aggiunto, conduce pressanti indagini sui rapporti tra la mafia e la massoneria deviata, sulla Trattativa tra lo Stato e Cosa Nostra nel periodo delle stragi, e sui rapporti tra mafia ed economia.\nNel 2005 assume la direzione del Dipartimento mafia-economia all'interno del quale crea un gruppo di magistrati e investigatori specializzati, che smantella colossali patrimoni illegali, giungendo a sequestrare dal 2008 al 2010 beni in Italia ed all'estero per un valore di circa tre miliardi e cinquecento milioni di euro. Il Dipartimento comprende anche il settore delle misure di prevenzione antimafia che nel 2010 ottiene la certificazione di qualit\u00e0 ISO 9001. Nel giugno 2010 viene nominato Procuratore Generale presso la Corte di Appello di Caltanissetta. Il 7 febbraio 2013 \u00e8 nominato, dal plenum del Consiglio Superiore della Magistratura, con le sole astensioni dei due membri laici del PdL e del membro laico della Lega Nord, nuovo Procuratore Generale presso la Corte d'Appello di Palermo. \u00c8 autore di numerose pubblicazioni in Italia e all'estero e collabora anche con la rivista \"MicroMega\".\nProcessi.\nFra i principali processi a cui ha preso parte:\nPubblicazioni.\nIl ritorno del principe.\nIl ritorno del principe \u00e8 un saggio del giornalista Saverio Lodato e del procuratore aggiunto presso la Procura antimafia di Palermo Roberto Scarpinato pubblicato nel 2008 da Chiarelettere.\nDel libro Marco Travaglio dice: \"In un altro paese susciterebbe polemiche e dibattiti furibondi, invece \u00e8 stato subito avvolto da una coltre di imbarazzato silenzio\"."}
{"id": "2336778", "revid": "113400070", "url": "https://it.wikipedia.org/wiki?curid=2336778", "title": "VH1 Storytellers", "text": "VH1 Storytellers \u00e8 un programma televisivo musicale di VH1.\nIn ogni puntata un cantante o un gruppo musicale si esibisce dal vivo di fronte ad un pubblico, e l'esecuzione delle canzoni \u00e8 intervallata da interviste condotte dal presentatore all'artista o ai componenti del gruppo. Di alcune esibizioni \u00e8 stato pubblicato un album.\nIl format televisivo di \"VH1 Storytellers\" \u00e8 stato ripreso da MTV Italia con il programma \"MTV Storytellers\"."}
{"id": "2336780", "revid": "124123", "url": "https://it.wikipedia.org/wiki?curid=2336780", "title": "Daisuke Yamanouchi", "text": " Attivo principalmente nell'ambito del V-Cinema, \u00e8 noto per il suo stile provocatorio e per i suoi film estremi, pregni di erotismo e violenza.\nCarriera.\nDopo aver lavorato come aiuto regista, Daisuke Yamanouchi debutt\u00f2 nella regia nel 1998, dirigendo \"\". L'anno seguente diresse l'horror \"Red Secret Room\". Seguirono altri diciotto film, appartenenti ai generi erotico e horror-splatter."}
{"id": "2336783", "revid": "149727", "url": "https://it.wikipedia.org/wiki?curid=2336783", "title": "Neuburg i.Lothr.", "text": ""}
{"id": "2336784", "revid": "149727", "url": "https://it.wikipedia.org/wiki?curid=2336784", "title": "Neuburg an der Mosel", "text": ""}
{"id": "2336789", "revid": "600229", "url": "https://it.wikipedia.org/wiki?curid=2336789", "title": "Armonia quartale", "text": ""}
{"id": "2336790", "revid": "122334296", "url": "https://it.wikipedia.org/wiki?curid=2336790", "title": "ISOS", "text": "I.S.O.S. \u00e8 un acronimo che sta per In Search of Sunrise, compilation con brani selezionati e mixati dal dj olandese Ti\u00ebsto fino al 2009, a cui gli sono successi Richard Durand dal 2009 al 2015 e Markus Schulz dal 2018\nCompilation.\nIl genere dei brani presenti nelle compilation varia tra la trance alla trance-progressive.\nTutti i volumi sono usciti sotto la label Black Hole Recordings o sotto la Magik Muzik (che \u00e8 una suddivisione della Black Hole).\nLa prima ISOS (In Search Of Sunrise Vol.1) usc\u00ec nell'ottobre 1999. Oggi si contano 17 volumi, l'ultimo dei quali \u00e8 stato pubblicato nel 2021.\nSingoli.\nQuesto \u00e8 un elenco dei singoli pubblicati tramite Black Hole Recordings e delle sue sotto-etichette, come Songbird e Magik Muzik.\nISOS:\nISOS2:\nISOS3: Panama\nISOS4: Latin America\nISOS5: Los Angeles\nISOS6: Ibiza\nISOS7: Asia"}
{"id": "2336800", "revid": "712828", "url": "https://it.wikipedia.org/wiki?curid=2336800", "title": "Czeslaw Meyer", "text": ""}
{"id": "2336802", "revid": "337866", "url": "https://it.wikipedia.org/wiki?curid=2336802", "title": "Club Riuniti Juventus Audax", "text": ""}
{"id": "2336803", "revid": "253269", "url": "https://it.wikipedia.org/wiki?curid=2336803", "title": "Joel David Moore", "text": "Biografia.\nMoore \u00e8 nato a Portland, Oregon, dove ha frequentato la Benson Polytechnic High School. Ha quindi frequentato il college presso il Mt. Hood Community College a Gresham, e, dal 1998 l'universit\u00e0 Southern Oregon University ad Ashland, dove ha completato gli studi con una laurea in arte (\"bachelor of fine arts\"). Per due estati ha recitato all\"'Oregon Shakespeare Festival\". Nel 2000 si \u00e8 trasferito a Los Angeles, ritornando con il suo agente di Portland, Rachelle Ryan, anche lui trasferitosi.\nHa un fratello minore, Adam.\nNel 2009 ha sposato Kineret Karen Ben Yishay; i due hanno divorziato nel 2011.\nCarriera.\nHa iniziato la sua carriera recitando in pubblicit\u00e0 commerciali, con campagne per oltre 15 compagnie degli Stati Uniti (tra le quali EBay, Cingular Wireless, e Best Buy) e una campagna internazionale per i cellulari Siemens, che vinse un Lion Award.\nHa recitato in diversi film ed \u00e8 apparso in singole puntate di diverse serie televisive (\"LAX\", \"\", \"The Guardian\", \"Squadra Med\", \"Six Feet Under\", \"Angel\", \"Providence\", \"Boomtown\", \"Boston Public\" e \"Dr. House\"). Ha anche recitato come Colin Fisher, uno studente laureato, nella serie \"Bones\". Incontra nuovamente Zachary Levi in un episodio della quarta stagione di \"Chuck\" dopo aver recitato con lui nel film \"Spiral\" (2007) nel ruolo di Mason.\n\u00c8 stato protagonista nel film-commedia romantico \"The Hottie and the Nottie\" nel 2008 e ha partecipato nel 2009 al film di James Cameron \"Avatar\" nel ruolo di Norm Spellmann.\n\u00c8 apparso inoltre nel videoclip \"Waking Up in Vegas\" della cantante statunitense Katy Perry del 2009 e ha recitato in un cameo per la cover di \"Beat It\" del gruppo Fall Out Boy.\nDoppiatori italiani.\nNelle versioni in italiano dei suoi film, Joel David Moore \u00e8 stato doppiato da:"}
{"id": "2336805", "revid": "322321", "url": "https://it.wikipedia.org/wiki?curid=2336805", "title": "Giacomo Guido Ottonello", "text": "Biografia.\nOrdinato sacerdote il 29 giugno 1971, \u00e8 stato incardinato nella diocesi di Acqui. Dopo la laurea in teologia il 25 marzo 1980 \u00e8 entrato nel servizio diplomatico della Santa Sede, operando presso le rappresentanze pontificie in Pakistan, El Salvador, Libano, Francia, Spagna e infine in Polonia dove \u00e8 stato consigliere della nunziatura apostolica.\nIl 29 novembre 1999 papa Giovanni Paolo II lo ha nominato nunzio apostolico a Panama nominandolo arcivescovo titolare di Sasabe. Dal 26 febbraio 2005 e per oltre dodici anni \u00e8 stato nunzio apostolico in Ecuador, dove ha disimpegnato un difficile incarico di dialogo e di mediazione con il governo anticlericale del presidente Rafael Correa, che \u00e8 arrivato a scrivergli una lettera lamentandosi delle dichiarazioni di monsignor Antonio Arregui Yarza, qualificato come un \"insolente fattorino della destra\" e reo di aver chiesto un maggior dialogo da parte del governo.\nIl 1\u00ba aprile 2017 papa Francesco lo ha nominato nunzio apostolico in Slovacchia.\nIl 31 ottobre 2021 lo stesso papa ha accolto la sua rinuncia per raggiunti limiti di et\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2336810", "revid": "1573940", "url": "https://it.wikipedia.org/wiki?curid=2336810", "title": "Janassa", "text": "Il genere di squali preistorici Janassa \u00e8 estinto. Appartiene alla famiglia Janassidae ed all'ordine Petalodontiformes, composto da squali molto antichi imparentati alle odierne chimere. Questi pesci cartilaginei vivevano in ambiente marino nelle zone che oggi corrispondono agli Stati Uniti d'America ed all'Europa nel periodo storico compreso tra il Carbonifero ed il Permiano. Le tracce di questi pesci sono principalmente dovute ai denti, ed a rari e mal conservati fossili interi rinvenuti in Germania.\nAspetto.\nOsservando i fossili si deduce che gli \"Janassa\" avevano un corpo piatto simile a quello delle razze odierne.\nAlimentazione.\nSembra che rompessero il guscio e si nutrissero di animali come i brachiopodi.\nTassonomia.\nEsistono 5 specie (tutte estinte) che sono state assegnate al genere Janassa"}
{"id": "2336819", "revid": "125192511", "url": "https://it.wikipedia.org/wiki?curid=2336819", "title": "Giancarlo Dettori", "text": "Biografia.\nTrasferitosi a Roma, luogo in cui ha frequentato l'Accademia d'arte drammatica, \u00e8 attore di prosa, televisione e cinema, oltre ad avere avuto svariate esperienze di conduttore radiofonico ed anche protagonista di diverse commedie e radiodrammi Rai.\nAttore prevalentemente teatrale, a partie dal 1957 e per i seguenti quattro decenni ha fatto parte di numerosissime produzioni del Piccolo Teatro di Milano sotto la direzione di Giorgio Strehler, a partire dallo storico \"Arlecchino servitore di due padroni\" di Carlo Goldoni in cui interpreta un gustoso Silvio Lombardi ricco di lazzi e improvvisazioni.\nPer la televisione ha condotto nel 1984 insieme a Marina Perzy la seconda edizione del quiz televisivo \"Giallo sera\".\nHa sposato l'attrice Franca Nuti."}
{"id": "2336822", "revid": "1573940", "url": "https://it.wikipedia.org/wiki?curid=2336822", "title": "Chiesa di San Francesco d'Assisi (Locarno)", "text": "La chiesa di San Francesco d'Assisi \u00e8 un edificio religioso che si trova a Locarno, annessa all'antico convento.\nStoria.\nNel 1538 si procedette alla completa ricostruzione di un edificio pi\u00f9 antico, che secondo le fonti storiche era stato consacrato gi\u00e0 nel 1316. Nel XVII secolo vennero costruite le cappelle laterali ed il loggiato di congiunzione fra il coro ed il convento. Dopo la chiusura del convento nel 1848, fino al 1924 la chiesa fu utilizzata come magazzino e caserma.\nDescrizione.\nLa chiesa ha una pianta a tre navate, delle quali la centrale \u00e8 ricoperta con un soffitto a travi di legno mentre le due laterali sono ricoperte da una volta a crociera. Sul coro \u00e8 innestata una cupola. L'interno \u00e8 riccamente ornato da affreschi eseguiti a pi\u00f9 riprese fra il XVI ed il XVIII secolo."}
{"id": "2336823", "revid": "4711", "url": "https://it.wikipedia.org/wiki?curid=2336823", "title": "\u00c9S Chalon-sur-Sa\u00f4ne", "text": ""}
{"id": "2336825", "revid": "287204", "url": "https://it.wikipedia.org/wiki?curid=2336825", "title": "Elan Sportif Chalonnais", "text": ""}
{"id": "2336828", "revid": "46291", "url": "https://it.wikipedia.org/wiki?curid=2336828", "title": "Geum", "text": "Geum \u00e8 un genere appartenente alla famiglia delle Rosaceae, pi\u00f9 precisamente alla Sottofamiglia delle Rosoideae.\nIl genere \u00e8 nativo in Europa, Asia, Nord e Sud America, Africa and Nuova Zelanda."}
{"id": "2336829", "revid": "23466205", "url": "https://it.wikipedia.org/wiki?curid=2336829", "title": "Cucina molecolare", "text": ""}
{"id": "2336830", "revid": "986213", "url": "https://it.wikipedia.org/wiki?curid=2336830", "title": "Maria Augusta di Anhalt", "text": "Biografia.\nL'11 marzo 1916 spos\u00f2 a Berlino il principe Gioacchino di Prussia, il figlio maschio pi\u00f9 giovane dell'imperatore tedesco Guglielmo II. La coppia ebbe un figlio, il principe \"Carlo Francesco Giuseppe\" Guglielmo Federico Edoardo Paolo (Potsdam, 15 dicembre 1916 \u2013 Arica, 22 gennaio 1975). Il nipote di Maria Augusta e Gioacchino, il principe Francesco Guglielmo, spos\u00f2 la granduchessa Maria Vladimirovna Romanova, pretendente al trono imperiale di Russia.\nDopo l'abdicazione del suocero, suo marito non fu in grado di accettare il suo nuovo \"status\" di uomo comune e cadde in una grave depressione che lo port\u00f2 a suicidarsi con un colpo di pistola il 18 luglio 1920.\nRimasta vedova, si spos\u00f2 nuovamente con Johannes-Michael Freiherr von Lo\u00ebn a Berlino il 27 settembre 1926, ma nel 1935 i due divorziarono.\nNel 1980 la principessa Maria Augusta adott\u00f2 Hans Robert Lichtenberg che, con l'adozione, prese il nome di Fr\u00e9d\u00e9ric Prinz von Anhalt; questo ingener\u00f2 molta confusione nei \"media\" circa il fatto che esso facesse parte o meno di una famiglia reale europea. Nella realt\u00e0 esso non ne fa parte, infatti la famiglia di Anhalt non ha mai riconosciuto il fatto che esso appartenga alla loro dinastia e d'altronde non lo ha mai autorizzato ad utilizzare alcun titolo reale ufficiale. Fr\u00e9d\u00e9ric Prinz von Anhalt \u00e8 diventato famoso alla stampa per il suo matrimonio con l'attrice Zsa Zsa G\u00e1bor."}
{"id": "2336831", "revid": "10873", "url": "https://it.wikipedia.org/wiki?curid=2336831", "title": "Quad Pumped", "text": ""}
{"id": "2336839", "revid": "1543377", "url": "https://it.wikipedia.org/wiki?curid=2336839", "title": "Municipalit\u00e0 locale di Joe Morolong", "text": "Joe Morolong \u00e8 una municipalit\u00e0 locale (in inglese Joe Morolong Local Municipality) appartenente alla municipalit\u00e0 distrettuale di John Taolo Gaetsewe della Provincia del Capo Settentrionale in Sudafrica. \nIn base al censimento del 2001 la sua popolazione \u00e8 di 91.711 abitanti.\nLa sede amministrativa e legislativa \u00e8 la citt\u00e0 di Mothibistad e il suo territorio si estende su una superficie di ed \u00e8 suddiviso in 5 circoscrizioni elettorali (\"wards\"). Il suo codice di distretto \u00e8 NC451.\nGeografia fisica.\nConfini.\nLa municipalit\u00e0 locale di Joe Morolong confina a nord con quella di Molopo (Dr Ruth Segomotsi Mompati/Nordovest), a est con quelle di Kagisano e Greater Taung (Dr Ruth Segomotsi Mompati/Nordovest), a sud con quella di Ga-Segonyana e a ovest con il District Management Areas NCDMACB1."}
{"id": "2336848", "revid": "767487", "url": "https://it.wikipedia.org/wiki?curid=2336848", "title": "Subira", "text": "Subira \u00e8 un cortometraggio del 2007 diretto da Ravneet \"Sippy\" Chadha, prodotto in Kenya e presentato al 28\u00ba Festival del Cinema Africano di Verona. Sul film \u00e8 basato il primo lungometraggio della regista, anch'esso intitolato \"Subira\".\nTrama.\nUna ragazzina musulmana di nome Subira rifiuta di sposarsi."}
{"id": "2336850", "revid": "1543377", "url": "https://it.wikipedia.org/wiki?curid=2336850", "title": "Municipalit\u00e0 locale di Gamagara", "text": "Gamagara \u00e8 una municipalit\u00e0 locale (in inglese Gamagara Local Municipality) appartenente alla municipalit\u00e0 distrettuale di Kgalagadi della Provincia del Capo Settentrionale in Sudafrica. \nIn base al censimento del 2001 la sua popolazione \u00e8 di 23.202 abitanti.\nLa sede amministrativa e legislativa \u00e8 la citt\u00e0 di Kathu e il suo territorio si estende su una superficie di ed \u00e8 suddiviso in 4 circoscrizioni elettorali (\"wards\"). Il suo codice di distretto \u00e8 NC453.\nGeografia fisica.\nConfini.\nLa municipalit\u00e0 locale di Gamagara confina a nord con il District Management Areas NCDMACB1, a nord e a est con quella di Ga-Segonyana, a sud con quella di Tsantsabane (Siyanda) e a ovest con il District Management Areas NCDMA08."}
{"id": "2336863", "revid": "1305772", "url": "https://it.wikipedia.org/wiki?curid=2336863", "title": "Francesco Martire", "text": "Si laure\u00f2 in Giurisprudenza ed in Lettere e Filosofia all'Universit\u00e0 di Napoli. Dal 1864 fu socio ordinario dell'Accademia Cosentina.\nBiografia.\nDiscendeva da Lorenzo Martire, alto ufficiale borbonico che resistette valorosamente ai francesi nel XVIII secolo e fu protagonista della reazione borbonica nel 1799 al seguito del cardinale Ruffo e contro la Repubblica Partenopea'.\nNel 1865 venne eletto deputato tra i banchi della sinistra. Il suo impegno al parlamento italiano dur\u00f2 tre legislature. Fu promotore e presidente per la sotto-commissione per la discussione della legge sulla Sila. Condusse ricerche di carattere storico-giuridico sfociate nel volume \"La Sila di Calabria\" (Le Monnier, 1886). Inoltre port\u00f2 in parlamento il problema della viabilit\u00e0 e delle ferrovie silane. A lui infatti si deve la realizzazione della ferrovia Cosenza-Sibari. Si occup\u00f2 anche della soppressione degli ordini religiosi e della conseguente devoluzione del loro patrimonio allo Stato.\nFu sindaco di Pedace e nel 1876, con l'avvento della sinistra al potere, divenne sindaco di Cosenza. Rest\u00f2 in carica fino al 1881. Come primo cittadino ricostru\u00ec il ponte Alarico e nel 1878, durante il suo mandato, la citt\u00e0 fu dotata di illuminazione a gas. Fu avvocato di fama al foro di Cosenza per lunghi anni.\nFu giornalista e scrittore. Collabor\u00f2 a Il Fanfulla di Roma e al \"Rigenerato\". Fond\u00f2 e diresse il \"Corriere della Calabria\" (1863-1867); molto nota la sua acerrima polemica con don Vincenzo Padula sulle pagine de \"Il Bruzio\", che lo accus\u00f2 di collusione con il brigantaggio. Fu redattore del periodico \"La Libert\u00e0\" dal 1863 al 1867 e negli ultimi anni della sua vita diresse il periodico satirico \"L'Abate Gioacchino\" (1882-1887)."}
{"id": "2336871", "revid": "767487", "url": "https://it.wikipedia.org/wiki?curid=2336871", "title": "Kunta (film)", "text": "Kunta \u00e8 un cortometraggio del 2007 diretto da \u00c2ngelo Torres.\nProdotto in Portogallo \u00e8 stato presentato al 28\u00ba Festival di Cinema Africano di Verona in quanto il regista \u00e8 di S\u00e3o Tom\u00e9 e Pr\u00edncipe.\nTrama.\nLa storia, ambientata in Spagna, narra del misterioso Kunta ricercato dalla Guardia Civil."}
{"id": "2336872", "revid": "339392", "url": "https://it.wikipedia.org/wiki?curid=2336872", "title": "Coppa di Francia (pallacanestro)", "text": ""}
{"id": "2336873", "revid": "1528507", "url": "https://it.wikipedia.org/wiki?curid=2336873", "title": "Burlingame", "text": "La citt\u00e0 di Burlingame \u00e8 un borgo suburbano nella contea di San Mateo. \u00c8 situata nella penisola di San Francisco, ed ha una significativa linea di costa sulla baia di San Francisco. \n Il toponimo deriva da Anson Burlingame, legale e diplomatico in onore del quale \u00e8 stato intitolato l'insediamento. \nBurlingame venne colonizzata dai cittadini benestanti di San Francisco in cerca di un clima migliore per le loro seconde case; la citt\u00e0 \u00e8 rinomata per la sua alta qualit\u00e0 di vita ed \u00e8 stata riconosciuta come \"La citt\u00e0 degli alberi\". Il suo sviluppo industriale \u00e8 avvenuto tra gli anni 1960 e 1970, in prossimit\u00e0 dell'aeroporto internazionale di San Francisco. "}
{"id": "2336876", "revid": "1543377", "url": "https://it.wikipedia.org/wiki?curid=2336876", "title": "Municipalit\u00e0 locale di Ga-Segonyana", "text": "Ga-Segonyana \u00e8 una municipalit\u00e0 locale (in inglese Ga-Segonyana Local Municipality) appartenente alla municipalit\u00e0 distrettuale di Kgalagadi della Provincia del Capo Settentrionale in Sudafrica. \nIn base al censimento del 2001 la sua popolazione \u00e8 di 70.388 abitanti.\nLa sede amministrativa e legislativa \u00e8 la citt\u00e0 di Kuruman e il suo territorio si estende su una superficie di ed \u00e8 suddiviso in 9 circoscrizioni elettorali (\"wards\"). Il suo codice di distretto \u00e8 NC452.\nGeografia fisica.\nConfini.\nLa municipalit\u00e0 locale di Ga-Segonyana confina a nord con quella di Moshaweng, a est con quella di Greater Taung (Dr Ruth Segomotsi Mompati/Nordovest), a sud con quelle di Kgatelopele, Tsantsabane (Siyanda e con il District Management Areas NCDMA09, a ovest con quella di Gamagara e con il District Management Areas NCDMACB1."}
{"id": "2336887", "revid": "124822446", "url": "https://it.wikipedia.org/wiki?curid=2336887", "title": "Archivio internazionale bahai", "text": "L'Archivio internazionale bahai fu il primo importante edificio ad essere costruito nell'Arco Bahai a Haifa, in Israele: contiene, fra l'altro, dei ricordi sacri e rari della religione bahai.\nContiene, infatti, una fotografia di Bah\u00e1'u'll\u00e1h compresi disegni e quadri che raffigurano il B\u00e1b e Bah\u00e1'u'll\u00e1h; oltre ad oggetti a loro appartenuti.\nQueste 'reliquie' sono oggetto di pellegrinaggio da parte dei Bahai, che preferiscono visitarle in un'atmosfera di raccoglimento, evocando il valore spirituale ad esse implicito, piuttosto che in altri posti, come internet, dove possono esser visibili, anzi pensano sia frivola e blasfema l'esposizione di tali foto al di fuori dell'Archivio internazionale, anche se a titolo informativo.\nShoghi Effendi, a partire dalla fine degli anni '40 inizi\u00f2 a sviluppare il Centro Mondiale bahai, con la costruzione della sovrastruttura del mausoleo del B\u00e1b e l'edificio dell'Archivio Internazionale bahai, l'abbellimento dei giardini di Bahji dove \u00e8 presente la sepoltura di Bah\u00e1'u'll\u00e1h. Per l'Archivio scelse uno stile neoclassico ispirato al Partenone di Atene.\nQuesta scelta di Shoghi Effendi si bas\u00f2 sulla bellezza universale del Partenone che aveva sfidato i secoli.\nI capitelli delle cinquanta colonne sono di tipo ionico piuttosto che dorico.\nL'Archivio fu completato nel 1957; Shoghi Effendi, tuttavia, non visse abbastanza per curarne gli interni, che furono completati da R\u00fah\u00edyyih Khanum, sua moglie.\nPrecedentemente alla costruzione dell'Archivio furono utilizzati temporaneamente, come archivio, alcuni locali del mausoleo del B\u00e1b e i locali del Dipartimento per i Luoghi Sacri."}
{"id": "2336888", "revid": "767487", "url": "https://it.wikipedia.org/wiki?curid=2336888", "title": "Eye of the Sun", "text": "Eye of the Sun \u00e8 un film del 2008 diretto da Ibrahim El Batout.\nPellicola prodotta da Egitto e Marocco, presentato al 28\u00ba Festival di Cinema Africano di Verona.\nTrama.\nNarra di diverse storie che hanno come sfondo la struttura sociale egiziana."}
{"id": "2336890", "revid": "122356875", "url": "https://it.wikipedia.org/wiki?curid=2336890", "title": "Cattedrale di Santa Maria della Purificazione", "text": "La cattedrale di Santa Maria della Purificazione si trova a Termoli, in provincia di Campobasso. \u00c8 la chiesa cattedrale della diocesi di Termoli-Larino.\nStoria.\nLa chiesa, intitolata a Santa Maria della Purificazione, venne edificata nel 1037 sopra i resti di quello che un tempo fu un tempio pagano dedicato a Castore e Polluce, due \"Dioscuri\", ovvero personaggi della mitologia greca e romana, figli gemelli di Zeus.\nL'attuale edificio venne costruito fra il XII ed il XIII secolo.\nLa cattedrale sub\u00ec alcuni cambiamenti,con il terremoto del 1464 e l'attacco dei turchi del 1566. Durante altri lavori nel 1760 vennero trovate le reliquie del santo patrono di Termoli san Basso e nel 1945 quelle di san Timoteo, compatrono.\nDescrizione.\nLa cattedrale \u00e8 alta 22 metri. \nLa facciata a salienti, rivolta ad Oriente, presenta un doppio ordine di interventi divisi da un'elegante cornice marcapiano: la parte bassa corrisponde alla costruzione originaria, e quella alta risale al restauro post sisma del 1456. Le differenze sono riscontrabili sia nell'uso diverso del materiale, che nel diverso stile architettonico, il primo romanico pugliese, il secondo gotico. Sulla mensola a sinistra della lunetta del portale c'\u00e8 una statuetta di San Basso, inoltre vi sono figure animali sporgenti sopra pilastri, come draghi e grifoni. Nella lunetta \u00e8 raffigurata la \"Purificazione\", anche se si conserva parzialmente. Ricca \u00e8 la decorazione scultorea di capitelli con foglie intervallate da figure umane in posizione frontale, e quella delle bifore cieche, una di esse rappresentante l'Annunciazione della Vergine.\nLa parte architettonica del piano inferiore presenta sette archi di cui quello centrale pi\u00f9 ampio e pi\u00f9 alto, che comprende l'ingresso principale. Alcuni archi sono a ferro di cavallo, ispirate all'influsso orientale, la parte alta \u00e8 ornato da un ampio oculo strombato che in origine ospitava una raggiera, e oggi conserva di interesse solo la cornice perimetrale decorata con foglie.&lt;br&gt;Il fianco dell'edificio mostra ornamenti ad arcate cieche con esili lesene, nel quinto arco all'altezza dello zoccolo \u00e8 inserita una porta minore. Il campanile \u00e8 tardo, forse costruito nel Settecento, a torre, e restaurato a pi\u00f9 riprese, mostrando quasi una connotazione moderna.\nLeggendo l'interno, si riesce a cogliere una doppia realizzazione della cattedrale: quella pi\u00f9 antica conservata nella zona sottostante il pianterreno, ossia la cripta, e l'altra gotica in cui sono presenti asimmetrie e caratteristiche romanico-gotiche sia nelle campate quadrate e rettangolari, che nell'uso degli archi a tutto sesto. La pianta della chiesa superiore la basilica, priva di transetto, con triplice abside semicircolari, ed \u00e8 divisa in tre navate. Le absidi esternamente presentano archetti pensili binati con esili colonnine, e ripetono la scansione della chiesa sottostante. Sul lato sinistro c'\u00e8 la cappella del Sacramento, incorporata nel Palazzo Vescovile, da cui si accedeva privatamente. In prossimit\u00e0 della terza campata su entrambi i lati, ci sono le scale della cripta. Proseguendo dopo questa campata a sinistra si innalza la torre campanaria, la cui base antica \u00e8 ben visibile, con volta a botte, coperta da cella ottagonale cuspidata.&lt;br&gt;La navata centrale \u00e8 coperta da capriate lignee, in origine il tutto era barocco, con soffitto a cassettoni e arredi lignei tipici del Settecento, smantellati con il restauro del 1962. Il soffitto delle due navate laterali presenta volta a crociera in muratura, con chiave leggermente rialzata. Le opere di pregio sono il battistero medievale, l'altare della Madonna del Rosario (seconda campata sinistra), l'altare del Salvatore (terza campata sinistra), l'altare di San Basso con grotticella (nell'abside destra), il sedile di pietra a forma di L con lapide in rilievo (prima campata destra), l'altare di San Sebastiano (seconda campata destra).&lt;br&gt; Presso la cripta ci sono frammenti scultorei, capitelli, cornici, fusti di colonne appartenuti alla facciata della chiesa antica, rinvenuti con il restauro, un prezioso pavimento in mosaico romanico con elementi zoomorfi, la lapide di marmo murato (coperchio del pozzo in cui furono rinvenute le reliquie di San Timoteo) datata 1238. La cripta conteneva anche un tesoro con un reliquiario ovale contenente il teschio di San Timoteo, conservato oggi nella cappella episcopale."}
{"id": "2336894", "revid": "232134", "url": "https://it.wikipedia.org/wiki?curid=2336894", "title": "I.S.O.S.", "text": ""}
{"id": "2336895", "revid": "25152", "url": "https://it.wikipedia.org/wiki?curid=2336895", "title": "Ruhiyyih Rabbani", "text": ""}
{"id": "2336897", "revid": "287204", "url": "https://it.wikipedia.org/wiki?curid=2336897", "title": "Cicero (Illinois)", "text": "Cicero \u00e8 una citt\u00e0 degli Stati Uniti d'America, nella contea di Cook, nello Stato dell'Illinois. Fa parte dell'agglomerato urbano di Chicago, periferia ovest.\nDeve il suo nome all'omonima citt\u00e0 dello Stato di New York, che a sua volta fu nominata cos\u00ec in onore di Marco Tullio Cicerone.\nUn tempo era sei volte pi\u00f9 grande, ma poi centri come Oak Park e Berwyn se ne sono distaccati, mentre altre porzioni pi\u00f9 orientali della citt\u00e0, come Austin, sono state assorbite da Chicago.\nUna volta caratterizzata dalla presenza di immigrati boemi, oggi vede la presenza massiccia di immigrati ispanici (77%)."}
{"id": "2336899", "revid": "4252", "url": "https://it.wikipedia.org/wiki?curid=2336899", "title": "La Maison Jaune", "text": ""}
{"id": "2336900", "revid": "287204", "url": "https://it.wikipedia.org/wiki?curid=2336900", "title": "Elgin (Illinois)", "text": "Elgin \u00e8 una citt\u00e0 degli Stati Uniti d'America, nella contea di Kane, nello Stato dell'Illinois. Fa parte dell'area metropolitana di Chicago, dal cui centro dista 64\u00a0km in direzione nord-ovest."}
{"id": "2336902", "revid": "4711", "url": "https://it.wikipedia.org/wiki?curid=2336902", "title": "Coppa di Germania (pallacanestro)", "text": ""}
{"id": "2336909", "revid": "125691149", "url": "https://it.wikipedia.org/wiki?curid=2336909", "title": "Malooned!", "text": "Malooned! \u00e8 un film del 2007 diretto dal regista keniota Bob Nyanja, prodotto in Kenya in lingua inglese.\nPresentato al Balafon Film Festival di Bari ed al Festival del cinema africano di Verona 2008 dove ha vinto Premi ufficiali, assegnati dalla Giuria Ufficiale composta da Annamaria Gallone, Farah Polato, Esoh Elam\u00e9, Martin Mhando, Emmanuel Mbaide\nMiglior lungometraggio - 5.000,00 \u20ac \nIl film ha vinto il Silver Dhow al Zanzibar International Film Festival 2007 e il premio della giuria al Kenya Film Festival.\nTrama.\nNelle toilette delle donne al 15\u00ba piano si trovano intrappolati, nel fine settimana di Pasqua, Luther e Di, una giovane donna che dovrebbe sposarsi il luned\u00ec seguente con un somalo. Fra i due \u00e8 una sfida continua, cui non fa difetto, per\u00f2, la solidariet\u00e0. Lui \u00e8 kikuyu, lei una luo.\nIl film sottolinea i pregiudizi e gli stereotipi che contrappongono i diversi gruppi etnici in Kenya."}
{"id": "2336914", "revid": "79968", "url": "https://it.wikipedia.org/wiki?curid=2336914", "title": "Quixa", "text": ""}
{"id": "2336916", "revid": "125709204", "url": "https://it.wikipedia.org/wiki?curid=2336916", "title": "C'est dimanche!", "text": "C'est dimanche! \u00e8 un cortometraggio del 2007 diretto da Samir Guesmi.\nLa pellicola, prodotta in Francia, \u00e8 stata presentata al 28\u00ba Festival di cinema africano di Verona.\nTrama.\nIbrahim ha un difficile rapporto con la scuola, e quando viene bocciato per la 3\u00aa volta riceve la pagella da fare firmare al padre. Uscito da scuola incontra la sua ragazza e le dice tutto accordandosi per il loro incontro successivo.\nIbrahim, arrivato a casa, d\u00e0 la lettera al padre dicendogli che sar\u00e0 promosso. Il padre tutto orgoglioso lo porta a farsi bello, gli compra un abito elegante per fare un giro con lui e far sapere a tutti della promozione del figlio. Sfortunatamente Ibrahim perde sia l'incontro con la ragazza sia la fiducia del padre, allora si mette a correre verso la casa della ragazza dalla quale riesce a farsi perdonare.\nLa ragazza gli dice anche di tornare a casa dal padre e di chiedergli scusa. Ibrahim fa cos\u00ec e infine, sul letto, il padre gli consegna la pagella firmata."}
{"id": "2336918", "revid": "599013", "url": "https://it.wikipedia.org/wiki?curid=2336918", "title": "Anne Briand", "text": "\u00c8 moglie di St\u00e9phane Bouthiaux, a sua volta biatleta di alto livello.\nBiografia.\nOriginaria di Les H\u00f4pitaux-Neufs, ha iniziato a praticare biathlon a livello agonistico nel 1990. \u00c8 stata una delle migliori atlete dei primi anni novanta: ha partecipato con successo ai Giochi olimpici invernali di e , vincendo l'oro nella staffetta di Albertville e due anni dopo l'argento nell'individuale, dietro alla canadese Myriam B\u00e9dard, e il bronzo nella staffetta.\nAi Mondiali ha vinto sette medaglie: due d'oro, nella gara a squadre di Borovec 1993 e nella sprint di Anterselva 1995, tre d'argento, tutti nelle staffette, e due di bronzo, entrambe nelle gare a squadre. Nel 1995 ad Anterselva ha perso la medaglia d'oro nell'individuale, gara vinta dalla compagna di squadra Corinne Niogret, : \u00e8 arrivata 6\u00aa.\nIn Coppa del Mondo, pur non vincendo molte gare, \u00e8 riuscita a vincere la classifica generale nel 1994-1995, ad arrivare 2\u00aa nel 1991-1992 e 3\u00aa nel 1992-1993 e nel 1993-1994.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN =individuale\nSP = sprint"}
{"id": "2336920", "revid": "1573940", "url": "https://it.wikipedia.org/wiki?curid=2336920", "title": "Chiesa dei Santi Rocco e Sebastiano (Locarno)", "text": "La chiesa dei Santi Rocco e Sebastiano \u00e8 un edificio religioso che si trova a Locarno.\nStoria.\nFondata nel 1602, venne consacrata due anni pi\u00f9 tardi. Nel 1777 venne rimaneggiata e nel 1895 restaurata.\nDescrizione.\nLa chiesa ha una pianta ad unica navata ricoperta da una volta a botte lunettata."}
{"id": "2336922", "revid": "767487", "url": "https://it.wikipedia.org/wiki?curid=2336922", "title": "Kaz\u00e1r", "text": "Kaz\u00e1r \u00e8 un comune dell'Ungheria di 2.155 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2336925", "revid": "767487", "url": "https://it.wikipedia.org/wiki?curid=2336925", "title": "Keszeg", "text": "Keszeg \u00e8 un comune dell'Ungheria di 693 abitanti (dati 2001). \u00c8 situato nella provincia di N\u00f3gr\u00e1d."}
{"id": "2336932", "revid": "1573940", "url": "https://it.wikipedia.org/wiki?curid=2336932", "title": "Chelodina longicollis", "text": "La tartaruga lungocollo comune Chelodina longicollis \u00e8 una testuggine della famiglia Chelidae che vive nell'Australia orientale e meridionale.\nDescrizione.\nLunga 20\u201325\u00a0cm, con una piccola testa e un collo smisurato, questa testuggine \u00e8 uno dei rettili d'acqua dolce pi\u00f9 tipici dell'Australia.\nSpesso testa e collo insieme sono pi\u00f9 lunghi della corazza: \u00e8 una caratteristica che le consente di sferrare attacchi improvvisi alle prede (pesci, girini e crostacei). Il suo collo pu\u00f2 anche essere usato come \"snorkel\" e le permette di riposare sul letto di un corso d'acqua lento, in una palude o in una laguna pur continuando a respirare.\nBiologia.\nIn estate pu\u00f2 migrare sul terreno coprendo anche grandi distanze in cerca di acqua. Se disturbata, emette un fluido maleodorante dalle ghiandole del maschio. La femmina depone 6-24 fragili uova in un nido scavato nel terreno erboso o sabbioso di notte o dopo la pioggia."}
{"id": "2336933", "revid": "767487", "url": "https://it.wikipedia.org/wiki?curid=2336933", "title": "Guildo Horn", "text": "Biografia.\nGuildo Horn \u00e8 un tipico cantante del genere schlager, con canzoni tuttavia spesso caratterizzate da testi esilaranti o addirittura demenziali. Si \u00e8 avvicinato alla musica nei primissimi anni novanta, dopo aver studiato pedagogia all'universit\u00e0 di Treviri. Il suo \"look\" eccentrico - pi\u00f9 volte ha osato nel travestitismo - ha contribuito a renderlo molto popolare nel suo Paese.\nHa rappresentato la Germania all'Eurovision Song Contest 1998 con la canzone autoreferenziale \"Guildo hat Euch lieb!\" (scritta da Stefan Raab) classificandosi al settimo posto.\nAlla fine degli anni novanta ha interpretato alcuni film, bocciati da critica e pubblico. Si \u00e8 invece guadagnato consensi sostenendo ruoli nel musical e anche nell'operetta.\nAttivista LGBT in patria, ha anche preso parte al Pride di Mosca nel 2009.\nHorn ha un figlio, nato da un matrimonio fallito."}
{"id": "2336934", "revid": "767487", "url": "https://it.wikipedia.org/wiki?curid=2336934", "title": "K\u00e9tbodony", "text": "K\u00e9tbodony \u00e8 un comune dell'Ungheria di 526 abitanti (dati 2001). \u00c8 situato nella provincia di N\u00f3gr\u00e1d."}
{"id": "2336937", "revid": "767487", "url": "https://it.wikipedia.org/wiki?curid=2336937", "title": "Kisb\u00e1gyon", "text": "Kisb\u00e1gyon \u00e8 un comune dell'Ungheria di 477 abitanti (dati 2001). \u00c8 situato nella provincia di N\u00f3gr\u00e1d."}
{"id": "2336941", "revid": "729019", "url": "https://it.wikipedia.org/wiki?curid=2336941", "title": "Kisb\u00e1rk\u00e1ny", "text": "Kisb\u00e1rk\u00e1ny \u00e8 un comune dell'Ungheria di 250 abitanti (dati 2001). \u00c8 situato nella provincia di N\u00f3gr\u00e1d."}
{"id": "2336946", "revid": "767487", "url": "https://it.wikipedia.org/wiki?curid=2336946", "title": "Kisecset", "text": "Kisecset \u00e8 un comune dell'Ungheria di 208 abitanti (dati 2001). \u00c8 situato nella provincia di N\u00f3gr\u00e1d."}
{"id": "2336962", "revid": "1271241", "url": "https://it.wikipedia.org/wiki?curid=2336962", "title": "BMW Sauber F1.09", "text": "La BMW Sauber F1.09 \u00e8 una vettura di Formula 1 con cui la scuderia tedesca affronta il campionato del mondo 2009. La vettura \u00e8 stata presentata il 20 gennaio presso il Circuito di Valencia in Spagna.. \u00c8 l'ultima vettura prima del ritiro dalla F1 dal 2010, annunciato dalla BMW Sauber nel luglio 2009.\nSpecifiche tecniche.\nSulla vettura viene montato il sistema KERS, anche se per motivi di peso, nei primi gran premi il dispositivo viene effettivamente utilizzato solo sulla vettura di Nick Heidfeld. La scuderia decide di montare il KERS sulla vettura di Robert Kubica per tutto il \"weekend\" di gara in Bahrain, dopo che in Cina era stato provato solo nelle libere.\nLa versione B.\nDal Gran Premio di Spagna viene mandata in pista la versione \"B\", dotata di un muso pi\u00f9 alto e piatto, nella sezione anteriore, e senza KERS; nonostante il team tedesco fosse stato quello che spinse a montarlo sulle vetture delle altre scuderie, fu uno dei primi ad eliminarlo. I risultati per\u00f2 rimangono deludenti ad eccezione del 6\u00ba posto di Kubica, che ottiene anche i suoi primi punti stagionali. La BMW adotta dal Gran Premio di Turchia sulle proprie vetture il doppio diffusore posteriore.\nL'abbandono definitivo del KERS avviene dal Gran Premio di Silverstone.\nStagione 2009.\nIl team, nella gara d'esordio al Gran Premio d'Australia, part\u00ec con il piede giusto. Fino a pochi giri dal termine Robert Kubica era pienamente in lotta per il podio, e stava recuperando terreno dal leader della gara Jenson Button, ma si tocc\u00f2 con Sebastian Vettel nel tentativo di sorpassarlo e si ritir\u00f2 a pochi giri dal termine.\nNella gara seguente, in Malesia Heidfeld conquista il secondo posto dietro a Jenson Button grazie ad un'azzeccata strategia di gara, in un gran premio interrotto per la forte pioggia e che assegna solo la met\u00e0 dei punti previsti. Per\u00f2 nei seguenti gran premi la BMW dimostra di essere in grande affanno con lo sviluppo della vettura, con le vetture che spesso si qualificano a fatica in q2. Cos\u00ec, prima toglie il Kers, poi decide di portare una vettura nuova, costruita senza il recupero di energia.\nLa stagione si dimostra abbastanza deludente. Vi \u00e8 un recupero di competitivit\u00e0 solo dopo la pausa estiva, con le vetture che arrivano entrambe a punti in Belgio per l'unica volta in stagione, con Kubica quarto, ed Heidfeld quinto, e un secondo posto di Kubica nel Gran Premio del Brasile, penultima gara stagionale. La scuderia chiude sesta nel campionato costruttori."}
{"id": "2336964", "revid": "339392", "url": "https://it.wikipedia.org/wiki?curid=2336964", "title": "Sinistra e Libert\u00e0-Federazione dei Verdi", "text": ""}
{"id": "2336972", "revid": "28592", "url": "https://it.wikipedia.org/wiki?curid=2336972", "title": "Vozvrashcheniye", "text": ""}
{"id": "2336975", "revid": "712828", "url": "https://it.wikipedia.org/wiki?curid=2336975", "title": "Miria Harvent", "text": ""}
{"id": "2336980", "revid": "22356", "url": "https://it.wikipedia.org/wiki?curid=2336980", "title": "Sordes", "text": ""}
{"id": "2336981", "revid": "1573940", "url": "https://it.wikipedia.org/wiki?curid=2336981", "title": "Platemys platycephala", "text": "La testuggine dal collo torto (\"Platemys platycephala\" ()) \u00e8 una testuggine della famiglia Chelidae che vive nel Sud America settentrionale.\n\u00c8 l'unica specie del genere \"Platemys\".\nDescrizione.\n\u00c8 lunga 14\u201317\u00a0cm, dotata di una corazza estremamente appiattita, che le permette di nascondersi sotto rocce e anfratti.\nBiologia.\nSe minacciata, si ritira nel guscio ruotando la testa su un lato. Il carapace \u00e8 scuro o castano, oppure giallo con macchie marroni e due increspature longitudinali. Non \u00e8 un'abile nuotatrice e preferisce gli stagni poco profondi e le pozze d'acqua oppure si muove a terra nella foresta. Si ciba di insetti acquatici, vermi, chiocciole e girini. Le femmine depongono un solo uovo scavando poco o affatto nel terreno e coprendolo di foglie in decomposizione."}
{"id": "2336997", "revid": "1573940", "url": "https://it.wikipedia.org/wiki?curid=2336997", "title": "Chiesa di San Giovanni Battista (Locarno)", "text": "La chiesa di San Giovanni Battista \u00e8 un edificio religioso che si trova a Solduno, frazione di Locarno in Canton Ticino.\nStoria.\nL'edificio venne consacrato nel 1385 ma sub\u00ec sostanziali rimaneggiamenti nei secoli successivi: nel 1582, nel 1636 ed infine nel 1789, quando venne demolita la pericolante navata (conservando per\u00f2 altre parti dell'edificio esistente, come ad esempio il coro).\nDescrizione.\nLa pianta \u00e8 a singola navata, con volta a botte e cupola. L'interno conserva diverse opere pittoriche di artisti locali e affreschi.\nOrgano a canne.\nAll'interno della chiesa, sulla cantoria in controfacciata, \u00e8 posto l'organo di Giovanni Battista Reina costruito fra il 1711 e il 1717 e posto originariamente nella Collegiata di Locarno.\nNel 1819 l'organo fu venduto alla parrocchia di Solduno e trasferito nella chiesa di S. Giovanni Battista. In seguito, diversi rimaneggiamenti, compromisero l'impianto originario e portarono lo strumento al degrado e lo costrinsero al silenzio.\nUn restauro filologico, eseguito fra il 2016 e il 2018, atto a ripristinare la fonica originaria, eseguito da Ilic Colzani ha permesso allo strumento di ritrovare voce. Si tratta di uno dei pochi esempi di strumento a due tastiere a sud delle Alpi."}
{"id": "2337001", "revid": "66934", "url": "https://it.wikipedia.org/wiki?curid=2337001", "title": "Marie Sk\u0142odowska-Curie", "text": ""}
{"id": "2337006", "revid": "647919", "url": "https://it.wikipedia.org/wiki?curid=2337006", "title": "CSP Limoges", "text": ""}
{"id": "2337008", "revid": "4711", "url": "https://it.wikipedia.org/wiki?curid=2337008", "title": "PSG Racing", "text": ""}
{"id": "2337011", "revid": "767487", "url": "https://it.wikipedia.org/wiki?curid=2337011", "title": "Georges Gu\u00e9tary", "text": "Biografia.\nNipote del pianista classico Tasso Janopoulo, che era accompagnatore del celebre violinista Jacques Thibaud, il futuro Georges Gu\u00e9tary raggiunse nel 1934 la Francia per intraprendere gli studi di commercio internazionale. Grazie all'influenza dello zio, ebbe modo di entrare presto in contatto con l'ambiente musicale parigino.\nJacques Thibaud, dopo averlo ascoltato, gli consigli\u00f2 di intraprendere la carriera di cantante. Gu\u00e9tary inizi\u00f2 dunque a prendere lezioni dalla cantante Ninon Vallin e segu\u00ec anche dei corsi di armonia e pianoforte. Parallelamente studi\u00f2 recitazione frequentando corsi di teatro.\nFu tuttavia nel variet\u00e0 che fece il suo debutto, come cantante nell'orchestra di Jo Bouillon. Nel 1937 venne notato da Henri Varna, direttore del Casino de Paris, che gli offr\u00ec un ruolo di \"boy\" nella rivista di Mistinguett.\nDurante il periodo della seconda guerra mondiale, rimasto senza impiego nello spettacolo, divent\u00f2 ma\u00eetre d'h\u00f4tel in un ristorante di Tolosa. Qui incontr\u00f2 il fisarmonicista Fredo Gardoni, che lo ingaggi\u00f2 come cantante e gli consent\u00ec di registrare il suo primo disco sotto lo pseudonimo di Giorgio Gu\u00e9tary, nome ispirato all'affascinante borgata costiera di Gu\u00e9thary, nei Paesi Baschi, dove il cantante aveva soggiornato all'inizio della guerra.\nL'incontro con il compositore basco Francis Lopez, anche lui al debutto nel mondo della canzone, sar\u00e0 decisivo per la carriera di Gu\u00e9tary. Francis Lopez scrisse per lui \"Caballero\" e \"Robin des Bois\" (1943), che ottennero grande successo. Al momento della liberazione della Francia dall'occupazione nazista, l'operetta \"A Honolulu\" (1945), anch'essa di Francis Lopez, era canticchiata da tutti. Georges Gu\u00e9tary interpret\u00f2 il suo primo film, l'avventura in costume \"Il conte nero\" (1945), la cui colonna sonora comprendeva canzoni di Francis Lopez (\"Cavalier\", \"Avec l'amour\", \"La plus belle\", e soprattutto \"Chic \u00e0 Chiquito\", che riport\u00f2 un enorme successo).\nDivenuto cittadino francese nel 1950, Gu\u00e9tary part\u00ec alla conquista del pubblico statunitense. Giunto a New York, nel medesimo anno fu consacrato miglior cantante di operette a Broadway per la sua interpretazione di \"Arms and the girl\", raggiungendo cos\u00ec l'apice della sua carriera. Al ritorno in Francia, ricopr\u00ec il ruolo di protagonista in due operette di Francis Lopez, \"Pour Don Carlos\" (messa in scena al Th\u00e9\u00e2tre du Ch\u00e2telet il 17 dicembre 1950) e \"La Route fleurie\" (a l'ABC, con prima il 19 dicembre 1952) nelle quali ebbe come partner in scena gli attori Bourvil e Annie Cordy. Senza abbandonare la canzone, egli interpret\u00f2 una serie di operette di autori diversi ottenendo un successo strepitoso con \"Pacifico\" (1958), \"La Polka des lampions\" (1962), \"Monsieur Carnaval\" (1965, con musiche di Charles Aznavour), \"Monsieur Pompadour\" (1971) ed infine \"Les Aventures de Tom Jones\" (1974), che per\u00f2 non ottenne grande successo.\nNel 1981, Francis Lopez si rivolse nuovamente a Georges Gu\u00e9tary per una nuova operetta, \"Aventure \u00e0 Monte-Carlo\", che ottenne un discreto riscontro. Dopo questo rientro sulle scene, il cantante interpret\u00f2 altri nuovi lavori di Francis Lopez, senza per\u00f2 ottenere i grandi successi degli anni cinquanta: \"L'Amour \u00e0 Tahiti\" (1983), \"Carnaval aux Cara\u00efbes\" (1985) e \"Le Roi du Pacifique\" (1986), oltre che \"Hourra Papa\" di Jo Moutet (1984).\nFra il 1944 ed il 1957, Georges Gu\u00e9tary gir\u00f2 diversi film, tra i quali il pi\u00f9 celebre rimane il musical \"Un americano a Parigi\" (1951) di Vincente Minnelli, in cui ricopr\u00ec il ruolo di Henri Baurel.\nTra i suoi film si ricordano anche \"Les Aventures de Casanova\" di Jean Boyer, uscito nelle sale nel 1946.\nGeorges Gu\u00e9tary mor\u00ec per un infarto il 13 settembre 1997, a Mougins (Alpi Marittime).\nLe sue operette.\nFra parentesi il nome del compositore:"}
{"id": "2337014", "revid": "14691", "url": "https://it.wikipedia.org/wiki?curid=2337014", "title": "Rock is Dead", "text": ""}
{"id": "2337016", "revid": "767487", "url": "https://it.wikipedia.org/wiki?curid=2337016", "title": "Lubao (Filippine)", "text": "Lubao \u00e8 una municipalit\u00e0 di Prima classe delle Filippine, situata nella Provincia di Pampanga, nella regione di Luzon Centrale.\nLubao \u00e8 formata da 44 baranggay:"}
{"id": "2337017", "revid": "1305772", "url": "https://it.wikipedia.org/wiki?curid=2337017", "title": "This Town (Elton John)", "text": "This Town \u00e8 un brano composto e interpretato dall'artista britannico Elton John; il testo \u00e8 di Bernie Taupin.\nIl brano.\nEsso proviene dall'album \"Ice on Fire\" del 1985 (ne costituisce la prima traccia) e si presenta come un brano pop rock, decisamente ritmato. Anche qui suonano diversi musicisti, come nel singolo \"Wrap Her Up\": Charlie Morgan \u00e8 presente alla batteria, cos\u00ec come Paul Westwood al basso e Davey Johnstone (unico membro della storica Elton John Band a suonare nel disco) alla chitarra elettrica. Fred Mandel \u00e8 messo in evidenza ai sintetizzatori, mentre David Bitelli suona due tipi di sassofoni. Paul Sprong e Raul D'Oliveira si cimentano alle trombe; al trombone \u00e8 invece presente Rick Taylor. Ai cori sono messe in evidenza le componenti del gruppo statunitense delle \"Sister Sledge\". Da notare, infine, la presenza di Elton al pianoforte, come di consueto. Il testo di Bernie significa letteralmente \"Questa citt\u00e0\"."}
{"id": "2337030", "revid": "169271", "url": "https://it.wikipedia.org/wiki?curid=2337030", "title": "Massacro di Vassy", "text": ""}
{"id": "2337040", "revid": "767487", "url": "https://it.wikipedia.org/wiki?curid=2337040", "title": "Uomini che odiano le donne (film)", "text": "Uomini che odiano le donne (\"M\u00e4n som hatar kvinnor\") \u00e8 un film del 2009 diretto da Niels Arden Oplev.\nLa pellicola, uscita nelle sale svedesi il 27 febbraio 2009 ed in quelle italiane il 29 maggio 2009, \u00e8 tratta dall'omonimo best seller di Stieg Larsson.\nTrama.\nSvezia, 2008. Mikael Blomkvist \u00e8 un giornalista quarantenne che dirige la rivista \"Millennium\", rivista che tratta degli scandali e delle truffe del mondo politico ed imprenditoriale. Denuncia un industriale per pesanti reati ma perde la causa e viene condannato per diffamazione in primo grado a 3 mesi di carcere; la condanna definitiva sar\u00e0 emessa 6 mesi dopo ed \u00e8 in questo arco di tempo che si svolge la trama del film.\nLisbeth Salander \u00e8 un'hacker ventiquattrenne asociale, tatuata e in abbigliamento punk. \u00c8 sotto tutela legale e nel frattempo il suo tutore viene sostituito. Lisbeth va a conoscerlo ma si rivela un vero e proprio sadico che pretende favori sessuali. Impotente di fronte al suo tiranno viene stuprata, ma riesce a ricattarlo grazie ad un video girato con una telecamera nascosta.\nLisbeth scopre della ricerca di Michael Blomkvist, il giorno seguente lo incontra e lui le parla del caso su cui sta indagando: la scomparsa nel 1966 della nipote del noto industriale Henrik Vanger. La ragazza scomparve nel nulla da un'isola, in quel momento isolata dalla terraferma per un incidente automobilistico sull'unico ponte di collegamento, e per questo Henrik adduce l'omicidio preterintenzionale come unica spiegazione. La conferma all'ipotesi \u00e8 la beffa dell'assassino, che continua a spedire il regalo che la ragazza gli faceva annualmente.\nDopo aver collegato la scomparsa di Harriet a una serie di sanguinosi delitti avvenuti tra gli anni '40 e '60, i due investigatori cominciano a dipanare una storia familiare oscura e sconvolgente. I Vanger, per\u00f2, sono gelosi dei loro segreti e i due protagonisti scopriranno di cosa siano capaci pur di difendersi.\nProduzione.\nRiprese.\nLe location dell'immaginaria isola di \"Hedeby\", sede della famiglia Vanger, raggiungibile dalla terraferma solamente con un ponte, il \"Susanne's bridge\", e del paesino di \"Hedestad\", sono state individuate dalla produzione a Segersta, sempre in Svezia.\nColonna sonora.\n\u00c8 stata composta da Jacob Groth e contiene i brani\nAccoglienza.\n\"Millennium\" \u00e8 tratto dalla trilogia di romanzi di Stieg Larsson, che hanno venduto oltre 8 milioni di copie in tutto il mondo. Larsson non \u00e8 vissuto abbastanza per vedere il successo del suo lavoro, essendo morto all'improvviso nel 2004, poco dopo aver consegnato il manoscritto all'editore svedese. La morte avvenne per un malore accusato dopo aver fatto a piedi quattro piani di scale in un edificio senza ascensore.\nRemake.\nIl 20 dicembre 2011 \u00e8 uscito il remake \"hollywoodiano\" diretto da David Fincher \"Millennium - Uomini che odiano le donne\", con Rooney Mara nel ruolo di Lisbeth e Daniel Craig in quello di Mikael.. In Italia \u00e8 arrivato nelle sale il 3 febbraio 2012."}
{"id": "2337041", "revid": "767487", "url": "https://it.wikipedia.org/wiki?curid=2337041", "title": "Tasso Janopoulo", "text": "Biografia.\nAccompagnatore del celebre violonista Jacques Thibaud, ha accompagnato anche la cantante Ninon Vallin.\nNel corso della sua lunga carriera, collabor\u00f2 anche con Henryk Szeryng, Paul Tortelier e Pierre Fournier.\nFu anche co-produttore di registrazioni musicali per la radio e la televisione."}
{"id": "2337042", "revid": "339392", "url": "https://it.wikipedia.org/wiki?curid=2337042", "title": "Ponte di Vrbanja", "text": ""}
{"id": "2337056", "revid": "30580", "url": "https://it.wikipedia.org/wiki?curid=2337056", "title": "Gran Premio di San Marino 1990", "text": "Il Gran Premio di San Marino 1990 \u00e8 stato la terza prova del Campionato mondiale di Formula 1 1990. Disputata il 13 maggio 1990 all'Autodromo Enzo e Dino Ferrari di Imola, la gara si svolse davanti a una buona presenza di pubblico e fu caratterizzata da diversi duelli tra i piloti, alcuni dei quali al limite del regolamento. Nonostante la McLaren avesse dominato le qualifiche occupando la prima fila dello schieramento, fu Riccardo Patrese, alla guida della sua Williams, a imporsi per la terza volta in carriera, precedendo l'austriaco Gerhard Berger e Alessandro Nannini su Benetton. Completarono la zona punti Alain Prost della Ferrari, Nelson Piquet e Jean Alesi.\nIl leader del mondiale Ayrton Senna fu invece costretto al ritiro dopo appena tre giri per la rottura di un cerchione della ruota. Questo fatto permise ai suoi rivali Prost e Berger di avvicinarlo in classifica piloti, portandosi ad una sola lunghezza di distanza.\nVigilia.\nOrganizzazione dell'evento.\nL'evento venne organizzato dalla societ\u00e0 Sagis ed ebbe una buona risposta da parte del pubblico, tanto che per il fine settimana era prevista una partecipazione di circa duecentomila persone. I biglietti delle tribune, infatti, erano gi\u00e0 esauriti da tempo con una previsione di incasso pari a 10 miliardi di lire. Come eventi di contorno furono previsti il \"Volvo Hole in One\", ossia un mini torneo di golf che vide come vincitori tra i piloti Nigel Mansell e tra i giornalisti Ercole Colombo, e un torneo di tennis, in cui prevalse Riccardo Patrese che batt\u00e9 in finale il presidente di Volvo Italia Luc Bracke. Il sabato pomeriggio venne anche consegnato da un deputato del dicastero del Turismo e dello sport della Repubblica di San Marino il \"Premio Villeneuve\" ad Ayrton Senna.\nPer l'occasione furono allestiti convogli ferroviari speciali da Bologna, Milano, Venezia e Rimini. Diversi anche i volti noti presenti, tra cui Edi Orioli, Michael Mair, l'ingegnere della Porsche Hans Mezger e il direttore generale della FIAT Cesare Romiti.\nSviluppi futuri.\nDurante il fine settimana venne reso noto ai team il nuovo regolamento sportivo che sarebbe entrato in vigore a partire dal Gran Premio di Monaco. Le modifiche riguardavano vari articoli, tra cui l'art. 26 che elimin\u00f2 i limiti di cambi di propulsore nell'arco di una stagione, il 31 e 32, che specificarono meglio le modalit\u00e0 di svolgimento delle prequalifiche e aumentarono a tre i numeri di treni di pneumatici utilizzabili in questa sessione. La parte pi\u00f9 corposa di novit\u00e0 riguard\u00f2 comunque la procedura di partenza; venne infatti stabilito nel nuovo art. 111 che, se un pilota non fosse riuscito a schierarsi o sceglieva di partire dalla pitlane, gli altri concorrenti avrebbero guadagnato una posizione sulla griglia e il suo posto non sarebbe pi\u00f9 rimasto vuoto come in precedenza; inoltre chi faceva ripetere la procedura di partenza veniva automaticamente retrocesso in ultima posizione. Se pi\u00f9 piloti non riuscivano a partire si schieravano in fondo allo schieramento seguendo l'ordine di qualifica.\nFu inoltre resa nota la collaborazione tra Brabham e Yamaha per il 1991. A giugno, infatti, un telaio della BT58 sarebbe stato inviato in Giappone per eseguire i primi test.\nAspetti tecnici.\nPer la gara di Imola diverse scuderie apportarono modifiche alle proprie vetture, introducendo diverse novit\u00e0; tra queste la Ferrari port\u00f2 il nuovo motore, marchiato Tipo 037, pi\u00f9 compatto rispetto al precedente e costruito in modo da garantire una maggiore possibilit\u00e0 di sviluppo dello stesso. Venne comunque utilizzato per cautela solo durante le prove, mentre durante la gara si continu\u00f2 a usare lo 036/2. Fu inoltre montato il nuovo alternatore della Magneti Marelli. La Tyrrell, invece, port\u00f2 al debutto la nuova 019, caratterizzata da un rivoluzionario profilo anteriore, risultando la prima vettura di Formula 1 a muso rialzato. La casa inglese mont\u00f2 anche nuove prese dei freni Carbon Industrie e utilizz\u00f2 un motore evoluto. Anche la Williams fece modifiche in questo ambito, modificando le prese d'aria in modo da raffreddare meglio l'impianto frenante. Applic\u00f2 inoltre alcune migliorie aerodinamiche al posteriore.\nMinori le novit\u00e0 portate dagli altri team; la McLaren era impegnata nel testare nuove prese d'aria per il raffreddamento dei freni e una pinza dei freni pi\u00f9 grande, mentre la Scuderia Italia port\u00f2 un nuovo radiatore sulla vettura di De Cesaris e modific\u00f2 l'avantreno in quella di Pirro per ridurre le turbolenze. La Lotus utilizz\u00f2 un telaio nuovo, riservato a Derek Warwick, e modific\u00f2 il cofano motore. Diverse squadre, tra cui Minardi, Arrows e Ligier (quest'ultima aveva modificato pure le fiancate) portarono una vasta selezione di alettoni; modifiche aerodinamiche vennero fatte anche dalla Leyton House la quale, dopo che Ivan Capelli aveva danneggiato il nuovo telaio, trasfer\u00ec le novit\u00e0 tecniche sul vecchio, comprese le nuove sospensioni anteriori caratterizzate dalla particolare posizione dei bilancieri. La Larrousse utilizz\u00f2 invece un nuovo cambio, mentre la Coloni allegger\u00ec la vettura di 21 chilogrammi.\nAspetti sportivi.\nLa prima gara della stagione europea port\u00f2 alcuni cambiamenti nello schieramento: la Brabham licenzi\u00f2 Foitek, sostituendolo con David Brabham, figlio del fondatore Jack, mentre Stefan Johansson lasci\u00f2 la Onyx dopo che il proprietario Peter Monteverdi gli comunic\u00f2 che era disposto a confermarlo solo se avesse accettato di correre gratuitamente. Venne quindi sostituito proprio da Foitek, il cui padre deteneva una quota azionaria del team.\nDopo le prime due disastrose gare, Gary Brabham lasci\u00f2 la Life; al suo posto fu ingaggiato l'esperto Bruno Giacomelli, che non correva dal 1983. Infine Emanuele Pirro torn\u00f2 alla guida per la Scuderia Italia, dopo esser stato tenuto lontano dalle corse da un'epatite.\nAd Imola era inoltre prevista l'entrata in vigore dell'antidoping per i piloti, poi annullato all'ultimo momento e rinviato a data da destinarsi. I piloti ritenevano comunque la procedura inutile e dettata da ragioni demagogiche, in quanto a loro parere una sostanza dopante avrebbe avuto un effetto molto limitato e il suo utilizzo non sarebbe stato conveniente.\nPrequalifiche.\nResoconto.\nA pochi minuti dall'inizio delle prequalifiche Gabriele Tarquini, appena uscito dai box, fu costretto a fermarsi a causa di un problema di pressione della benzina. Nonostante lo sforzo del pilota, che cerc\u00f2 egli stesso di riparare il guasto, non riusc\u00ec pi\u00f9 a girare nella sessione e venne quindi eliminato. Non pot\u00e9 prendere parte alle prequalifiche nemmeno il suo compagno di squadra, Yannick Dalmas, ancora dolorante dai postumi di un incidente occorsogli la settimana precedente proprio sul tracciato romagnolo. Anche Bruno Giacomelli ebbe una sessione tormentata, potendo compiere appena un giro prima che la rottura del motore, che inond\u00f2 di olio la pista, lo fermasse.\nTra gli altri piloti \u00c9ric Bernard e Aguri Suzuki, su Larrousse, risultarono i pi\u00f9 competitivi e si contesero il miglior tempo, ottenuto poi dal francese. Al terzo posto si classific\u00f2 Olivier Grouillard su Osella che, insieme a Roberto Moreno, riusc\u00ec ad accedere alla sessione di qualifica. Vennero invece eliminati Bertrand Gachot su Coloni, nonostante una vettura evoluta e pi\u00f9 leggera che per\u00f2 ancora non era competitiva, e Claudio Langes sulla seconda Eurobrun.\nProve libere.\nResoconto.\nDurante le prove del venerd\u00ec mattina Alessandro Nannini fu protagonista di un incidente piuttosto violento con la sua nuova Benetton. Il pilota senese venne stretto da De Cesaris e poi spinto fuori pista alla curva del \"Tamburello\"; lo schianto provoc\u00f2 il danneggiamento della scocca, che dovette essere rispedita a Enstone per essere riparata e costrinse il team angloitaliano a rinunciare alla terza vettura. De Cesaris giustific\u00f2 l'accaduto affermando di non essersi accorto del sopraggiungere del collega. Per quel che riguarda i tempi sul giro, il pi\u00f9 veloce fu Ayrton Senna che gir\u00f2 in 1:24.496, staccando di circa sei decimi Nigel Mansell. Berger invece fu rallentato da problemi di natura elettronica, mentre Alesi e Warwick furono costretti ad interrompere la sessione di prove a causa della rottura dei rispettivi propulsori.\nIl sabato fu invece Patrese a girare pi\u00f9 veloce di tutti, fermando i cronometri in 1:24.610 e staccando Senna di un decimo e Alesi di cinque. Il brasiliano, cos\u00ec come Berger, era per\u00f2 impegnato nel collaudo di una nuova pinza dei freni arrivata nella notte. Anche Mansell svolse dei test di carattere aerodinamico, testando un nuovo assetto, rivelatosi per\u00f2 peggiore del precedente in termini di prestazioni.\nRisultati.\nNella giornata di venerd\u00ec, si ebbe la seguente situazione:\nNella giornata di sabato, si ebbe la seguente situazione:\nQualifiche.\nResoconto.\nDurante le prove del venerd\u00ec le McLaren monopolizzarono la prima fila, con Berger che ottenne il miglior tempo in 1:24.027, staccando di pochi centesimi il compagno di squadra, Ayrton Senna. Il pilota brasiliano, mentre si stava lanciando con il suo secondo set di gomme da qualifica, non pot\u00e9 migliorare il suo crono a causa di un grave l'incidente capitato a Pierluigi Martini. Il pilota della Minardi infatti usc\u00ec di pista alle \"Acque Minerali\" andandosi a schiantare violentemente contro le barriere, tanto che la sua vettura si ruppe in due parti lasciandogli scoperte le gambe. Soccorso immediatamente dai commissari, venne estratto dopo nove minuti e trasportato all'ospedale dove gli venne diagnosticata una microfrattura del malleolo con una prognosi di 25 giorni. A quattro decimi di distanza dal duo McLaren seguivano Patrese, a suo agio sulla pista romagnola, e Nigel Mansell, che and\u00f2 incontro a diversi inconvenienti: l'inglese venne infatti ostacolato da ben quattro vetture nel suo giro veloce e dovette compiere una manovra istintiva per evitare Paolo Barilla, intraversatosi lungo la pista mentre l'inglese stava sopraggiungendo. Quinto Boutsen, rallentato da un problema ai freni, precedeva Alain Prost, parecchio in difficolt\u00e0: il francese, dopo aver iniziato le prove con la nuova 641/2 F1, decise di utilizzare il vecchio telaio, con cui si trovava meglio e avvertiva minori turbolenze, ma lamentava comunque una scarsa aderenza e risult\u00f2 staccato di ben due secondi rispetto a Berger. A chiudere i primi dieci seguivano Jean Alesi, favorito dal nuovo motore da qualifica, Piquet, Martini, per\u00f2 impossibilitato a gareggiare, e Nannini.\nLa sessione di sabato part\u00ec con un ritardo di quasi mezz'ora per pulire la pista dai detriti lasciati dalla monoposto di Moreno, protagonista di un incidente durante la mattinata. Nonostante ci\u00f2, Senna conquist\u00f2 la sua seconda pole position stagionale, migliorando il suo tempo di circa otto decimi e girando in 1:23.220. Riusc\u00ec quindi a scavalcare Berger, secondo e staccato di oltre cinque decimi. La seconda fila era invece occupata dalle due Williams di Patrese e Boutsen, mentre le Ferrari non andarono oltre la terza fila. Se Mansell aveva trovato traffico nel suo giro lanciato o comunque aveva commesso alcuni errori, Prost non era riuscito a trovare ancora il giusto feeling con la vettura, tanto che oper\u00f2 anche un cambio del tipo di pneumatico nel tentativo di migliorarsi. Le posizioni a seguire rimasero invariate, salvo per il fatto che Nannini si port\u00f2 al nono posto e Warwick entr\u00f2 tra i primi dieci, entrambi favoriti dall'infortunio di Martini, il quale, seppur avesse ottenuto il decimo crono, non poteva prendere parte alla gara. Impression\u00f2 Gugelmin, che dopo la mancata qualificazione in Brasile riusc\u00ec a qualificarsi in sesta fila davanti a \u00c9ric Bernard e Stefano Modena, passato dal 24\u00ba posto al 14\u00b0. L'ottava fila fu invece occupata da Aguri Suzuki e Philippe Alliot, che precedevano Andrea De Cesaris, protagonista nuovamente nella sessione di sabato di una serie di contestate manovre che avrebbero ostacolato Piquet; fatto che port\u00f2 il team Benetton a sporgere un reclamo ufficioso al direttore di corsa per il comportamento del pilota romano. Riuscirono a qualificarsi anche i piloti di Onyx, Osella e Roberto Moreno sulla sua Eurobrun. L'infortunio di Martini permise anche il ripescaggio di Paolo Barilla, primo tra i non qualificati.\nAl termine delle due sessioni Senna si dimostr\u00f2 tranquillo per la gara e non risparmi\u00f2 una frecciata a Prost, che non rispose alla provocazione. Berger, invece, afferm\u00f2 di aver avuto problemi al cambio e di non essere riuscito a fare il miglior tempo per aver commesso un errore nell'inserimento di una marcia, ma si dimostrava fiducioso per la prestazione della domenica, cos\u00ec come Patrese. Mansell, seppur seccato dagli errori in qualifica, promise una gara all'attacco, mentre Prost evidenzi\u00f2 un problema nell'utilizzo degli pneumatici da qualifica che, a suo dire, non riuscivano a garantire le prestazioni sperate.\nWarm up.\nResoconto.\nPoco prima dell'inizio del warm up la direzione gara comunic\u00f2 alla Minardi che Paolo Barilla non avrebbe preso il via, in quanto non veniva ritenuto possibile ammettere una vettura sulla griglia di partenza in sostituzione di quella di Martini, infortunatosi il venerd\u00ec. La Minardi riusc\u00ec poi a far valere le proprie ragioni e Barilla pot\u00e9 gareggiare.\nNel warm up la McLaren di Senna precedette di pochi centesimi la Ferrari di Mansell, in netta ripresa con il feeling della sua vettura, e l'austriaco Berger. Leggermente pi\u00f9 staccato Boutsen, autore del quarto tempo.\nRisultati.\nNel warm up si ebbe la seguente situazione:\nGara.\nResoconto.\nLa gara si svolse in condizioni di tempo soleggiato davanti a circa 140.000 spettatori. Alla partenza molti piloti scattarono anticipatamente rispetto al verde (anche se nei fatti non venne penalizzato nessuno); Senna e Berger mantennero la testa della corsa, ma alle loro spalle un errore di Mansell, che mise due gomme nella sabbia, port\u00f2 diversa polvere in pista, costringendo Capelli a una brusca frenata; l'italiano venne tamponato da Nakajima che distrusse completamente la sua vettura. Poco dopo, alla \"Tosa\", Donnelly usc\u00ec di pista, evitando per poco di colpire qualche altro pilota. Nel frattempo Boutsen superava Berger, senza comunque riuscire ad avvicinarsi a Senna, mentre Alesi pass\u00f2 le due Ferrari. L'ordine di gara vedeva quindi Senna in testa, seguito da Boutsen, Berger, Patrese, Alesi, Mansell e Prost e rimase pressoch\u00e9 invariato fino al terzo giro, quando Senna si dovette ritirare con un cerchione rotto, lasciando la prima posizione a Boutsen. Contemporaneamente Mansell sopravanz\u00f2 Alesi, riprendendosi il quarto posto, e poco dopo il francese mand\u00f2 fuori pista Piquet in un tentativo di sorpasso, ma il pilota brasiliano riusc\u00ec a continuare. Nonostante il contatto gli avesse creato problemi di bilanciamento della vettura, rimont\u00f2 diverse posizioni passando Alliot, le due Larrousse, Warwick e, infine, anche Alesi, che nel frattempo era andato in testacoda e accusava guai agli pneumatici.\nContemporaneamente, Berger, che aveva forzato la propria andatura annullando il distacco di circa cinque secondi che aveva su Boutsen, cominci\u00f2 a pressare il pilota belga, che commise un errore inserendo la prima marcia al posto della terza e danneggi\u00f2 il cambio. Al 17\u00ba passaggio fu costretto al ritiro per la rottura del motore; l'austriaco pass\u00f2 quindi in testa alla corsa, seguito da Patrese e Mansell, che stava rimontando piuttosto velocemente. Il pilota inglese, dopo che aveva visto il proprio attacco respinto dal pilota padovano alla Tosa al 19\u00ba giro, ritent\u00f2 l'azione due tornate pi\u00f9 tardi e, stavolta, riusc\u00ec a portarsi in seconda piazza. La classifica vedeva quindi Berger in testa con un vantaggio vicino ai cinque secondi su Mansell, che precedeva Patrese, Prost, Nannini e Piquet.\nAl 27\u00ba giro, l'inglese della Ferrari incapp\u00f2 nel doppiaggio di De Cesaris che gli chiuse improvvisamente la traiettoria alla \"Rivazza\", arrivando al contatto, poi rivelatosi innocuo, e facendogli perdere tempo. Liberatosi dell'italiano, Mansell cominci\u00f2 ad aumentare il proprio ritmo di gara e al 34\u00ba giro passaggio raggiunse l'austriaco. Pochi giri pi\u00f9 tardi cerc\u00f2 di attaccarlo all'esterno sulla salita che porta alla curva \"Villeneuve\", ma Berger chiuse la traiettoria, mandandolo fuori pista; il ferrarista riusc\u00ec comunque a proseguire, riavvicinandosi nuovamente al rivale, ma poche tornate pi\u00f9 tardi il motore della sua monoposto cedette, surriscaldato a causa dei detriti e dalla terra penetrati al suo interno nell'uscita di strada.\nA questo punto, il ritiro di Mansell permise a Patrese di portarsi alle spalle di Berger. Dietro di loro seguivano Nannini, Prost, Piquet e Alesi. Patrese cominci\u00f2 quindi a girare molto velocemente e al 43\u00ba passaggio raggiunse il rivale, ma commise un errore arrivando lungo alla \"Rivazza\" e dovette temporaneamente rallentare. Intanto, pi\u00f9 indietro, si stava accendendo il duello per la terza posizione tra Nannini e Prost; entrambi accusavano alcune difficolt\u00e0, visto che l'italiano aveva problemi ai freni e il francese all'acceleratore. Al 51\u00ba giro, poi, Patrese pass\u00f2 al comando superando Berger alla \"Tosa\" tra l'entusiasmo del pubblico e condusse la gara fino al termine, conquistando la prima vittoria dopo sette anni. Dietro i due battistrada seguivano Nannini, autore del giro pi\u00f9 veloce al penultimo passaggio, Prost, Piquet ed Alesi.\nDopo gara.\nA fine gara Patrese apparve visibilmente soddisfatto del successo conquistato (che anni dopo defin\u00ec la sua vittoria pi\u00f9 bella) e, a differenza di quanto accaduto nel 1983, quando dopo essere uscito di pista fu sommerso dai fischi dei tifosi perch\u00e9 poco prima aveva preso la testa della corsa ai danni di Tambay che i ferraristi volevano vincente, venne applaudito dal pubblico presente. Anche Nannini espresse la sua soddisfazione per il risultato ottenuto, mentre Prost asser\u00ec di essere stato danneggiato da un contatto con Alesi a inizio gara che lo costrinse a cambiare strategia.\nCi\u00f2 che tenne banco maggiormente al termine della gara fu la polemica tra Mansell e Berger: l'inglese accusava il rivale di avere fatto una manovra scorretta che gli era costata la probabile vittoria, mentre l'austriaco disse di avere agito regolarmente e di non sentirsi responsabile dell'accaduto. Non segu\u00ec comunque alcun provvedimento nei confronti dei piloti e il tutto venne considerato un normale incidente di gara."}
{"id": "2337061", "revid": "757396", "url": "https://it.wikipedia.org/wiki?curid=2337061", "title": "Jeanne d'Arc de Vichy-Clermont M\u00e9tropole Basket", "text": "Il Jeanne d'Arc Vichy-Clermont M\u00e9tropole Basket, meglio noto come JA Vichy-Clermont, \u00e8 una squadra di pallacanestro con sede nella citt\u00e0 di Vichy. Fondata nel 1933 come \"Jeanne d'Arc de Vichy Val d'Allier Auvergne Basket\", nel 2015 avviene la fusione con lo Stade Clermontois Basket Auvergne, assumendo la denominazione attuale. Gioca nel Pro B, la seconda serie del campionato francese.\nDisputa le partite casalinghe nel Palais des Sports Pierre Coulon, che ha una capacit\u00e0 di 3.300 spettatori."}
{"id": "2337062", "revid": "339392", "url": "https://it.wikipedia.org/wiki?curid=2337062", "title": "Jeanne d'Arc de Vichy", "text": ""}
{"id": "2337071", "revid": "339392", "url": "https://it.wikipedia.org/wiki?curid=2337071", "title": "Jeanne d'Arc Vichy Auvergne Basket", "text": ""}
{"id": "2337076", "revid": "1305772", "url": "https://it.wikipedia.org/wiki?curid=2337076", "title": "The Man Who Never Died", "text": "The Man Who Never Died \u00e8 un brano composto e interpretato dall'artista britannico Elton John.\nIl brano.\nSi tratta di uno strumentale della durata di 05:13, pubblicato come B-side della hit del 1985 \"Nikita\". La melodia, lenta e malinconica, presenta toni decisamente influenzati da generi musicali come la new wave e il synth-pop, molto in voga negli anni Ottanta. Il brano \u00e8 dedicato a John Lennon (ucciso nel 1980 da un venticinquenne squilibrato), cos\u00ec come la precedente \"Empty Garden (Hey Hey Johnny)\" (proveniente dall'album del 1982 \"Jump Up!\"). Significa letteralmente \"L'Uomo Che Non Mor\u00ec Mai\"; verso la fine del pezzo, Elton ne ripete in continuazione il titolo.\n\"The Man Who Never Died\" \u00e8 stata inclusa nella versione rimasterizzata del 1998 dell'album \"Ice on Fire\"."}
{"id": "2337087", "revid": "1573940", "url": "https://it.wikipedia.org/wiki?curid=2337087", "title": "Chiesa della Santissima Trinit\u00e0 dei Monti", "text": "La chiesa della Santissima Trinit\u00e0 dei Monti \u00e8 un edificio religioso che si trova a Locarno.\nStoria.\nEretta agli inizi del XVII secolo, viene radicalmente trasformata fra il 1864 ed il 1868. Il campanile \u00e8 del 1903.\nDescrizione.\nLa chiesa ha una pianta ad unica navata, affiancata da due cappelle laterali e ricoperta da una volta a botte lunettata."}
{"id": "2337089", "revid": "628767", "url": "https://it.wikipedia.org/wiki?curid=2337089", "title": "Pozo Almonte", "text": "Pozo Almonte \u00e8 un comune del Cile, situato nella Provincia del Tamarugal della Regione di Tarapac\u00e1. La citt\u00e0 si trova a 52 kilometri dal capoluogo della regione, Iquique, e al censimento del 2002 contava 10.830 abitanti."}
{"id": "2337092", "revid": "290948", "url": "https://it.wikipedia.org/wiki?curid=2337092", "title": "STL (formato di file)", "text": "STL (\"STereo Lithography interface format\" o acronimo di \"Standard Triangulation Language\" o in alternativa \"Standard Tassellation Language\") \u00e8 un formato di file, binario o ASCII, nato per i software di stereolitografia CAD. \u00c8 utilizzato nella prototipazione rapida (\"rapid prototyping\") attraverso software CAD.\nUn file .stl rappresenta un solido la cui superficie \u00e8 stata discretizzata in triangoli. Esso consiste delle coordinate X, Y e Z ripetute per ciascuno dei tre vertici di ciascun triangolo, con un vettore per descrivere l'orientazione della normale alla superficie.\nIl formato STL presenta dei vantaggi quali la semplicit\u00e0, in quanto risulta molto facile da generare e da processare, mentre a suo sfavore presenta una geometria approssimata e la sua struttura dati, che pur risultando semplice, pu\u00f2 presentare la ripetizione dello stesso vertice pi\u00f9 volte.\nI file in formato STL possono essere visualizzati o corretti con strumenti open source come MeshLab o commerciali.\nIl formato STL \u00e8 uno dei principali formati usati nell'ambito della stampa 3D.\nCodifica.\nLa codifica pu\u00f2 essere in formato ASCII, pi\u00f9 facilmente interpretabile da un umano, ma pi\u00f9 pesante o in formato binario, pi\u00f9 leggero ma di difficile interpretazione. Lo stesso file esportato in ASCII occuperebbe 11 MB, se esportato in binario 3 MB.\nEsempio di file con codifica ASCII:\nsolid name\nfacet normal ni nj nk\n outer loop\n vertex v1x v1y v1z\n vertex v2x v2y v2z\n vertex v3x v3y v3z\n endloop\nendfacet\nendsolid name\nEsempio di file con codifica binaria:\nUINT8[80] \u2013 Header\nUINT32 \u2013 Number of triangles\nforeach triangle\nREAL32[3] \u2013 Normal vector\nREAL32[3] \u2013 Vertex 1\nREAL32[3] \u2013 Vertex 2\nREAL32[3] \u2013 Vertex 3\nUINT16 \u2013 Attribute byte count\nend\nNormale.\nIl vettore normale alla superficie di ciascun triangolo \u00e8 il vettore che punta verso l'esterno del solido. \u00c8 definito mediante la regola della mano destra, in base all'ordine dei vertici del triangolo.\nStoria.\nil formato .STL \u00e8 stato inventato da Chuck Hall, fondatore di 3D Systems nel 1987. Il formato \u00e8 stato creato con l'intento di creare un formato utilizzabile per le prime stampanti 3D brevettate da 3D Systems. Il formato \u00e8 rimasto inalterato per 22 anni. Nel 2009 \u00e8 stata rilasciata la versione STL 2.0.\nSTL color.\nIl formato stl standard non supporta la definizione di colore, ma esistono particolari varianti che permettono di attribuire un colore in formato RGBA (Red Green Blue Alpha)."}
{"id": "2337093", "revid": "228587", "url": "https://it.wikipedia.org/wiki?curid=2337093", "title": "M\u016b\u0161a", "text": "Il M\u016b\u0161a (in lituano) o M\u016bsa (in lettone), \u00e8 un fiume che scorre tra il nord della Lituania e il sud della Lettonia. \nSi snoda per un totale di 164\u00a0km (di cui 148 in Lituania, e 18 in Lettonia) prima di confluire, nei pressi della citt\u00e0 di Bauska, in Lettonia, con il fiume Nemun\u0117lis, con il quale forma un nuovo fiume, il Lielupe. "}
{"id": "2337095", "revid": "181699", "url": "https://it.wikipedia.org/wiki?curid=2337095", "title": "Ultimi 100 comuni italiani per abitanti", "text": ""}
{"id": "2337098", "revid": "1573940", "url": "https://it.wikipedia.org/wiki?curid=2337098", "title": "Chiesa della Sacra Famiglia (Locarno)", "text": "La chiesa della Sacra Famiglia \u00e8 un edificio religioso che si trova a Locarno."}
{"id": "2337101", "revid": "599013", "url": "https://it.wikipedia.org/wiki?curid=2337101", "title": "M\u016bsa", "text": ""}
{"id": "2337105", "revid": "339392", "url": "https://it.wikipedia.org/wiki?curid=2337105", "title": "Partito della Rifondazione Comunista-Sinistra Europea - Partito dei Comunisti Italiani", "text": ""}
{"id": "2337113", "revid": "729019", "url": "https://it.wikipedia.org/wiki?curid=2337113", "title": "Juan Modesto", "text": "Biografia.\nModesto fu sergente maggiore della Legione straniera spagnola in Marocco, prima di diventare uno dei leader fra i difensori della repubblica spagnola contro il golpe fascista di Francisco Franco. Militante del Partito Comunista di Spagna (PCE) dal 1930, fu posto a capo del Milicias Antifascistas Obreras y Campesinas (MAOC) di Madrid nel 1933, una formazione da cui scaturir\u00e0 il Quinto Regimiento; \u00e8 stato anche un organizzatore del Soccorso Rosso. Ha partecipato all'attacco alla caserma della Montagna di Madrid ed ha condotto un battaglione nella provincia di Toledo, cercando di contenere l'avanzata di Franco nella battaglia di Madrid.\nSi sottolineano sotto la sua guida le operazioni della Sierra de Guadarrama e nella gola durante la Battaglia di Madrid. Ha diretto le operazioni militari durante la Battaglia dell'Ebro, con il grado di colonnello del Quinto Regimiento che era guidato da Enrique L\u00edster. Alla fine della guerra di Spagna espatri\u00f2 in Unione Sovietica, dove gli fu riconosciuto il suo grado in ambito militare e durante la Seconda guerra mondiale; combatt\u00e9 con l'Armata Rossa. Juan Modesto venne sconfitto da Jos\u00e9 D\u00edaz alle elezioni per il ruolo di segretario del Partito Comunista di Spagna e si trasfer\u00ec a Praga."}
{"id": "2337119", "revid": "174925", "url": "https://it.wikipedia.org/wiki?curid=2337119", "title": "Jicama", "text": ""}
{"id": "2337125", "revid": "72396", "url": "https://it.wikipedia.org/wiki?curid=2337125", "title": "Wireless Body Area Network", "text": "Le Wireless Body Area Network (WBAN), anche chiamate \"Body Area Network\" (BAN) o \"Body Sensor Network\" (BSN), sono reti che interconnettono dispositivi indossabili, il cui raggio di copertura \u00e8 inferiore ad un metro. La rete BAN permette il passaggio di comunicazione attraverso segnale elettrico o luminoso a seconda del link di comunicazione utilizzato. Le applicazioni pi\u00f9 tipiche sono le reti di sensori corporei in campo biomedico. "}
{"id": "2337126", "revid": "647919", "url": "https://it.wikipedia.org/wiki?curid=2337126", "title": "Haiduk", "text": ""}
{"id": "2337127", "revid": "23469764", "url": "https://it.wikipedia.org/wiki?curid=2337127", "title": "Sociologico", "text": ""}
{"id": "2337128", "revid": "23469780", "url": "https://it.wikipedia.org/wiki?curid=2337128", "title": "Sociologica", "text": ""}
{"id": "2337131", "revid": "23469794", "url": "https://it.wikipedia.org/wiki?curid=2337131", "title": "Editori riuniti", "text": ""}
{"id": "2337142", "revid": "729019", "url": "https://it.wikipedia.org/wiki?curid=2337142", "title": "Jaen (Nueva Ecija)", "text": "Jaen \u00e8 una municipalit\u00e0 di Terza classe delle Filippine, situata nella Provincia di Nueva Ecija, nella regione di Luzon Centrale.\nJaen \u00e8 formata da 27 baranggay:"}
{"id": "2337144", "revid": "1543377", "url": "https://it.wikipedia.org/wiki?curid=2337144", "title": "EWR VJ 101", "text": "Lo EWR VJ 101 fu un caccia sperimentale a getto con caratteristiche VTOL costruito dall'azienda tedesca Entwicklungsring S\u00fcd GmbH (EWR). VJ sta per \"Vertikal J\u00e4ger\", (tedesco per \"Caccia verticale\").\nIl VJ 101 fu uno dei primi progetti V/STOL ad avere le potenzialit\u00e0 per effettuare voli a Mach 2.\nStoria del progetto.\nLa Heinkel e la Messerschmitt avevano sviluppato modelli per soddisfare le richieste di un volo VTOL, e nel 1959 le due compagnie, insieme alla B\u00f6lkow, crearono una societ\u00e0 joint venture chiamata EWR, per costruire il VJ 101 C. La nuova proposta fuse le caratteristiche dei modelli delle tre compagnie in una elegante e snella piattaforma. Il VJ 101 era simile in apparenza al Bell XF-109, entrambi con motori rotanti nelle gondole basculanti alle estremit\u00e0 alari. In aggiunta ai motori sulle ali, due ulteriori motori ascensionali vennero installati nella parte centrale avanzata della fusoliera per supplementare i motori principali in fase di decollo.\nAl fine di testare il concetto, la EWR costru\u00ec un banco di prova chiamata \"Wippe\" (altalena) nei primi mesi del 1960. Il semplice dispositivo incorporava un rudimentale pozzetto su una trave orizzontale con un \"motore ascensionale\" montato verticalmente al centro per testare i preliminari del sistema di controllo.\nNel frattempo, nel 1961, l'Organizzazione del Trattato dell'Atlantico del Nord, pi\u00f9 nota con la sua sigla NATO, emise una specifica identificata come \"Basic Military Requirement 3\" (NBMR-3) al fine di valutare la possibilit\u00e0 di sostituire i Fiat G.91 allora in servizio come aereo da attacco al suolo leggero in alcune aeronautiche militari europee con un nuovo modello avente capacit\u00e0 VTOL, ovvero un velivolo in grado di decollare e atterrare verticalmente, in grado di essere impiegato come aereo da caccia e da ricognizione per controllare lo spazio aereo ai confini con le nazioni legate dal Patto di Varsavia.\nA tale scopo venne costruito lo scheletro della fusoliera del VJ 101C con tre motori Rolls-Royce RB106 installati approssimativamente nelle posizioni che avrebbero occupato nella versione finale del progetto. I piccoli motori avevano ognuno una spinta di 2 100 libbre (9.3\u00a0kN), abbastanza per sollevare il prototipo. Dopo un test iniziale nel maggio 1961 da una colonna telescopica, il nuovo velivolo fu capace di volare in un volo libero nel marzo 1962. Vennero ulteriori test con panni di \"pelle\" per simulare la fusoliera e le ali, e si rivelarono di successo (mostrando controlli soddisfacenti in ogni stagione e in ogni tempo).\nTest e valutazione.\nVennero costruiti due prototipi: X-1 e X-2. Il 10 aprile 1963, l'X-1 spicc\u00f2 il primo volo verticale. la prima transizione da volo verticale a volo orizzontale ebbe luogo il 20 settembre 1963. il VJ 101C X-1 vol\u00f2 in 40 voli aerodinamici, 24 voli verticali e 14 transizioni complete. Durante questi test venne raggiunta e superata la barriera del suono, per la prima volta da un aereo a decollo verticale, ma il 14 settembre 1964 un difetto nell'autopilota caus\u00f2 uno schianto. Il 29 luglio 1964 il VJ 101 C vol\u00f2 a Mach 1.04 senza l'uso del postbruciatore.\nIl secondo prototipo X2 con un nuovo pilota automatico fece una piena transizione il 22 ottobre 1965. I test vennero successivamente continuati sull'X-2, in contrasto con i postbruciatori dell'X-1. Tuttavia il progetto venne cancellato nel 1968. L'intercettore da Mach 2 VJ 101 D non venne mai prodotto.\nAnche se il VJ 101C non prosegu\u00ec al suo sviluppo, altri progetti incluso lo Mirage IIIV, l'Hawker P.1154 (un progetto parallelo al Hawker Siddeley Harrier) ed il pi\u00f9 recente F-35 Lightning II mostrarono le premesse per caccia VTOL.\nLa soluzione tecnica con motori in gondole girevoli alle estremit\u00e0 alari \u00e8 attualmente adottata per i convertiplani Bell V-22 e Bell-Agusta BA609.\nEsemplari attualmente esistenti.\nIl VJ 101 C X2, secondo prototipo realizzato, \u00e8 in esposizione presso il Deutsches Museum di Monaco di Baviera."}
{"id": "2337151", "revid": "110157", "url": "https://it.wikipedia.org/wiki?curid=2337151", "title": "Mejillones", "text": "Mejillones \u00e8 una citt\u00e0 del Cile, situata nellaProvincia di Antofagasta, a sua volta facente parte della Regione di Antofagasta. Si trova nella parte settentrionale della penisola di Mejillones, a 60 kilometri a nord della citt\u00e0 di Antofagasta.\nMejillones \u00e8 circondata dalle acque dell'Oceano Pacifico a ovest, e a est da uno dei pi\u00f9 aridi deserti del mondo, il deserto di Atacama.\nSociet\u00e0.\nEvoluzione demografica.\nLa popolazione di Mejillones conta 8.418 abitanti. Si prevede che tale numero possa aumentare dopo la realizzazione del \"Megapuerto de Mejillones\", destinato ad essere il pi\u00f9 grande porto marittimo del Cile entro il 2030."}
{"id": "2337152", "revid": "23469938", "url": "https://it.wikipedia.org/wiki?curid=2337152", "title": "Luddista", "text": ""}
{"id": "2337155", "revid": "181699", "url": "https://it.wikipedia.org/wiki?curid=2337155", "title": "Montemilone (Marche)", "text": ""}
{"id": "2337158", "revid": "729019", "url": "https://it.wikipedia.org/wiki?curid=2337158", "title": "Laur", "text": "Laur \u00e8 una municipalit\u00e0 di Terza classe delle Filippine, situata nella Provincia di Nueva Ecija, nella regione di Luzon Centrale.\nLaur \u00e8 formata da 17 baranggay:"}
{"id": "2337162", "revid": "46291", "url": "https://it.wikipedia.org/wiki?curid=2337162", "title": "Digitalis grandiflora", "text": "La digitale gialla grande (nome scientifico Digitalis grandiflora ) \u00e8 una pianta erbacea e perenne dai grandi fiori gialli, appartenente alla famiglia delle Plantaginaceae.\nEtimologia.\nIl primo studioso ad introdurre il nome del genere (\"Digitalis\") fu il botanico e fisico germanico Leonhart Fuchs (17 gennaio 1501 \u2013 10 maggio 1566); il termine significa \u201cditale\u201d e indubbiamente il fiore ricorda questo utile oggetto. In seguito fu il botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708) ad elevare questo termine a valore di genere ed infine fu Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, a completare questo genere con una dozzina di specie.\n\u00c8 stato invece il botanico scozzese Philip Miller (Chelsea 1691 \u2013 Chelsea, 1771) a definire il binomio scientifico della pianta di questa voce nel 1768 (pubblicazione \"Gardeners Dictionary, Edition 8. London - Ed. 8\"). L'epiteto specifico \"grandiflora\" (ma anche quello comune \u201cdigitale gialla grande\u201d) fa riferimento alla bellezza dei suoi grandi fiori gialli.\nDescrizione.\nSi tratta di una pianta mediamente alta (da 5\u00a0cm fino a 1 metro) la cui forma biologica \u00e8 emicriptofita scaposa (H scap), ossia \u00e8 una pianta perennante con gemme situate alla base del terreno e con fusti a infiorescenza terminale.\nRadici.\nLa radice \u00e8 ramosa con la parte centrale ingrossata.\nFusto.\nIl fusto \u00e8 eretto, verde, molto foglioso e finemente pubescente. \u00c8 inoltre semplice (non ramificato) e ingrossato alla base.\nFoglie.\nTutte le foglie sono pubescenti, soprattutto sulla pagina inferiore; mentre quella superiore \u00e8 lievemente bollosa. Le foglie si dividono in:\nInfiorescenza.\nL'infiorescenza \u00e8 formata da un folto racemo terminale bratteale (alla base di ogni pedicello \u00e8 presente una brattea). Generalmente i fiori hanno una disposizione unilaterale (specialmente quelli superiori) causata dalla torsione dei pedicelli. I singoli fiori sono inoltre penduli, questo per proteggere il polline e il nettare dalla pioggia. Lunghezza dei pedicelli : 6 \u2013 9\u00a0mm (alla fruttificazione si allungano fino a 18\u00a0mm).\nFiore.\nI fiori sono ermafroditi, leggermente attinomorfi quasi zigomorfi, tetraciclici (composti da 4 verticilli: calice \u2013 corolla \u2013 androceo \u2013 gineceo), pentameri (calice e corolla divisi in cinque parti).\nFrutti.\nIl frutto \u00e8 del tipo a capsula prolungata in un becco acuto e dall'aspetto peloso-glandoloso. All'interno sono disposte due logge a deiscenza \u201csepticida\u201d (ossia \u00e8 un frutto che si apre per fenditure longitudinali) : vengono cos\u00ec dispersi al vento un gran numero di piccolissimi semi. La forma dei semi \u00e8 angolosa. Nella fruttificazione inoltre il calice \u00e8 persistente. I semi maturano in settembre.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: l'alleanza \"Calamagrostion arundinaceae\" \u00e8 relativa alle comunit\u00e0 mesofile della fascia montana-altimontana. Questa alleanza \u00e8 composta da erbe alte e megaforbie elio-termofile che si sviluppano nei piani bioclimatici, soleggiati e ripidi ricoperti dalla neve per brevi periodi, sia subalpino che alpino. Altre caratteristiche dei suoli: devono essere moderatamente ricchi di humus (e altre sostanze organiche) e parzialmente esposti al vento. Questa alleanza \u00e8 relativa ai Pirenei, Alpi settentrionali e alla maggior parte delle montagne pi\u00f9 basse dell'Europa centrale (compresi i Carpazi occidentali).\nSpecie presenti nell'associazione: \"Calamagrostis arundinacea\", \"Athyrium distentifolium\", \"Calamagrostis villosa\", \"Dryopteris filix-mas\", \"Lilium martagon\", \"Laserpitium latifolium\", \"Gentiana lutea\", \"Molopospermum peloponesiacum\", \"Aconogonon alpinum\", \"Allium victorialis\", \"Eryngium alpinum\", \"Athyrium distentifolium\".\nTassonomia.\nLa famiglia di appartenenza (Plantaginaceae) \u00e8 relativamente numerosa con un centinaio di generi, mentre il genere della \"Digitalis\" comprende una ventina di specie di cui mezza dozzina sono presenti nella flora spontanea italiana.\nLa classificazione tassonomica della \"Digitalis grandiflora\" \u00e8 in via di definizione in quanto fino a poco tempo fa il suo genere apparteneva alla famiglia delle Scophulariaceae (secondo la classificazione ormai classica di Cronquist), mentre ora con i nuovi sistemi di classificazione filogenetica (classificazione APG) \u00e8 stata assegnata alla famiglia delle Plantaginaceae; anche i livelli superiori sono cambiati (vedi il box tassonomico iniziale).\nQuesta pianta appartiene alla trib\u00f9 delle Digitalideae \nIl numero cromosomico di \"D. grandiflora\" \u00e8: 2n = 56.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nLa \"Digitalis purpurea\" (Digitale rossa) \u00e8 molto simile alla pianta di questa voce anche se non \u00e8 possibile nessuna confusione in quanto la corolla \u00e8 decisamente colorata di rosso-purpureo con chiazze interne bianche. Inoltre anche la distribuzione in Italia \u00e8 diversa: mentre la presenza della \u201cDigitale rossa\u201d in Sardegna \u00e8 ben certificata, non altrettanto si pu\u00f2 dire per alcune sporadiche presenze nella provincia di Bolzano e di Vercelli.\nPi\u00f9 simile \u00e8 forse la \"Digitalis lutea\" (Digitale gialla piccola), ma come dice il nome i fiori sono pi\u00f9 piccoli e molto pi\u00f9 pubescenti alle fauci (il resto della pianta invece \u00e8 pi\u00f9 glabro); anche le antere di colore giallo-aranciato sono pi\u00f9 visibili.\nUsi.\nGiardinaggio.\nLa \u201cDigitale grande gialla\u201d \u00e8 una pianta molto decorativa \u00e8 quindi ampiamente usata nei giardini di tipo roccioso (in luoghi accidentati) anche per la sua facilit\u00e0 ad essere coltivata. Sono valide anche come piante da fiore reciso per i fioristi.\nPiante protette.\nIn molte regioni italiane queste piante sono regolamentate e protette dalla raccolta indiscriminata.\nQuestioni scientifiche.\nI vari botanici si sono chiesti l'utilit\u00e0 delle macchie e delle setole pelose all'interno della corolla. Probabilmente le macchie hanno una funzione di guida alla ricerca del nettare da parte degli insetti pronubi; mentre la presenza delle setole pelose non trova tutti concordi in una univoca spiegazione (c'\u00e8 chi dice che servano a tenere lontani certi insetti troppo piccoli, o chi al contrario che le setole servano come punto di appoggio).\nAltre notizie.\nLa digitale gialla maggiore in altre lingue \u00e8 chiamata nei seguenti modi:"}
{"id": "2337165", "revid": "199745", "url": "https://it.wikipedia.org/wiki?curid=2337165", "title": "Digitale gialla grande", "text": ""}
{"id": "2337176", "revid": "2058649", "url": "https://it.wikipedia.org/wiki?curid=2337176", "title": "Licab", "text": "Licab \u00e8 una municipalit\u00e0 di Quarta classe delle Filippine, situata nella Provincia di Nueva Ecija, nella regione di Luzon Centrale.\nStoria.\nLicab \u00e8 un ex sitio sotto il comune di Aliaga ed era conosciuto come \"Pulong Samat\". Una zona boschiva circondata da fiumi e torrenti, era abitata da trenta famiglie composte da Ilocani, Kapampangan e Tagalog, fino a quando i fratelli Esguerra arrivarono e vissero con la gente del posto.\nDon Dalmacio, uno dei fratelli Esguerra, guid\u00f2 la radura delle vaste praterie e delle sterpaglie con i suoi fratelli e la gente del posto, finch\u00e9 non coltivarono la zona con un raccolto abbondante.\nA causa dell'aumento della popolazione di Pulong Samat, Dalmacio diresse l'istituzione di un \"gunglo\" che serviva da consiglio o governo di Pulong Samat. Il suddetto consiglio inizi\u00f2 a cambiare il nome di Pulong Samat e in seguito us\u00f2 \"Licab\" che veniva dagli ilocana dicendo \"kaskada agliklikab ti ani ti pagay da\" che significa \"il riso che viene raccolto scorre\".\nNel 1882, guidati da Don Dalmacio, i capi locali dei barrios di Santa Maria, Licab, Bantog e vicini sitios presentarono una petizione all'amministrazione civile del governo spagnolo nelle Filippine per l'istituzione di un comuni separato dal comune di Aliaga.\nDopo pi\u00f9 di dieci anni, dopo aver adempiuto ai requisiti prescritti dai leader del governo spagnolo nelle Filippine, l'ordine di stabilire il comune di Licab fu adottato sotto la guida del governatore generale Ram\u00f3n Blanco ed entr\u00f2 in vigore il 28 marzo 1894.\nSuddivisioni amministrative.\nLicab \u00e8 formata da 11 baranggay:"}
{"id": "2337178", "revid": "729019", "url": "https://it.wikipedia.org/wiki?curid=2337178", "title": "Malattia del sudore", "text": "Malattia del sudore, o sudore inglese (dal latino: \"sudor anglicus\"), \u00e8 il nome dato a un misterioso morbo altamente contagioso che colp\u00ec prima l'Inghilterra e pi\u00f9 tardi l'Europa con una serie di epidemie, la prima cominciata nel 1485 e l'ultima nel 1551, per poi misteriosamente scomparire. I sintomi si manifestavano improvvisamente, e la morte molto spesso sopraggiungeva in poche ore. La causa rimane sconosciuta e su di essa sono state avanzate diverse ipotesi.\nCaratteristiche e cause.\nIl medico John Caius stava svolgendo il suo praticantato a Shrewsbury nel 1551 quando la malattia si diffuse nuovamente in Gran Bretagna; cos\u00ec descrisse i sintomi nei suoi scritti: \nLa causa \u00e8 l'aspetto pi\u00f9 misterioso della malattia. Molti commentatori incolpano della diffusione la sporcizia generale del tempo che potrebbe essere identificabile come la fonte dell'infezione. La prima epidemia, alla fine della guerra delle due rose, pu\u00f2 significare che furono i mercenari francesi assoldati da Enrico VII a portare il morbo in Inghilterra, in particolare perch\u00e9 essi sembravano esserne immuni. Inoltre, la malattia era pi\u00f9 letale tra i nobili e i ricchi che tra i poveri. La teoria dei mercenari francesi \u00e8 per\u00f2 indebolita dal fatto che alcuni nobili usarono il contagio come pretesto per non unirsi a Riccardo III durante la battaglia di Bosworth Field, prima della fine della guerra e dell'inizio del regno di Enrico. La diffusione estiva e rurale della malattia fa propendere gli studiosi verso un arbovirus veicolato da artropodi e incubato da roditori, anche se la trasmissione da persona a persona \u00e8 ben documentata negli scritti dell'epoca. Altri scienziati ipotizzano che possa essersi trattato pi\u00f9 precisamente di un Hantavirus.\nEpidemie storiche.\n1485.\nI primi ad accorgersi della diffusione di questa nuova malattia furono alcuni medici all'inizio del regno di Enrico VII. Dopo la battaglia di Bosworth Field, il 22 agosto del 1485, e il ritorno del re a Londra, il 28, il morbo si diffuse nella capitale, dove uccise migliaia di persone prima di estinguersi l'ottobre dello stesso anno.\nTra le vittime vi furono due lord sindaci della City di Londra, sei assessori e tre sceriffi. Questa allarmante malattia prese presto il nome di \"malattia del sudore\". Era molto diversa dalla peste, dalla febbre pestilenziale e dalle altre epidemie allora conosciute, non solo a causa dello speciale sintomo che le d\u00e0 il nome, ma anche per il suo decorso estremamente rapido e fatale.\nLa malattia del sudore raggiunse l'Irlanda nel 1492 quando gli Annali dell'Ulster registrano la morte di James Fleming, barone di Slane dal \"pl\u00e1igh allais\", appena arrivato in Irlanda. Anche gli Annali di Connacht registrano il suo necrologio e gli Annali dei Quattro Maestri registrano \"un'insolita peste a Meath\" [...] \"della durata di ventiquattro ore\". La malattia non sembrava attaccare i neonati o i bambini piccoli. C'\u00e8 da dire, tuttavia, che Freeman, editore degli Annali di Connacht, in una nota a pi\u00e8 pagina nega che si tratti di malattia del sudore, malgrado le somiglianze, ma afferma che si trattasse di \"febbre da carestia\" identificabile con il tifo.\n1507 e 1517.\nDal 1492 in poi, non vi furono pi\u00f9 episodi che fecero pensare a un ritorno del morbo, eccetto l'attribuzione a esso da alcuni storici della morte a Ludlow di Arturo, principe di Galles e primo marito di Caterina d'Aragona, oltre che erede al trono di Enrico VII, nel 1502. Comunque, nulla accadde pi\u00f9 fino al 1507, quando si diffuse una seconda epidemia, meno grave della prima; essa fu per\u00f2 seguita da una terza, nel 1517, molto pi\u00f9 mortale. A Oxford e Cambridge fu fatale, come anche in altre citt\u00e0, dove si dice sia morta met\u00e0 della popolazione. Ci sono testimonianze della diffusione del morbo anche a Calais e Anversa, ma \u2013 a parte per queste due eccezioni \u2013 non arriv\u00f2 nel continente.\n1528.\nNel 1528 una quarta epidemia della malattia colp\u00ec largamente la popolazione. Il primo episodio si verific\u00f2 a Londra alla fine di maggio, da dove raggiunse velocemente anche le campagne e i territori pi\u00f9 lontani, risparmiando il Nord, la Scozia ma raggiungendo l'Irlanda dove il Lord Chancellor Hugh Inge fu la vittima pi\u00f9 importante. In particolare a Londra la mortalit\u00e0 tocc\u00f2 livelli altissimi; la corte fu sciolta ed Enrico VIII lasci\u00f2 la capitale. Questa volta per\u00f2 la malattia si diffuse anche in Europa. Ci furono casi ad Amburgo, dove in una sola settimana morirono pi\u00f9 di mille persone. Dalla Germania, raggiunse l'Europa Orientale, dove caus\u00f2 migliaia di vittime. Le modalit\u00e0 di diffusione erano molto simili a quelle del colera. Giunse in Svizzera a dicembre, per arrivare poi in Danimarca, Svezia e Norvegia, e poi pi\u00f9 a est in Lituania, Polonia e Russia. Non si diffuse mai in Francia o in Italia.\nL'ultima epidemia del 1551.\nL'ultima grande epidemia scoppi\u00f2 nel 1551 in Inghilterra. Un eminente medico, John Caius, scrisse come testimone oculare un resoconto sulla malattia, \"A Boke or Counseill Against the Disease Commonly Called the Sweate, or Sweatyng Sicknesse\" (\"Un libro contro la malattia comunemente chiamata il Sudore o Malattia del Sudore\"). L'epidemia tocc\u00f2 Londra nei primi mesi di giugno e si diffuse rapidamente lungo le vie di comunicazione.\nLa malattia non si \u00e8 pi\u00f9 ripresentata in Europa dall'epidemia del 1551, anche se un morbo simile, noto come il \"sudore della Piccardia\", si diffuse in Francia tra il 1718 e il 1874 con un totale di 194 focolai, ma era meno grave e accompagnata da rash ed eruzioni cutanee."}
{"id": "2337180", "revid": "599013", "url": "https://it.wikipedia.org/wiki?curid=2337180", "title": "Llanera", "text": ""}
{"id": "2337183", "revid": "6923", "url": "https://it.wikipedia.org/wiki?curid=2337183", "title": "Gran Premio di Monaco 1990", "text": "Il Gran Premio di Monaco 1990 \u00e8 stata una gara di Formula 1 disputata il 27 maggio 1990 al circuito di Monaco. La gara \u00e8 stata vinta da Ayrton Senna alla guida di una McLaren.\nQualifiche.\nIn questa gara non ci sono avvicendamenti in nessuna scuderia; le qualifiche vedono il dominio di Ayrton Senna, che conquista la pole position davanti all'arci-rivale Prost. Continua ad impressionare Alesi, che si qualifica in terza posizione sulla sua Tyrrell; dietro al francese si piazzano Patrese, Berger, Boutsen, Mansell, Martini, Pirro e Piquet. In casa Ferrari, Prost e Mansell scelgono soluzioni differenti per il cambio, con il francese che decide di utilizzare per il weekend sei marce anzich\u00e9 le abituali (per il semiautomatico Ferrari) sette.\nPrequalifiche.\nDa notare il tempo segnato da Bruno Giacomelli con la Life, in quanto non lo avrebbe qualificato neppure per la concomitante gara di Formula 3.\nGara.\nPoco dopo la partenza, alla curva Mirabeau Haute Jean Alesi, con una manovra audace, supera Prost che d'istinto allarga; Berger non se ne avvede e tampona la Ferrari. Anche la Brabham di Modena subisce dei danni nella mischia e rimane ferma. Fuori combattimento anche Ivan Capelli, fermatosi per un guasto alla sua Leyton House poche centinaia di metri dopo il via. Il tracciato \u00e8 bloccato e la gara deve essere sospesa. L'austriaco e il campione del mondo devono partire con il muletto; la vettura di riserva Ferrari \u00e8 preparata per Mansell, e ha quindi il cambio a sette rapporti. Al secondo via tutto si svolge regolarmente e Senna mantiene la testa della corsa davanti a Prost, Alesi, Berger, Patrese e Boutsen; Pirro \u00e8 il primo a ritirarsi, quando il motore della sua Scuderia Italia cede gi\u00e0 nel corso del primo giro. Mansell, scivolato in ottava posizione dopo la partenza, cerca di recuperare, superando Martini e portandosi alle spalle di Boutsen; tuttavia, il tentativo di sorpasso del ferrarista al pilota belga non ha successo e Mansell \u00e8 costretto ad una sosta ai box per sostituire l'alettone anteriore.\nIn testa alla corsa, Senna conduce tranquillamente, soprattutto dopo il ritiro, dopo trenta giri, di Prost, la cui batteria esplode. Al 35\u00ba passaggio, Piquet esce di pista poco prima del tornante del Loews; per ripartire deve essere spinto dai commissari e questo gli costa la squalifica. Con Senna ancora stabilmente in testa e Alesi e Berger in lotta per la seconda posizione, si mette ancora in luce Mansell, che si porta al quarto posto dopo aver sopravanzato Warwick e Boutsen; tuttavia l'inglese si deve ritirare a quindici tornate dal termine, anch'egli per un problema alla batteria. Gli inconvenienti delle batterie Ferrari, inusuali in Formula 1, furono probabilmente causati dall'eccessiva richiesta di corrente del cambio elettroidraulico, continuamente sollecitato a Montecarlo, specialmente nella versione a sette rapporti che anche Prost alla fine fu costretto a usare. Nelle ultime fasi di gara Senna rallenta, permettendo ad Alesi e Berger di avvicinarglisi; il brasiliano ottiene la sua terza vittoria in carriera a Monaco, precedendo Alesi, Berger, Boutsen, Caffi e \u00c9ric Bernard, ultimo dei piloti al traguardo, che si era portato in sesta posizione negli ultimi giri di gara dopo aver mandato a muro Foitek per superarlo, ottenendo i suoi primi punti in carriera."}
{"id": "2337189", "revid": "767487", "url": "https://it.wikipedia.org/wiki?curid=2337189", "title": "Llanera (Nueva Ecija)", "text": "Llanera \u00e8 una municipalit\u00e0 di Quarta classe delle Filippine, situata nella Provincia di Nueva Ecija, nella regione di Luzon Centrale.\nLlanera \u00e8 formata da 22 baranggay:"}
{"id": "2337195", "revid": "767487", "url": "https://it.wikipedia.org/wiki?curid=2337195", "title": "Lupao", "text": "Lupao \u00e8 una municipalit\u00e0 di Quarta classe delle Filippine, situata nella Provincia di Nueva Ecija, nella regione di Luzon Centrale.\nLupao \u00e8 formata da 24 baranggay:"}
{"id": "2337196", "revid": "120726713", "url": "https://it.wikipedia.org/wiki?curid=2337196", "title": "Julio Lafuente", "text": "Biografia.\nEmigrato in Francia con la famiglia a soli due anni, \u00e8 stimolato dal contatto con architetti e artisti che frequentano il laboratorio del padre, apprezzato falegname, tanto da scegliere gli studi di architettura, nel 1939, presso l'\u00c9cole nationale sup\u00e9rieure des beaux-arts. Dopo l'occupazione della Francia, nel 1941 torna in Spagna, dove prosegue la sua formazione alternando studi e lavori di architettura. Alla fine della guerra completa gli studi in Francia e comincia a fare progetti, concorsi e scenografie cinematografiche.\nIntenzionato a partire per gli Stati Uniti, da cui \u00e8 attratto per il fermento creativo del dopoguerra, Lafuente decide per\u00f2 di fare prima un viaggio in Italia, per l'interesse verso l'arte italiana. Arrivato a Roma, rimane affascinato dal clima culturale della citt\u00e0 e dal grande interesse per l'architettura. Dopo un periodo da turista, decide di trattenersi ancora e di trovare un lavoro. Nel 1953 inizia la collaborazione con lo studio Monaco-Luccichenti, dove collabora ai progetti di studio e realizza in autonomia alcuni piccoli progetti. Lo studio di Vincenzo Monaco-Amedeo Luccichenti, che aveva prodotto e continuava a produrre alcune delle pi\u00f9 significative architetture del dopoguerra, rappresentava del resto un'ottima opportunit\u00e0 per un ancor giovane talento. Gi\u00e0 dalle prime opere realizzate con la collaborazione di Lafuente, le due case gemelle di Santa Marinella, lo stile gi\u00e0 affermato e consolidato dello studio rivelava tuttavia l'influenza creativa dell'architetto spagnolo. A questa prima esperienza fanno seguito molti altri importanti progetti, come gli uffici della Siae a Roma. In quegli anni Lafuente collabora anche con artisti diversi, in particolare con Andrea e Pietro Cascella, con i quali condivide la vittoria del primo premio nel concorso internazionale per il monumento commemorativo delle vittime di Auschwitz.\nAlla soglia degli anni Sessanta, il distacco dallo studio Monaco-Luccichenti individua una nuova condizione di autonomia professionale, permettondogli di esprimere pienamente la propria individualit\u00e0 architettonica. Le Olimpiadi di Roma del 1960 offrono, in tal senso, una prima grande occasione: Lafuente, infatti, insieme a Calogero Benedetti, progetta il complesso delle tribune e dei servizi per l'Ippodromo Tor di Valle. Inoltre, con la realizzazione dell'ospedale per il Sovrano Militare Ordine di Malta in zona Magliana a Roma, Lafuente risolve il difficile compito di coniugare l'antico e il moderno, armonizzando il preisistente antico manufatto seicentesco con le moderne attrezzature di un nuovo organismo architettonico.\nNel corso degli anni Sessanta l'attivit\u00e0 di Lafuente si arricchisce di opportunit\u00e0 di approfondimento delle scelte stilistiche e delle capacit\u00e0 professionali. Insieme a Gaetano Rebecchini realizza, infatti, numerose opere per vari committenti, soprattutto privati e ordini religiosi, fra i quali il Santuario dell'Amore Misericordioso di Collevalenza (voluto da Madre Speranza e reso Santuario da Giovanni Paolo II), la Casa di cura \"Pio XI\" e il Collegio dei Fratelli Cristiani, sempre a Roma. Ulteriori stimoli alla sperimentazione arriveranno con l'affermarsi della domanda di architettura commerciale e industriale, che gli consente di utilizzare le nuove possibilit\u00e0 tecnologiche per ampliare le proprie potenzialit\u00e0 espressive, come avviene nell'edificio della Esso, anch'esso ubicato alla Magliana.\nDalla met\u00e0 degli anni Settanta Lafuente collabora con la societ\u00e0 italo-francese Sauti, che realizzava strade nei deserti dell'Arabia Saudita, e gli vengono commissionate la \"beautification\" della citt\u00e0 di Gedda e la realizzazione di \"landmarks\", ovvero di quei monumenti che, nascendo prima dell'edilizia urbana, rappresentano dei punti di riferimento nei nuovi quartieri. Lafuente realizza a questo scopo opere intese a celebrare la cultura locale, quali le quattro fontane di Gedda. La grande visionariet\u00e0 di queste megastrutture \u00e8 presente anche nelle architetture che in questo periodo egli realizza per i privati. Nella Villa Yoko Nagae all'Olgiata, ad esempio, costruita nel 1978 per la contessa Yoko Nagae Ceschina, Lafuente utilizza tutte le potenzialit\u00e0 espressive del calcestruzzo per giocare con ombre e volumi, anticipando in questo modo molti dei temi che saranno oggetto del dibattito e della cultura progettuale dagli anni settanta in poi. Nella sua opera relativamente pi\u00f9 recente, l'edificio viaggiatori per l'Air terminal ferroviario al quartiere Ostiense, Lafuente si rif\u00e0 esplicitamente alle grandi coperture ferroviarie del XIX secolo.\nArchivio.\nL'archivio dell'architetto Lafuente dichiarato di notevole interesse storico il 18 giugno 2003 dalla Soprintendenza Archivistica per il Lazio, \u00e8 stato riordinato nel 2013, comprende 1700 elaborati grafici ca. raccolti in 98 tubi e 3 cartelle, 243 fascicoli di documentazione allegata ai progetti, cianografie e corrispondenza, 52 album, 3 quaderni di fotografie, 7 scatole di diapositive, 24 album rassegna a stampa, 9 modelli. Per la consultazione rivolgersi alla soprintendenza competente per il territorio."}
{"id": "2337200", "revid": "729019", "url": "https://it.wikipedia.org/wiki?curid=2337200", "title": "Stazione di Monopoli", "text": "La stazione ferroviaria di Monopoli si trova sulla linea ferroviaria Ancona-Lecce, tra le citt\u00e0 di Bari e Brindisi.\nStrutture e impianti.\nFino al 2003 erano in esercizio tre binari, ma con il raddoppio della tratta tra Bari e Lecce il terzo binario \u00e8 stato convertito in binario terminale per la linea locale di collegamento con Bari.\nServizi.\nLa stazione dispone di:"}
{"id": "2337212", "revid": "2130303", "url": "https://it.wikipedia.org/wiki?curid=2337212", "title": "Chiesa di Santa Maria Assunta (Locarno)", "text": "La chiesa di Santa Maria Assunta \u00e8 situata a Locarno.\nLa costruzione, in stile barocco, inizi\u00f2 attorno al 1628; la chiesa fu consacrata il 5 giugno 1636. Fu restaurata negli anni 1899 e 1967-1971. \nDescrizione.\nL'edificio presenta una navata unica con due cappelle laterali e coro poligonale. Il portale \u00e8 sormontato dallo stemma del fondatore, e affiancato da affreschi; nelle nicchie laterali, statue in stucco dei Santi \"Rocco\", \"Sebastiano\", \"Vittore\" e \"Michele\".\nInterno.\nL'interno conserva decorazioni barocche in stucco. Sulle pareti del coro sono presenti affreschi con episodi evangelici. L'altare maggiore ha un paliotto in scagliola, della seconda met\u00e0 del secolo XVIII, e un tabernacolo ligneo a tempietto, rivestito di lamine d'argento sbalzato e cesellato, della seconda met\u00e0 del secolo XVII. \nNella cappella di San Germano, costruita tra il 1687 e il 1690, la decorazione in stucco risale all'inizio del secolo XVIII; il dossale d'altare in stucco nella nicchia custodisce le reliquie del Santo. Nella cappella a destra, aperta nel 1779, \u00e8 collocata la statua lignea dell'\"Assunta\" del 1672, attribuita alla bottega di Francesco Torriani."}
{"id": "2337213", "revid": "1543377", "url": "https://it.wikipedia.org/wiki?curid=2337213", "title": "Spedizione dei Garc\u00eda de Nodal", "text": "La spedizione dei Garc\u00eda de Nodal fu decisa nel 1619 da re Filippo II di Spagna per effettuare una ricognizione nel passaggio tra gli oceani Atlantico e Pacifico, a sud della Terra del Fuoco appena scoperta dai mercanti olandesi Jacob Le Maire e Willem Schouten. La spedizione ebbe successo, e tutti gli obbiettivi furono raggiunti. Non mor\u00ec nessuno e non si perse nessuna nave, facendo il tutto in un breve periodo di tempo.\nContesto storico.\nLa spedizione dei Garc\u00eda de Nodal era cruciale per l'impero spagnolo. La scoperta di una rotta tra Atlantico e Pacifico, un'alternativa allo stretto di Magellano, cambi\u00f2 drasticamente l'approccio spagnolo alla gestione delle regioni meridionali dell'America, gi\u00e0 disturbata da Francis Drake fin dal 1578.\nLa spedizione fu guidata da Bartolom\u00e9 e Gonzalo Garc\u00eda de Nodal (nati entrambi a Pontevedra attorno al.1570, e morti nel 1622), assieme al cosmografo Diego Ram\u00edrez de Arellano nel ruolo di pilota. Nel corso della spedizione furono usati due vascelli simili per evitare di dover aspettare l'altro durante l'uscita dai porti. \nLa spedizione salp\u00f2 da Lisbona, attuale Portogallo, il 27 settembre 1618, e nel gennaio del 1619 entr\u00f2 nello stretto compreso tra la Terra del Fuoco e l'isola degli Stati che essi chiamarono \"Estrecho de San Vicente\" (oggi noto come stretto di Le Maire). Le settimane successive furono spese esplorando meticolosamente e dando un nome alle coste meridionali della Terra del Fuoco e delle isole meridionali, compreso Capo Horn che fu chiamato \"Cabo San Ildefonso\". In seguito la spedizione salp\u00f2 verso sud alla latitudine di 58\u00b030'S, scoprendo le Isole Diego Ram\u00edrez ed arrivando fino al canale di Drake. Entrarono nell'oceano Pacifico dirigendosi a nord, riuscendo ad entrare nello stretto di Magellano dal lato occidentale al loro primo tentativo. Raggiunsero l'Atlantico il 13 marzo, e la Spagna il 7 luglio 1619.\nRisultati e valutazioni.\nCome risultato della spedizione fornirono alla \"Casa de Contrataci\u00f3n\" spagnola un'incredibile quantit\u00e0 di dati e di mappe che sarebbero rimaste segrete per secoli.\nRisultati conseguiti.\nTra i risultati conseguiti dalla spedizione dei fratelli Garcia de Nodal ci sono:"}
{"id": "2337217", "revid": "729019", "url": "https://it.wikipedia.org/wiki?curid=2337217", "title": "Kalinin K-12", "text": "Il Kalinin K-12 (in caratteri cirillici \u041a\u0430\u043b\u0438\u043d\u0438\u043d \u041a-12), citato anche come Kalinin BS-2 (in cirillico \u0412\u0421-2) era un bombardiere bimotore sperimentale progettato dall'OKB 115 diretto da Konstantin Alekseevi\u010d Kalinin e sviluppato in Unione Sovietica negli anni trenta.\nIl modello, caratterizzato da un aspetto non convenzionale \"a coda corta\", avrebbe dovuto costituire il banco di prova in scala ridotta del modello definitivo, chiamato Kalinin K-13. Lo sviluppo fu interrotto nel 1938, quando il suo progettista fu arrestato.\nStoria.\nSviluppo.\nNel febbraio 1931, nell'ambito di un programma di modernizzazione della Sovetskie Voenno-vozdu\u0161nye sily, l'aeronautica militare sovietica, promosso dal Gosudarstvenny lyotno-ispytatelny tsentr Ministerstva oborony imeni V.P.Chkalova (NII VVS), l'istituto di ricerca che aveva il compito di fare sperimentazione nel campo dell'aviazione militare, emise una specifica per la fornitura di un nuovo velivolo multiruolo. Il programma di sviluppo, al quale venne assegnata la sigla BS-2 (in cirillico \u0412\u0421-2), venne assegnato all'ufficio di progettazione diretto da Konstantin Alekseevi\u010d Kalinin e la costruzione allo stabilimento statale di Charkiv.\nLo sviluppo del nuovo aereo fu intrapreso a nel 1934. Si trattava di un velivolo dalle caratteristiche tecniche piuttosto particolari, in particolare per quanto riguardava il profilo alare. La coda, inoltre, era piuttosto corta. Alla sua estremit\u00e0 vi era una torretta con le due mitragliatrici. La struttura era costituita da tubi d'acciaio saldati, mentre la copertura era in tessuto.\nDopo una serie di problemi derivati dai dubbi espressi nella sua progettazione e dopo aver verificato con un modello volante senza motori in scala 1:2 le caratteristiche del futuro velivolo il programma venne spostato a Vorone\u017e subendo ulteriori ritardi. Solo nei primi mesi del 1936 venne iniziata la costruzione del prototipo che, una volta completato, venne portato in volo per la prima volta nel luglio 1936 ai comandi del pilota collaudatore Borisov. Borisov venne incaricato di continuare le prove di volo che proseguirono nei mesi successivi. La presentazione al pubblico venne prevista nell'occasione della parata aerea di Tu\u0161ino in occasione della \"Giornata delle Forze Aeree Sovietiche\" del 18 agosto dell'anno successivo. In quell'occasione il velivolo venne dipinto con un particolare schema mimetico che rappresentava l'uccello di fuoco, figura della mitologia slava.\nLo sviluppo termin\u00f2 bruscamente nell'estate 1938, quando Kalinin, nell'ambito delle purghe staliniane, in seguito ai risultati dei suoi progetti ritenuti insoddisfacenti dal governo venne arrestato dal Direttorato politico dello Stato (OGPU), la polizia segreta sovietica, con l'accusa di sabotaggio industriale e per questo condannato a morte ed il suo OKB sciolto."}
{"id": "2337218", "revid": "287204", "url": "https://it.wikipedia.org/wiki?curid=2337218", "title": "Besan\u00e7on Basket Comt\u00e9 Doubs", "text": "Il Besan\u00e7on Basket Comt\u00e9 Doubs, noto semplicemente come Besan\u00e7on B.C.D. \u00e8 stata una societ\u00e0 cestistica avente sede a Besan\u00e7on, in Francia. Fondata nel 1990, ha giocato nel campionato francese fino al 2009.\nDisputava le partite interne nel Palais des sports de Besan\u00e7on, che ha una capacit\u00e0 di 4.200 spettatori."}
{"id": "2337219", "revid": "327653", "url": "https://it.wikipedia.org/wiki?curid=2337219", "title": "Testamento dei dodici patriarchi", "text": ""}
{"id": "2337220", "revid": "599013", "url": "https://it.wikipedia.org/wiki?curid=2337220", "title": "G\u00e9lson Baresi", "text": "Carriera.\nClub.\nG\u00e9lson inizi\u00f2 la sua carriera nel Flamengo, nel 1992, quando partecip\u00f2 alla vittoria della squadra nel Campeonato Brasileiro S\u00e9rie A 1992.\nNonostante giocasse raramente da titolare, gli fu attribuito il soprannome di G\u00e9lson Baresi, in onore del difensore italiano Franco Baresi.\nNel 1995, lasci\u00f2 il Flamengo per il Cruzeiro, dove vinse la Copa do Brasil 1995 e la Coppa Libertadores 1997. Dopo l'esperienza nello Stato di Minas Gerais, gioc\u00f2 per Coritiba, Fluminense e Atl\u00e9tico-MG.\nNell 2000 e 2002, gioc\u00f2 per il Vit\u00f3ria Set\u00fabal, nella sua unica esperienza in Europa. Tornato nuovamente in Brasile, gioc\u00f2 per Paran\u00e1, Mar\u00edlia e Cear\u00e1. Chiuse la carriera nel 2006 con il CFZ.\nNazionale.\nCon la Nazionale di calcio del Brasile ha giocato e vinto il . Ha partecipato anche alla CONCACAF Gold Cup 1996."}
{"id": "2337227", "revid": "125382466", "url": "https://it.wikipedia.org/wiki?curid=2337227", "title": "Guilherme Arantes", "text": "La sua discografia conta oltre 20 album, che hanno riscosso grande successo: conosciuto e apprezzato anche al di fuori del Brasile, ha tenuto diversi concerti in Nordamerica, in Europa e in Estremo Oriente. Dal 2000 \u00e8 uno Steinway Artist.\nBiografia.\nGuilherme Arantes ha iniziato la sua carriera musicale nel 1974 come voce del gruppo Moto Perp\u00e9tuo, specializzato in pop e rock progressivo, generi cui \u00e8 rimasto sostanzialmente fedele anche da solista, a partire dal 1976, anno del suo album d'esordio \"Guilherme Arantes\", contenente tra l'altro le canzoni \"Meu Mundo E Nada Mais\" (con la quale si \u00e8 fatto conoscere) e \"Cuide-se Bem\". \"Meu Mundo e Nada Mais\", ascoltabile pi\u00f9 di 300 volte nella telenovela \"Anjo Mau\", \u00e8 anche stato il secondo singolo pi\u00f9 venduto dell'anno in Brasile.\nMolto apprezzato per le performance al pianoforte, Arantes ha lanciato negli anni settanta e ottanta i fortunati singoli \"Amanha\", \"Pedacinhos\", \"Muito Diferente\" e soprattutto \"Deixa Chover\", presente nella colonna sonora della telenovela \"Destini\". Ha composto anche brani nell'ambito di progetti destinati all'infanzia (emblematica la canzone \"Xixi Nas Estrelas\").\nTra le sue numerose collaborazioni, si ricordano quelle con Elis Regina, Edgard Scandurra, Daniel, Maria Beth\u00e2nia e Marina Lima.\nNel 2000, anno in cui ha inciso un cd di soli brani strumentali, \"New Classical Piano Solos\", distribuito da Sony Music/Columbia con successo in otto Paesi (Brasile, Stati Uniti, Giappone, Germania, Italia, Spagna, Portogallo e Regno Unito), si \u00e8 esibito alla Steinway Hall di New York, secondo artista brasiliano dopo Guiomar Novaes . Per l'occasione Arantes era accompagnato da musicisti della Juilliard School.\nNel XXI secolo si \u00e8 recato pi\u00f9 volte a Tokyo, dove ha anche girato uno dei due videoclip abbinati alla canzone \"Condi\u00e7ao Humana\" (2013).\nNel 2016 ha festeggiato quarant'anni di carriera solista cantando in diverse citt\u00e0 statunitensi (Fort Myers, Orlando, Pittsburgh, New York, Newark, Framingham e Fort Lauderdale, durante il Brazilian International Press Awards 2016, dove \u00e8 stato premiato col \"Lifetime Achievement Award\") . Tre anni dopo ha intrapreso un tour che ha coinvolto Stati Uniti (Seattle, Tucson, Phoenix, Boston, tra le varie tappe) e Canada (Calgary e Mississauga).\nGestisce un proprio blog su internet.\nVita privata.\nGuilherme Arantes \u00e8 padre di Marietta Vital, cantante anche lei, nonch\u00e9 di Gabriel, Pedro, Thiago e Paola."}
{"id": "2337237", "revid": "1573940", "url": "https://it.wikipedia.org/wiki?curid=2337237", "title": "Certosa di Serra San Bruno", "text": "La certosa di Serra San Bruno (anche Certosa dei Santi Stefano e Bruno) \u00e8 un monastero certosino situato vicino all'omonima cittadina in provincia di Vibo Valentia. Sorge a circa 815 metri s.l.m.\nStoria.\nOrigine.\nFondata il 24 giugno 1084 in Francia, nei dintorni di Grenoble, la prima Abbazia certosina, sei anni pi\u00f9 tardi Bruno di Colonia fu convocato presso la corte vaticana da Oddo di Ch\u00e2tillon (suo ex discepolo, tra il 1056 e il 1076, alla scuola del Duomo di Reims), giunto in Italia nel 1080 ed eletto pontefice nel 1088 col nome di Urbano II. Costretto a stabilirsi sull'Isola Tiberina causa l'ostilit\u00e0 della Curia romana, favorevole al reinsediamento (1087) dell'antipapa Clemente III (Guiberto di Ravenna), tra il 1089 e il 1098 Urbano II soggiorn\u00f2 ripetutamente nei territori dell'Italia meridionale conquistati dai Normanni. Se non gi\u00e0 nel 1089, negli anni 1090-1091 Bruno fu certamente al seguito del papa nel Ducato di Calabria, ove gli venne offerta la nomina di vescovo. Ma Bruno, declinata la mitria, ottenne dal pontefice il consenso di potersi ritirare in solitudine sull'Altopiano delle Serre calabresi, in un fondo fra Arena e Stilo donatogli da Ruggero I d'Altavilla.\nQui, nella localit\u00e0 chiamata \"Torre\", a circa 835 metri di altitudine, nel cuore della Calabria Ulteriore, l'attuale Calabria centro-meridionale, Bruno fond\u00f2 nel 1091 l'Eremo di Santa Maria di Turri o del Bosco. Non diversamente che a Grenoble, le celle dei padri eremiti - capanne di legno e fango, rustiche e primitive, ma solide abbastanza da resistere al peso della neve - erano distribuite intorno alla chiesa monastica: un edificio in muratura di piccole dimensioni, probabilmente simile alla Cattolica di Stilo o alla chiesa di S. Ruba in Vibo Valentia. La chiesa fu consacrata solennemente il 15 agosto 1094 alla presenza di Ruggero I di Calabria e Sicilia che, per l'occasione, volle ampliare la sua precedente donazione in favore di Bruno includendovi ulteriori appezzamenti di Stilo e i casali di Bivongi e Arunco (Montepaone).\nIn una lettera (1097) indirizzata a Raoul le Vert, uno dei due compagni che fecero insieme con lui il voto di consacrarsi alla vita monastica, Bruno descrisse cos\u00ec la natura del luogo:\nBruno ottenne il terreno mediante un atto steso a Mileto nel 1090. Arrivato nell'alta valle del fiume Ancinale, nelle vicinanze di Spadola (unico abitato allora esistente), ne segu\u00ec il corso verso una sorgente che si perdeva in un dedalo di piccole valli, di burroni e dirupi, dietro la radura di Santa Maria. Proprio in questa radura egli trov\u00f2 \u00abuna buona fontana\u00bb. Vicino alla stessa fontana vi era una piccola grotta e San Bruno si rallegr\u00f2 d'aver trovato il luogo ideale per una fondazione monastica. Egli cominci\u00f2, quindi, ad organizzare i gruppi ed a fissare la loro rispettiva dimora: i padri, nella conca e radura del bosco (Eremo di Santa Maria); i fratelli conversi, con i servizi domestici, a circa due chilometri di distanza, nel monastero di Santo Stefano, destinato anche a ricevere coloro che non potevano seguire completamente le regole del deserto.\nPi\u00f9 tardi, attorno al 1094, quando il conte Ruggero gli assegn\u00f2 il guardaboschi Mul\u00e8 (con figli), Bruno fece in modo che gli operai impegnati nella costruzione dell'Eremo e della Certosa, parte dei quali sposati, si stabilissero a una certa distanza dai monaci, perch\u00e9 questi fossero da loro nettamente separati. Sorsero cos\u00ec le prime abitazioni che furono all'origine del paese di Serra.\nBruno, riprendendo il genere di vita che aveva condotto in Francia, trascorse cos\u00ec, nell'eremo di Santa Maria e nella vita contemplativa in solitudine, gli ultimi dieci anni della sua esistenza.\nAvvenne in questo periodo una memorabile visita, l'incontro di Bruno con Lanuino (anche conosciuto come Landuino), il suo successore nel governo della comunit\u00e0 della Certosa francese, che intraprese un lungo e faticoso viaggio per incontrarsi con il fondatore dei certosini. Lanuino affianc\u00f2 Bruno nella conduzione della comunit\u00e0 eremitica a tal punto che i diplomi di concessione, sia quelli normanni che quelli pontifici era indirizzati agli \u00abamati figli Bruno e Lanuino\u00bb. Alla morte di Bruno la successione di Lanuino sembrava quindi certa ma evidentemente si verificarono dei dissensi all'interno della comunit\u00e0 e per appianarli dovette intervenire, quale legato papale, Riccardo cardinale vescovo di Albano che riusc\u00ec a risolvere la vertenza con successo, infatti il 26 novembre 1101 Papa Pasquale II confermava l'elezione ingiungendo a Lanuino di recarsi presso il Vaticano per il sinodo Lateranense del 1102. Lanuino rimase in carica fino al 1116 e assolse in questo periodo vari delicati incarichi per il pontefice diventando quasi un delegato apostolico; si occup\u00f2 dell'annosa vicenda che coinvolgeva il monastero di San Giuliano di Rocca Falluca in cui un abate ritenuto indegno non voleva abbandonare la carica ed esamin\u00f2, insieme con i vescovi di Reggio e Catania e l'abate di Sant'Eufemia le accuse mosse contro l'arcivescovo di Palermo Gualtiero. Nel frattempo aumentavano le donazioni e le immunit\u00e0 concesse da i re normanni alla certosa portando questa a divenire una grande signoria feudale.\nPeriodo cistercense.\nDeterminato a trasformare la Casa \"inferiore\" di S. Stefano del Bosco in una comunit\u00e0 di tipo cenobitico sul modello cos\u00ec delle \"lavre\" bizantine come delle abbazie disciplinate dalla regola benedettina, nel 1192 Guglielmo da Messina - quindicesimo successore di Bruno e per la terza volta Maestro dell'Eremo di S. Maria - intrattenne i primi contatti con Gualtiero, priore dell'abbazia cistercense di Fossanova (Latina); indi si rec\u00f2 a Roma per chiedere al papa Celestino III (Giacinto di Bobone Orsini) \"\"che la Certosa di Santo Stefano abbracciasse l'Istituto Cisterciense, che in quella stagione con grido grande di santit\u00e0, e di rigore a meraviglia fioriva\" La transizione del Monastero di S. Stefano del Bosco dall'Ordine certosino all'Ordine cistercense, sancita con bolla pontificia dell'11 dicembre 1192 e assecondata dalla maggior parte dei confratelli di Guglielmo, comport\u00f2 da un lato il totale abbandono dell'Eremo di S. Maria e dall'altro l'affermazione del Monastero di S. Stefano quale maggior centro ecclesiastico, amministrativo e organizzativo del Meridione, dotato di un patrimonio fondiario vastissimo con feudi e grange disseminate dalla Calabria Ultra, alla Puglia, alla Sicilia. Patrimonio talmente esteso e cospicuo da indurre a reprimere e scoraggiare perfino con la scomunica i reiterati tentativi di usurpazione messi in atto dai proprietari limitrofi.\nDell'attivit\u00e0 edilizia promossa da Guglielmo, primo abate cistercense di S. Stefano, e ripresa fino al 1411 da tutti e 41 i suoi successori, non si conserva traccia alcuna e neppure materiale d'archivio. Tuttavia \u00e8 probabile che, ereditata la chiesa monastica in muratura, tra il 1192 e il 1411 furono costruiti il muro di cinta, il chiostro, il refettorio, il Capitolo, il dormitorio, il dispensario e gli altri servizi. Attivit\u00e0 ininterrotta e di ampio respiro; ma condotta con ben poca considerazione dell'aspetto architettonico e strutturale degli edifici. Che di fatto deperirono rapidamente: o per cause naturali - agenti atmosferici e movimenti sismici (gi\u00e0 nel 1278 l'Abbazia appariva \"molto patita negli edifizj\"); o per la colpevole incuria degli 11 abati commendatari che tra il 1411 e gli inizi del 1500 si succedettero al governo del Monastero, \"persone che n\u00e9 punto, n\u00e9 poco cura alcuna non si prendevano della sua decadenza, vie sempre pi\u00f9 di male in peggio andavano le cose, che al medesimo s'apparteneva, cercando ognuno d'approfittarsi a di lui costo, come meglio potea loro riuscire\" [...]\"In tale stato di cose ben si pu\u00f2 immaginare quanto divenuto fosse il Cenobio di S. Stefano da se diverso, e dai principi suoi. L'osservanza religiosa affatto decaduta: le fabbriche o dirute, o che minacciavano ruina: i sacri arredi, e scarsi, ed o logori, o smunti. In somma tutto spirava dilapidamento, tutto miseria, e tutto orrore.\"\".\nN\u00e9 si pu\u00f2 escludere che, restituito definitivamente il monastero all'Ordine bruniano, gli stessi certosini abbiano demolito quanto risultava d'intralcio alla realizzazione della seconda Certosa, tanto pi\u00f9 se dismesso o fatiscente. A tutto ci\u00f2 seguirono nel 1783 la distruzione dell'intero complesso edificato tra il 1514 e il 1600 e infine, sullo scorcio del 1800, la ricostruzione ex-novo di S. Stefano in attuazione di un progetto relativamente incline al recupero delle preesistenze; e anzi tale da comportare ulteriori demolizioni proprio a danno delle vestigia cinquecentesche di maggiore interesse sotto il profilo storico e architettonico.\nReintegro dell'Ordine certosino.\nRisoltosi con un nulla di fatto il primo tentativo (1496) volto a restituire ai Certosini il Monastero di S. Stefano affrancandolo finalmente dalla Commenda, nel 1513 il nuovo abate Luigi d'Aragona, forte del parere favorevole espresso dalla Corte di Napoli, ottenne anche il consenso del pontefice Leone X (Giovanni de' Medici) che ne inform\u00f2 il priore della Grande Chartreuse di Grenoble ove, nel 1514, vennero definite le necessarie disposizioni attuative. La cerimonia della riconsegna (\"recuperazione\") della Certosa di S. Stefano ebbe luogo in forma solenne il 27 febbraio 1514, alla presenza dei priori delle Case meridionali (Napoli, Capri, Padula, Chiaromonte) e degli esponenti pi\u00f9 rappresentativi dell'aristocrazia calabrese e napoletana. Il 1\u00ba marzo 1514 il certosino bolognese Costanzo De Rigetis, gi\u00e0 delegato dal Capitolo Generale a riprendere ufficialmente possesso del monastero, ne assunse di fatto la reggenza in qualit\u00e0 di priore. Suo \u00e8 il celebre \"\"Libretto della Ricuperazione\", vergato a mano nel 1523, nel quale egli descrive tutto ci\u00f2 - documenti, ruderi, leggende, ricordi - che aveva trovato sul posto al suo arrivo in Calabria. (Una trascrizione del \"Libretto\", curata nel 1629 da un tale Severo Travaglione, si conserva attualmente nella biblioteca della Certosa di Grenoble).\nRestituito il Monastero di S. Stefano all'Ordine certosino, non vi fu priore che \"in tempo del suo governo non vi abbia speso in fabbriche, ed altri abbellimenti pi\u00f9, e pi\u00f9 migliaja di scudi, e sovente o per magnificenza, senza tacer che pure talvolta per capriccio, o per far pompa de' propri ingegnosi talenti, altri abbattendo, ed atterrando ci\u00f2, che taluno si era ingegnato, e lusingato di voler eternare, tutta la Casa ha mutato di aspetto, cosicch\u00e9 appena si pu\u00f2 mostrare col dito, e dire: Qui fu l'antica Certosa...\". Di ci\u00f2 che nel corso di almeno due secoli ciascuno ritenne di poter fare e disfare senza vincoli di sorta n\u00e9 limite di spesa, oggi non restano che ruderi e frammenti. Tuttavia, attingendo alle annotazioni del Tromby, fondate per lo pi\u00f9 su osservazioni dirette e/o documenti coevi custoditi fino al 1783 nell'archivio della seconda Certosa, \u00e8 possibile delineare una cronologia necessariamente essenziale e schematica ma sufficientemente attendibile degli interventi pi\u00f9 impegnativi o di maggiore importanza. Si va cos\u00ec dai primi lavori di restauro intrapresi su iniziativa del De Rigetis (1514); all'ampliamento del chiostro grande, articolato su due livelli e dotato di 24 celle (1523); al consolidamento del muro di cinta, rafforzato con 7 torri di guardia (1536); al completamento del chiostro e alla costruzione del Refettorio (1543);al completamento della nuova chiesa conventuale (1600); alla creazione del laghetto artificiale delle penitenze (1645); alla risistemazione del cosiddetto Dormitorio (1776).\nIniziata nel 1523 su disegno non gi\u00e0 del Palladio e neppure di Giacomo Del Duca, bens\u00ec di un modesto quanto anonimo architetto lombardo, la chiesa conventuale si sviluppava su pianta a croce latina, con una sola navata centrale e otto cappelle laterali. Una cupola di considerevole altezza, rivestita esternamente di piombo, era situata all'incrocio della navata e del transetto. Ripartita in due ambiti nettamente distinti, riservati rispettivamente ai padri eremiti e ai conversi, la chiesa ospitava opere marmoree - altari e sculture - di pregevole fattura e si dice fosse abbellita con dipinti di Mattia Preti, Luca Giordano e Giuseppe Ribera.\nIl terremoto del 1783.\nGi\u00e0 seriamente danneggiata dai numerosi terremoti che a partire dal 1604 si registrarono in Calabria, ma ancor pi\u00f9 gravemente per effetto dei moti tellurici del 1638 e del 1693, il 7 febbraio 1783 la Certosa di S. Stefano fu ridotta a un ammasso di macerie da un sisma devastante del 9\u00ba grado della scala Mercalli. Ceduta in pi\u00f9 parti la recinzione perimetrale dell'Abbazia; parzialmente crollati il Capitolo, il Refettorio, il Priorato, il chiostro dei conversi e quello dei procuratori; rase al suolo le 24 celle dei padri eremiti, dell'imponente complesso edificato a pi\u00f9 riprese nel corso del Cinquecento in pratica non restarono che l'ordine inferiore della facciata della chiesa conventuale (ritenute malsicure, le opere murarie che ne delimitavano ancora la navata furono demolite nel 1895), 34 arcate del chiostro grande (originariamente articolate su due livelli) e la vera da pozzo al centro di esso.\nRidottisi a vivere nella pi\u00f9 grande miseria e in povere baracche allestite alla meglio tra le rovine, nel 1808 i religiosi dovettero abbandonare le loro precarie dimore in seguito alla soppressione dei monasteri decretata il 13 febbraio 1807 da Giuseppe Bonaparte. Sebbene di poco, l'esodo imposto dai Francesi fu preceduto da una consistente dispersione in beni materiali attraverso la Cassa Sacra che, istituita nel 1784 \"per alleviare in qualche modo le sofferenze della popolazione colpita, si dimostr\u00f2 un secondo flagello, peggiore del primo. I funzionari governativi, mandati sul posto a gestirla, asportarono quanto di meglio ci fosse: oggetti sacri in metallo pregiato, suppellettili, ..., documenti d'archivio, libri di sicuro valore\". \"Poi furono 32 anni di completo abbandono. Ormai terra di nessuno, la Certosa divenne oggetto di ruberie e saccheggi che culminarono nell'inverno 1820-1821, allorch\u00e9 la chiesa monastica venne spogliata di tutto - marmi, altari, dipinti ed ogni altro oggetto di arredo.\nI monaci poterono riprenderne possesso soltanto nel 1840 per allontanarsene di nuovo, ma volontariamente, nell'autunno del 1844; anche perch\u00e9 turbati dalla perdita del confratello portinaio Ars\u00e8ne Compain, ucciso dai briganti. Per concessione di Ferdinando II, vi fecero definitivamente ritorno con cerimonia solenne il 4 ottobre 1857, adattandosi a vivere alla meglio tra le rovine per qualche decennio ma provvedendo in proprio alle riparazioni pi\u00f9 urgenti. Nel 1889 il Capitolo Generale di Grenoble affid\u00f2 a Fran\u00e7ois Pichat, architetto dell'Ordine, il compito di redigere un progetto complessivo di ricostruzione e restauro. Improntato alla riproposizione dei tipi edilizi e del repertorio morfologico romanico e barocco, il piano messo a punto da Pichat fu realizzato in modo sistematico e continuativo solo a partire dal 1894, in seguito a un sopralluogo dell'architetto francese in Calabria.\nNel corso di sei anni di lavoro si portarono a compimento la nuova chiesa monastica e le cappelle private, il grande chiostro e le 14 celle dei padri, la torre dell'orologio in sostituzione del vecchio campanile, la Foresteria, i luoghi di preghiera e di incontro, la Procura e gli altri servizi, le stalle e i depositi. In pari tempo si procedette alla ristrutturazione delle preesistenze cinquecentesche ancora recuperabili: il Refettorio, la Sala del Capitolo, la Biblioteca e la Cappella delle reliquie. Il nuovo complesso venne inaugurato nella festa di Pasqua del 1899, mentre la consacrazione della nuova chiesa ebbe luogo il 13 novembre del 1900.\nDescrizione.\nHa una biblioteca con 25.000 volumi ancora oggi in ampliamento.\nDocumentari.\nLa Rai l'8 ottobre 2011 trasmette a tg2 Dossier un documentario interamente dedicato alla Certosa, filmando la vita dei monaci.\nI presunti ospiti della Certosa: Ettore Majorana e Lennann Leroy.\nNel marzo del 1938 il famoso fisico Ettore Majorana, allievo di Enrico Fermi scomparve all'et\u00e0 di 32 anni. Lo scrittore Leonardo Sciascia ipotizz\u00f2 che in realt\u00e0 si fosse ritirato a vita eremitica nella Certosa di Serra San Bruno, ma questo fu sempre negato dai monaci dell'ordine certosino.\nFu ospite certamente invece Lennann Leroy, un reduce americano della Guerra di Corea, ma confuso dai media, attraverso un falso scoop, con il pilota che sganci\u00f2 la bomba atomica a Hiroshima."}
{"id": "2337263", "revid": "287204", "url": "https://it.wikipedia.org/wiki?curid=2337263", "title": "Harewood House", "text": "Harewood House () \u00e8 una dimora storica di campagna del Regno Unito situata nella localit\u00e0 omonima, a circa 10 chilometri dalla citt\u00e0 inglese di Leeds (West Yorkshire).\nLa sua edificazione risale al XVIII secolo ma ha assunto, dopo le modifiche apportate nell'Ottocento, un aspetto stile neoclassico.\nPer completare la lussuosa magione - realizzata su progetto dell'architetto John Carr poi rivisto da Robert Adam e costata sterline dell'epoca - occorsero circa dodici anni, dal 1759 al 1772. Committenti di quella che doveva divenire la dimora dell\"Earl of Harewood\" - il \"conte di Harewood\" - furono i mercanti Henry ed Edwin Lascelles, rispettivamente padre e figlio.\nStoria.\nHenry Lascelles (1690-1753) aveva fatto fortuna nelle prime decadi del Settecento alle Barbados. Esattore di dogana, affiancava a questa attivit\u00e0 il commercio di canna da zucchero e la tratta degli schiavi dall'Africa. Il figlio Edwin (1712 - 1795) nacque nei Caraibi nello stesso anno in cui il padre giunse nello stato caraibico. Nel 1734 la famiglia Lascelles fece ritorno in Inghilterra e, forte della fortuna accumulata, decise di entrare a far parte dell'aristocrazia terriera, la \"landed gentry\" britannica.\nFu cos\u00ec che venne acquistata nel 1739 per sterline la tenuta di Harewood, ovvero il terreno su cui sorgeva una precedente costruzione, con l'intento di edificarne sui resti una dimora che fosse in grado di elevare lo status sociale della famiglia. Alla sua morte, Henry Lascelles non aveva ottenuto il titolo nobiliare di Earl of Harwood (che sarebbe stato assegnato ai Lascelles solo in seguito) - ma semplicemente quello di Esquire.\nCasa museo.\nGran parte degli arredi di Harewood House, trasformata in casa museo dalla fine del XX secolo, furono disegnati dal famoso ebanista Thomas Chippendale, che dedic\u00f2 parecchi anni a quest'opera, mentre il paesaggista ed architetto britannico Lancelot \"Capability\" Brown si occup\u00f2 della realizzazione dei coreografici giardini.\nAd essi, nel 1844, Sir Charles Barry, chiamato dai proprietari Henry Lascelles, terzo conte di Harewood, e dalla moglie Lady Louisa, ad adeguare la tenuta al gusto dell'epoca, aggiunse un'ulteriore grande terrazza affacciata sul parco circostante. Barry non si limit\u00f2 ad intervenire sulla parte esterna, ma alter\u00f2 il \"d\u00e9cor\" di Adam mutando la funzione di alcuni ambienti e con l'aggiunta di un piano.\nLe parti visitabili dopo il restauro dell'edificio - iniziato a partire dal 1929 e interrotto solo in occasione della seconda guerra mondiale - sono:\nLa Galleria contiene preziose opere d'arte fra cui dipinti di Tiziano Vecellio (\"Studio per ritratto di Francesco I\"), Giovanni Bellini (\"Madonna col Bambino e donatore\"), El Greco (\"Allegoria\"), Veronese (\"Ritratto di gentiluomo\"), Cima da Conegliano (\"San Girolamo nel deserto\").\nLa Chiesa di Ognissanti.\nAnnessa alla dimora, poco distante dall'ingresso e nascosta fra gli alberi, visibile prettamente per la piccola torre che la affianca, sorge la chiesa di Ognissanti, edificata nel XV secolo. Contiene le tombe in alabastro degli antichi residenti, raffigurati in armatura o con ricche vesti. Una piastra commemora il sesto conte di Harewood e la moglie, la principessa reale Mary, contessa di Harewood, figlia del re Giorgio V d'Inghilterra, qui sepolti.\nHarewood House oggi.\nFra gli altri artisti che si interessarono ad Harewood House figura Thomas Girtin il quale dimor\u00f2 nella casa diverso tempo, dipingendo nelle varie stanze ma anche lungo la campagna circostante e i vicini panorami, fra cui quello delle Plumpton Rocks, al tempo facenti parte dell\"Harewood Estate\", ovvero il complesso nel suo insieme, costruzione, palazzine adiacenti e parco.\nHarewood house ha avuto nel corso del tempo numerosi visitatori interessati alla sua architettura e alle collezioni di dipinti ivi contenute. La prima guida ufficiale della dimora fu pubblicato ad inizio del XIX secolo.\n\u00c8 tutt'oggi residenza della famiglia Lascelles. George Lascelles, settimo conte di Harewood, \u00e8 figlio di Mary di Windsor, Principessa Reale e Contessa di Harewood, figlia a sua volta di Giorgio V d'Inghilterra e della regina Mary di Teck.\nLa gestione dell\"Harewood Estate\" \u00e8 stato affidato ad un'apposita organizzazione, la \"Harewood House Trust\", che cura l'apertura al pubblico della Harewood House per buona parte dell'anno.\nHarewood ha vinto, in proposito, il premio nazionale \"Excellence in England\" come luogo di maggiore attrazione turistica per il 2003 ed \u00e8 una delle maggiori attrazioni turistiche dello Yorkshire. In essa i visitatori possono ammirare le bellezze delle diverse sale che compongono la dimora ma anche il parco e i giardini che circondano la residenza e che dal 2007 dispongono di un planetario, lo \"Yorkshire Planetarium\", il primo istituito nella regione, di un \"bird garden\" e di un giardino himalayano con una cascata che trasporta le acque del lago Harewood fino agli orti situati oltre le siepi ed i boschi.\nIl palazzo di Harewood - che fu usato come sede di convalescenza per i feriti della prima e della seconda guerra mondiale - \u00e8 classificato monumento di I grado (alcune parti di Grado II e Grado II*) e fa parte del consorzio \"Treasure Houses of England\", fondato negli anni settanta, per la tutela di nove fra le maggiori magioni d'Inghilterra.\nGli archivi della famiglia Lascelles e dell\"Harewood Estate\" sono conservati allo West Yorkshire Archive Service di Leeds.\nHarewood House \u00e8 collegata a Leeds attraverso la Leeds Country Way, che transita poco a sud della casa e del vicino lago."}
{"id": "2337268", "revid": "767487", "url": "https://it.wikipedia.org/wiki?curid=2337268", "title": "Vittorio Pavesio", "text": "Biografia.\nInizia nel 1977 collaborando col settimanale \"Il nostro tempo\" con alcune caricature. L'anno successivo crea, in collaborazione con Alberto Setzu, il personaggio Lockness. Con Gianfranco Goria e un gruppo di appassionati fonda nel 1994 l'associazione Anonima Fumetti, per promuovere il lavoro dei giovani autori.\nIntanto, . Nel 1983 costituisce con Mario Checchia la cooperativa \"Ettigraffio\", con la quale esegue lavori nella pubblicit\u00e0 e nella grafica. \nLavora come illustratore per la Ferrero, Mattel Toys e Fischer Price, con studi di personaggi e story board.\nNel 1988 fonda la \"Studio 901 Cartoons Production\", occupandosi di fumetti e grafica. Da 1983 disegna per \"Dolly\" (Arnoldo Mondadori Editore), poi dal 1989 al 1993 per Il Corriere dei Piccoli (Rizzoli). Dal 1998 al 2000 collabora con la testata Dodo (Giorgio Mondadori Editore), creando graficamente il personaggio \"Clarissa\", ideato da Enrica Salvatori, Massimo Della Croce e Danilo Francescano, e successivamente illustrato da autori come Elena Pianta, Paolo Mottura, Cinzia Di Felice e Silvano Beltramo..\nNel 1995 crea la Vittorio Pavesio Productions, che pubblica i primi titoli in collaborazione con l\"'Editrice Edigamma\" di Chieri. Le \"Edizioni Studio 901\" pubblicano con l'etichetta Vittorio Pavesio Productions diversi titoli. Nel 1997 l'etichetta si trasforma in casa editrice. Nel 1998 crea la Libreria del Fumetto \"901 Comics Resort \"che chiuder\u00e0 nel 2014. \nDal 1994 organizza la fiera annuale del fumetto Torino Comics, di cui \u00e8 cofondatore e direttore creativo. Nel 2004 la Vittorio Pavesio Productions fonda una propria divisione in Francia, \"Pavesio Editions\".\nNel 2014 le attivit\u00e0 editoriali in Italia e Francia vengono chiuse.\nNel 2015 il Tribunale di Torino dichiara il fallimento della Vittorio Pavesio Productions srl.\nDal 2017 \u00e8 estromesso dall'organizzazione e non \u00e8 pi\u00f9 Direttore Artistico di Torino Comics."}
{"id": "2337283", "revid": "599013", "url": "https://it.wikipedia.org/wiki?curid=2337283", "title": "Johann Zarco", "text": "Carriera.\nGli Esordi.\nNel 2007 si aggiudica la Red Bull Rookies Cup, vincendo quattro gare e salendo sul podio sette volte su otto gare in calendario.\nIl 22 giugno 2008, guidando una moto del Team Gabrielli, vinse a Vallelunga una gara della Coppa Italia 125 Sport, prima di esordire, l'anno successivo, nel motomondiale.\nClasse 125.\nNel 2009 esordisce nella classe 125 del motomondiale con l'Aprilia RS 125 R del WTR San Marino Team, ottenendo come miglior risultato un sesto posto in Italia e terminando la stagione al 20\u00ba posto con 32,5 punti. Al termine della stagione partecipa alle ultime due gare del CEV, il campionato spagnolo, a Jerez e Valencia, correndo sempre con il team WTR San Marino, ma usando il numero 6. Conclude il campionato spagnolo all'8\u00ba posto con una vittoria (a Jerez) ed un secondo posto nella gara successiva. Nel 2010 corre per lo stesso team. Ottiene come miglior risultato un sesto posto in Germania e termina la stagione all'11\u00ba posto con 77 punti. Nel 2011 passa al team Avant-AirAsia-Ajo con una Derbi, con compagno di squadra Efr\u00e9n V\u00e1zquez. Ottiene la sua prima vittoria nel contesto del motomondiale al GP del Giappone, cinque secondi posti (Gran Bretagna, Italia, Germania, Repubblica Ceca e San Marino), quattro terzi posti (Spagna, Portogallo, Australia e Australia) e quattro pole position (Italia, San Marino, Giappone e Australia) e termina la stagione al 2\u00ba posto con 262 punti.\nMoto2.\nNel 2012 passa in Moto2, ingaggiato dal team JiR che gli affida una TSR 6 (marchiata ai fini del campionato costruttori come MotoBi). Ottiene come miglior risultato un quarto posto in Portogallo e termina la stagione al 10\u00ba posto con 95 punti. Nel 2013 passa al team Came Iodaracing Project, alla guida di una Suter MMX2. Ottiene due terzi posti (Italia e Gran Premio motociclistico della Comunit\u00e0 Valenciana) e termina la stagione al 9\u00ba posto con 141 punti. Nel 2014 passa al team Air Asia Caterham, alla guida di una Caterham Suter; il compagno di squadra \u00e8 Josh Herrin. Ottiene quattro terzi posti (Catalogna, San Marino, Aragona e Comunit\u00e0 Valenciana) e una pole position in Gran Bretagna e termina la stagione al 6\u00ba posto con 146 punti.\nNel 2015 passa al team Ajo Motorsport alla guida di una Kalex Moto2. Ottiene otto vittorie (Argentina, Catalogna, Olanda, Repubblica Ceca, Gran Bretagna, San Marino, Giappone e Malesia), cinque secondi posti (Americhe, Spagna, Italia, Germania e Indianapolis) e sette pole position (Argentina, Catalogna, Olanda, Germania, Repubblica Ceca, San Marino e Giappone). Alla vigilia del GP del Giappone, a causa del forfait di Rabat, vince matematicamente il campionato del Mondo Moto2.\nNel 2016 rimane in Moto2, nello stesso team e con la stessa moto del 2015. Ottiene sette vittorie (Argentina, Italia, Catalogna, Germania, Austria, Malesia e Comunit\u00e0 Valenciana), due secondi posti (Olanda e Giappone), un terzo posto nel Gran Premio delle Americhe, sette pole position (Catalogna, Austria, Repubblica Ceca, San Marino, Giappone, Malesia e Comunit\u00e0 Valenciana) e 276 punti iridati. In Malesia si aggiudica il secondo titolo di fila nella classe Moto2 diventando il primo pilota a vincere per due volte il campionato in categoria. Diventa inoltre il primo pilota francese a vincere pi\u00f9 di un campionato nel motomondiale.\nMotoGP.\nPer la stagione 2017 firma un contratto annuale con la squadra Monster Yamaha Tech 3 dove trova, come compagno di squadra, il tedesco Jonas Folger, anch'egli proveniente dalla Moto2. Ottiene due secondi posti (Francia e Comunit\u00e0 Valenciana) e un terzo posto in Malesia. In Olanda e Giappone ottiene la pole position. Chiude la stagione al 6\u00ba posto con 174 punti. Nel 2018 rimane nello stesso team, con compagno di squadra Hafizh Syahrin. Ottiene due secondi posti (Argentina e Spagna), un terzo posto (in Malesia come l'anno prima) e due pole position in Qatar e in Francia e termina la stagione al 6\u00ba posto con 158 punti.\nPer la stagione 2019 firma un contratto biennale con il team ufficiale KTM; il compagno di squadra \u00e8 Pol Espargar\u00f3. Dopo una prima parte di stagione al di sotto delle aspettative, Zarco dichiara il 12 agosto la sua intenzione di interrompere il rapporto con la casa austriaca al termine della stagione, impegnandosi comunque a completare la stagione in corso. Tuttavia alla vigilia del GP d'Aragona, la KTM priva Zarco della moto in anticipo, sostituendolo con il collaudatore Mika Kallio. Viene ingaggiato a partire dal GP d'Australia per le ultime tre gare del mondiale dal Team LCR Honda per sostituire Takaaki Nakagami, dopo la decisione di quest'ultimo di operarsi dopo il GP del Giappone, per risolvere un infortunio alla spalla rimediato mesi addietro. Totalizza 30 punti, con un decimo posto in Catalogna come miglior risultato.\nNel 2020 corre con la Ducati Desmosedici del team Avintia Racing; il compagno di squadra \u00e8 Esteve Rabat. Il 9 Agosto, nonostante un long lap penalty, ottiene il terzo posto al GP della Repubblica Ceca in gara dopo essere partito dalla pole position. Conclude la stagione al 13\u00ba posto con 77 punti.\nNel 2021 corre con la Ducati del team Pramac Racing; il compagno di squadra \u00e8 Jorge Mart\u00edn. Ottiene quattro secondi posti (Qatar, Doha, Francia e Catalogna) e una pole position in Germania. Chiude la stagione al quinto posto con 173 punti."}
{"id": "2337287", "revid": "290275", "url": "https://it.wikipedia.org/wiki?curid=2337287", "title": "Dittamo", "text": ""}
{"id": "2337291", "revid": "1632387", "url": "https://it.wikipedia.org/wiki?curid=2337291", "title": "Axenstar", "text": "Gli Axenstar (in precedenza chiamati \"Powerage\") sono una band power metal di V\u00e4ster\u00e5s, Svezia, fondata nel 1999 da Peter Johansson e Magnus Ek.\nIl loro quarto album, \"The Final Requiem\", \u00e8 stato pubblicato il 28 agosto 2006. Successivamente hanno pubblicato \"Aftermath\" nel 2011 e \"Where Dreams Are Forgotten\" nel 2014.\nAttualmente hanno firmato per l'etichetta discografica German Rock It Up Records.\nStoria.\nGli Axenstar furono fondati da Peter Johansson (chitarra) e Magnus Ek (basso) nel 1998. A quel tempo la band era una metal-cover band e il suo nome era \"Powerage\".\nDopo molti cambi di line up, la band assunse il nome di \"Axenstar\". I suoi membri erano: Magnus Eriksson (voce e tastiere), Thomas Eriksson (chitarra), Peter Johansson (chitarra), Magnus Ek (basso) and Pontus Jansson (batteria)\nNell'ottobre del 2002 gli Axenstar pubblicarono il loro primo album, \"Perpetual Twilight\" per l'etichetta spagnola Arise Records.\nIl loro secondo album, \"Far from Heaven\" fu registrato nel maggio del 2003 e dopo circa una settimana dopo la fine delle registrazioni, la band suon\u00f2 allo Sweden Rock Festival, che costitu\u00ec una grande esperienza per la band.\nNel gennaio del 2004 ebbero l'opportunit\u00e0 di realizzare il loro primo tour europeo come opener per i Falconer.\nIl loro terzo album, \"The Inquisition\" usc\u00ec nel 2005, ma nello stesso anno Peter Johannson e Thomas Eriksson lasciarono la band.\nDopo il terzo album il contratto con la loro etichetta fin\u00ec e la band cominci\u00f2 a cercare un nuovo contratto, unendosi a Joakim Jonsson (Psychopunch, Skyfire, Mist of Avalon), chitarra solista.\nNell'autunno del 2005 firmarono un contratto con l'etichetta tedesca Massacre Records e nell'estate del 2006 usc\u00ec il loro quarto album, \"The Final Requiem\". A causa di molti cambi avvenuti dopo l'uscita del quarto album, Magnus Ek e Pontus Jansson lasciarono la band. Il batterista Thomas Ohlsson e il bassista Henrik Sedell fecero parte della band per circa un anno.\nNel 2008 Magnus Ek e Joakim Jonsson hanno registrato un nuovo album (ancora senza titolo) e nel dicembre del 2008 Adam Lindberg (Intrive), si \u00e8 unito al gruppo. Pochi mesi dopo Jens Kloveg\u00e5rd (Liquid Suicide) ha fatto lo stesso.\nNel giugno del 2010 gli Axenstar firmano con la casa discografica German Rock It Up Records per registrare il loro quinto album, \"Aftermath\" poi pubblicato il 7 gennaio 2011."}
{"id": "2337292", "revid": "125470790", "url": "https://it.wikipedia.org/wiki?curid=2337292", "title": "Zona Cesarini (programma radiofonico)", "text": "Zona Cesarini \u00e8 un programma radiofonico italiano sportivo, in onda su Rai Radio 1.\nStoria e programmazione.\nNasce nel 1999 con il caporedattore Marco Martegani e andava in onda anche il venerd\u00ec dalle 21:00 fino alle 23:50 (nel palinsesto invernale). Zona Cesarini si occupa principalmente dell'attualit\u00e0 sportiva degli sport pi\u00f9 importanti, ma con particolare riguardo anche agli altri ambiti sportivi meno seguiti, con approfondimenti, interviste e curiosit\u00e0. All'interno di Zona Cesarini trovano frequentemente spazio le radiocronache di calcio, pallavolo, pallacanestro, tennis, pallanuoto ecc. Non di rado, vengono trasmessi in diretta eventi importanti come le partite della nazionale italiana di calcio, le partite di Champions League e Europa League, anticipi e posticipi di serie A e B, nonch\u00e9 le giornate infrasettimanali del massimo campionato di calcio, ospitando all'interno la trasmissione storica di \"Tutto il calcio minuto per minuto\". La trasmissione radiofonica fu condotta i primi tre anni per oltre 500 puntate (dall'ottobre del 1999 al giugno del 2002) da Maurizio Ruggeri. La trasmissione \u00e8 andata in onda poi, dal 2002 fino a marzo 2014, dal luned\u00ec al gioved\u00ec dalle 21:00 alle 23:00 (nel palinsesto invernale). I conduttori di questo programma sono stati, tra gli altri: Riccardo Cucchi, Lia Capizzi (ora a Sky Italia), Gianni Bianco (ora al TG3), Barnaba Ungaro (attualmente impiegato nella sede RAI del Veneto), Luigi Coppola (gi\u00e0 capo redattore della Redazione Sportiva di Radio1 Rai, ora in veste di opinionista), Ugo Russo, Doriana Laraia (ora al TG2), Massimo Barchiesi, Filippo Corsini, Paolo Zauli, Simonetta Martellini, Giovanni Scaramuzzino, Giuseppe Bisantis, Daniele Fortuna, Manuela Collazzo, Emilio Mancuso. Dall'aprile 2014, con il direttore Flavio Mucciante, la trasmissione ritorna, di nuovo, in onda anche il venerd\u00ec dalle 21:05 alle 23.00. Il conduttore attuale \u00e8 sempre Maurizio Ruggeri Fasciani (per un breve periodo in coppia con Savino Zaba, subentrato dal settembre 2018 e fino al 2020, solo per la parte musicale e non quotidianamente). Dal 2020 la parte musicale \u00e8 stata affidata ad Elisabetta Grande, che gi\u00e0 da anni si presta al microfono a periodi, nei vari programmi sportivi, in concerto con il conduttore, sempre per l'ambito musicale, e l'apertura del programma \u00e8 stata anticipata alle 20.55, ma nuovamente ripristinata alle 21.05, poi dal gennaio 2022.\nFin dal 2002, in redazione (preparazione) e durante la messa in onda (realizzazione), assistenza al programma e regia, per la cura dei contenuti web (web content, editor, gestione piattaforme socials) e per i rapporti con il pubblico, nonch\u00e9 in qualit\u00e0 di Programmista Multimediale del programma, \u00e8 sempre stato presente Antonio Tisi, (meglio conosciuto come Toni Tisi).\nIl nome del programma deriva dall'omonima espressione del gergo calcistico."}
{"id": "2337293", "revid": "1543377", "url": "https://it.wikipedia.org/wiki?curid=2337293", "title": "Cyril Neveu", "text": "Biografia.\nCyril Neveu \u00e8 stato il primo pilota a vincere il Rally Dakar in moto, con una Yamaha, nel 1979 e nel 1980; successivamente l'ha rivinto con una Honda nel 1982, nel 1986 e nel 1987, spesso dopo accesi duelli con Gilles Lalay e Hubert Auriol. Come numero di vittorie totali in moto \u00e8 secondo solo a St\u00e9phane Peterhansel che ne ha vinti sei.\nDopo l'abbandono delle gare, diventa organizzatore, pianificando i Rally di Tunisia e del Marocco, nonch\u00e9 gare di motonautica."}
{"id": "2337303", "revid": "287204", "url": "https://it.wikipedia.org/wiki?curid=2337303", "title": "Spedizione dei Garcia de Nodal", "text": ""}
{"id": "2337306", "revid": "125560677", "url": "https://it.wikipedia.org/wiki?curid=2337306", "title": "Raimundo Fagner", "text": "Egli \u00e8 anche noto semplicemente come Fagner.\nBiografia.\nDi padre libanese e mamma brasiliana, Raimundo Fagner \u00e8 l'ultimo di cinque fratelli. All'et\u00e0 di 5 anni ha vinto un concorso musicale radiofonico. Dopo aver militato in vari gruppi, ha intrapreso una fortunata carriera da solista, segnata dalla vittoria, nel 1968, al Festival de M\u00fasica Popular do Cear\u00e1, cui hanno fatto seguito, a partire dal 1973, pi\u00f9 di 30 album, alcuni dei quali sono stati certificati dischi d'oro. I suoi pezzi pi\u00f9 celebri sono \"Deslizes\", \"Pensamento\", \"Noturno\", \"Canteiros\", \"Revela\u00e7ao\" (tema musicale delle scene erotiche nel film cult \"Nos embalos de Ipanema\"). Come artista si colloca nell'ambito della \"MPB\" (Musica Popolare Brasiliana) e del brega. Ha collaborato con Elis Regina, Ney Matogrosso, Z\u00e9 Ramalho e tanti altri nomi della musica brasiliana."}
{"id": "2337309", "revid": "363629", "url": "https://it.wikipedia.org/wiki?curid=2337309", "title": "Sutura", "text": ""}
{"id": "2337312", "revid": "15756", "url": "https://it.wikipedia.org/wiki?curid=2337312", "title": "Yamamay", "text": "Yamamay \u00e8 un marchio di biancheria intima appartenente al Gruppo Pianoforte Holding SpA di propriet\u00e0 delle famiglie Cimmino e Carlino e con sede a Gallarate (Provincia di Varese). I prodotti a marchio Yamamay vengono distribuiti per lo pi\u00f9 con la formula del franchising in oltre 600 negozi nel mondo.\nStoria.\nNato nel 2001, il marchio di biancheria intima maschile e femminile Yamamay gi\u00e0 nei primi anni di attivit\u00e0 \u00e8 stata considerata una tra le prime dieci aziende emergenti nel mondo della moda. Con una capillare rete distributiva di boutique monomarca in franchising ed in gestione diretta, Yamamay conta circa 600 negozi in Italia e nel mondo.\nAttuale presidente \u00e8 Francesco Pinto; amministratori delegati Gianluigi Cimmino (ideatore del progetto ed anche responsabile del marketing) e Maurizio Carlino.\nL'azienda \u00e8 stata anche la prima italiana del settore ad espandere la propria attivit\u00e0 tramite un negozio online.\nProdotti.\nBiancheria.\nYamamay produce biancheria intima, calze, pigiameria, maglieria e costumi da bagno per uomo, per donna e bambino/a.\nCosmetica e trucchi.\nDal 2009 \u00e8 stata lanciata sul mercato anche una linea di prodotti di cosmetica e trucchi con il marchio Yamamay Beauty.\nCalzature.\nPi\u00f9 recentemente \u00e8 stata ideata, grazie alla collaborazione con Miriade spa, una linea di calzature denominata Yamamay Shoes, che vede come prodotto di punta le ballerine Yamamour.\nPromozione.\nFra i personaggi pi\u00f9 celebri ad aver prestato la propria immagine a Yamamay si possono ricordare l'attrice Martina Stella nel 2007, l'atleta Andrew Howe nel 2008 e la tuffatrice Tania Cagnotto con il nuotatore Massimiliano Rosolino nel 2009, cui sono stati affiancati nel 2010 i colleghi Luca Marin, Alessandro Calvi, Rudy Goldin, Nicola Ferrua e Christian Galenda e la campionessa di ciclismo Noemi Cantele.\nIl 2010 \u00e8 anche l'anno che segna la collaborazione con una delle maggiori popstar del panorama musicale, Jennifer Lopez, mentre testimonial per la linea maschile diventa il celebre deejay francese Bob Sinclar.\nTra le modelle ad aver invece posato per i cataloghi del marchio: Karen Carreno, Aline Nakashima, Jessica White, Gracie Carvalho ed Elettra Rossellini Wiedemann (figlia della celebre attrice Isabella Rossellini). Nel 2011 Testimonial per la linea femminile \u00e8 stata la pluripremiata nuotatrice Federica Pellegrini, inoltre l'azienda si espande nel mondo dei social network attraverso una collaborazione con la blogger Chiara Ferragni. Nel 2013 volto dell'azienda \u00e8 stata Marica Pellegrinelli. Nel 2013 inoltre l'azienda inizia la sua collaborazione con il concorso internazionale Miss Universo, facendo di Gabriela Isler (Miss Universo 2013) una delle testimonial della linea estiva 2014; nello stesso anno ha iniziato a collaborare anche la modella Emily Ratajkowski.\n\u00c8 sponsor ufficiale della squadra di calcio Ischia Isolaverde.\nDistribuzione.\nYamamay distribuisce i suoi prodotti in oltre 600 negozi nel mondo, di cui 560 con la formula del franchising.\nIn Italia i negozi del marchio sono 78. Nel dicembre 2018 apre un negozio Yamamay (con caff\u00e8) in piazza Cordusio a Milano.\nGruppo Pianoforte Holding.\nNato nel 2010 dalla fusione di Inticom-Yamamay e Jaked con Kuvera-Carpisa, fa capo alle famiglie napoletane Cimmino e Carlino.\nOpera attraverso tre brand: Yamamay (biancheria intima), Carpisa (borse e valigie), Jaked (costumi). Presidente \u00e8 Luciano Cimmino, amministratori delegati Gianluigi Cimmino e Maurizio Carlino, fatturato nel 2017 di 300 milioni di euro, Ebitda di 18 milioni, export del 16%, 2.300 dipendenti, 1.298 negozi in 52 paesi di cui 900 in Italia."}
{"id": "2337320", "revid": "37401", "url": "https://it.wikipedia.org/wiki?curid=2337320", "title": "Ormone", "text": "Un ormone (dalla lingua greca \u03cc\u03c1\u03bc\u03ac\u03c9, 'mettere in movimento') \u00e8 un messaggero chimico che trasmette segnali da una cellula (o un gruppo di cellule) a un'altra cellula (o altro gruppo di cellule).\nTale sostanza \u00e8 prodotta da un organismo con il compito di modularne il metabolismo e/o l'attivit\u00e0 di tessuti e organi dell'organismo stesso.\nTipo di azione e secrezione.\nGli ormoni possono agire in due modi:\nUn'ulteriore distinzione pu\u00f2 essere fatta:\nGli ormoni sono prodotti da \"ghiandole endocrine \"che li riversano nei liquidi corporei e a seconda delle loro secrezione possono essere classificati come:\nStruttura.\nGli ormoni sono classificati in:\nOrmoni peptidici.\nSono degli ormoni costituiti da oligopeptidi o proteine. Vengono sintetizzati sotto forma di preormoni e solo dopo una successiva modificazione divengono attivi. Un esempio \u00e8 il paratormone, che nella sua forma di preormone \u00e8 lungo 90 amminoacidi, mentre nella sua forma attiva ne contiene solo 84.\nAltri ormoni di natura protidica sono l'insulina, prodotta dalle cellule \u03b2 del pancreas, e l'ormone di rilascio della tireotropina|TRH, prodotto dall'ipotalamo, che \u00e8 un fattore che va ad agire sull'ipofisi per rilasciare l'ormone tireostimolante (TSH), che a sua volta va ad agire sulla tiroide.\nGli ormoni peptidici viaggiano nel circolo sanguigno fino ad arrivare alle cellule bersaglio. Qui non riescono a oltrepassare la membrana ma si legano a particolari recettori intramembranali. \nLista di ormoni peptidici: \nCome si pu\u00f2 notare tutti gli ormoni prodotti dall'adenoipofisi sono di natura proteica.\nOrmoni steroidei.\nSono ormoni di natura lipidica e derivano da un precursore comune che \u00e8 il colesterolo. La trasformazione del colesterolo in ormoni steroidei interessa una quantit\u00e0 di materiale irrilevante, ma di estrema importanza fisiologica. I corticosteroidi derivano dal colesterolo per rimozione della catena laterale dell'anello D del colesterolo e aggiunta di atomi di ossigeno nella molecola per formare gruppi chetonici e ossidrilici.\nGli ormoni steroidei si possono suddividere in due classi:\nGli ormoni steroidei formano un gruppo di ormoni lipofili che agiscono sul metabolismo, sulla crescita e la riproduzione. Anch'essi viaggiano nel flusso circolatorio, trasportati da particolari proteine che prendono il nome di \"carrier:\" le SBP (Steroid Binding Protein). Questo fa in modo che l'ormone possa raggiungere le cellule bersaglio. Qui, essendo di natura lipidica, entra nella cellula e trova i suoi recettori a livello citoplasmatico o a livello nucleare. Il legame tra i due attiva come per gli ormoni protidici l'adenilato ciclasi (il meccanismo \u00e8 identico a quello riportato precedentemente). Alcuni di questi ormoni per\u00f2 hanno il loro recettore posto sulla membrana esterna: qui il legame attiva la proteina G formata da tre subunit\u00e0 (alfa, beta e gamma). La subunit\u00e0 alfa dopo l'attacco si fosforila e si dissocia e va in circolo nel citoplasma dove viaggia e va ad attivare l'adenilato ciclasi (meccanismo identico agli ormoni peptidici).\nTra gli ormoni steroidei abbiamo:\nUn'ulteriore distinzione pu\u00f2 essere fatta in:\nSi consideri che mineralcorticoidi e glucocorticoidi sono sempre sinergici tra loro, potendo quindi raggruppare entrambi sotto una delle categorie di anabolizzante o catabolizzante, e in pi\u00f9 ampia prospettiva tra essi con gli altri tipi di molecole ad azione ormonale (ovvero anche di tipo diverso, quindi il mineralcorticoide aldosterone rientra tra i catabolizzanti mentre il suo antagonista non steroideo fattore natriuretico atriale rientra tra gli anabolizzanti; cos\u00ec l'insulina, che \u00e8 un peptide, \u00e8 sinergica agli steroidi anabolizzanti, mentre il glucagone \u00e8 sinergico agli steroidi catabolizzanti).\nOrmoni derivati da amminoacidi.\nSono composti chimici derivati dalla modificazione di amminoacidi. Hanno caratteristiche comuni con i neurotrasmettitori (e alcuni di loro sono difatti anche neurotrasmettitori) e azioni che possono essere identificate in tal senso ma dislocate dal circuito sinaptico a quello endocrino. Nelle rispettive ghiandole le cellule secernenti difatti sono identificabili come tipiche o simili a quelle del tessuto nervoso o pseudo-nervose (derivate evolutivamente da cellule originariamente nervose). \nAlcuni esempi sono le catecolamine e gli ormoni tiroidei (tiroxina e triiodotironina) derivanti dall'aminoacido tirosina, la serotonina derivante dal triptofano e l'istamina derivante dall'aminoacido istidina. Generalmente questo tipo di molecole, a differenza degli ormoni steroidei e peptidici, determina azioni opposte in cellule diverse, a causa della presenza di recettori di tipo diverso (generalmente indicati come alfa e beta, si veda ad esempio recettore degli ormoni tiroidei) in cellule-bersaglio nelle quali si debbano esplicare azioni rispettivamente opposte o comunque diverse; ad esempio l'adrenalina determina la costrizione dei vasi periferici e la dilatazione di quelli centrali; solitamente nei casi in cui i recettori siano in comune con altre molecole, la molecola secondaria agisce solo su uno dei due recettori (ad esempio la noradrenalina).\nAnaloghi sintetici degli ormoni.\nPer numerosi ormoni sono stati realizzati analoghi caratterizzati da una struttura chimica e da un effetto endocrino equiparabili. Tra questi i pi\u00f9 prescritti sono gli analoghi di estrogeni e progesterone, utilizzati soprattutto per la contraccezione farmacologica e per la terapia ormonale sostitutiva in menopausa; altri possono sostituire la tiroxina o gli steroidi. Analoghi dell'insulina vengono utilizzati nel trattamento del diabete mellito e analoghi dell'adrenalina sono usati in otorinolaringoiatria. Esistono inoltre analoghi di fattori di rilascio ormonale: ad esempio il tetracosactide al posto dell'ACTH o l'afamelanotide per la melanocortina.\nLa regolazione del rilascio di ormoni.\nFondamentalmente le sintesi sono sottoposte primariamente alla regolazione da retroazione (effetto feedback); questa sta alla base dell'equilibrio ormonale e lo fa tendere all'omeostasi, ma essa \u00e8 bypassata dagli stimoli psichici provenienti dal cervello e dall'effetto cascata (livelli di ormoni inducono a loro volta l'attivit\u00e0 agonistica o antagonistica di altri ormoni). I livelli specifici degli ormoni sono regolati dal sistema nervoso centrale, che riceve dei segnali da molti sensori interni ed esterni (es. segnali di pericolo, la composizione del sangue, la pressione sanguigna) e, in risposta a questi segnali, stimola le ghiandole endocrine dell'organismo a sintetizzare gli ormoni appropriati. La regione del cervello che regola i livelli degli ormoni \u00e8 l'ipotalamo, che viene stimolato da questi segnali provenienti dall'ambiente a produrre specifici ormoni detti fattori di rilascio, che, raggiungendo l'ipofisi anteriore, stimolano quest'ultima a produrre un altro tipo di ormoni, le tropine. Le tropine attivano le ghiandole endocrine, stimolandole a produrre ormoni specificati e appropriati azione alla situazione."}
{"id": "2337325", "revid": "216401", "url": "https://it.wikipedia.org/wiki?curid=2337325", "title": "Giro dell'Algarve", "text": ""}
{"id": "2337328", "revid": "287204", "url": "https://it.wikipedia.org/wiki?curid=2337328", "title": "Diane von Furstenberg", "text": ""}
{"id": "2337336", "revid": "15756", "url": "https://it.wikipedia.org/wiki?curid=2337336", "title": "Gilles Lalay", "text": "Biografia.\nGilles Lalay disput\u00f2 parallelamente alle gare di enduro in Francia anche svariati Rally in Africa, tra cui il pi\u00f9 celebre Rally Dakar, che vinse nel 1989. Inoltre vinse il Rally dell'Atlas nel 1986, 1987 e 1989. \nFu uno dei primi piloti, in un periodo in cui le case europee dominavano, a scegliere di correre con una casa giapponese, cio\u00e8 la Honda. Durante la sua carriera si aggiudic\u00f2 per 10 volte il titolo nazionale francese enduro e si classific\u00f2 per due volte al secondo posto nel Campionato Europeo, il predecessore dell'attuale Campionato mondiale di enduro.\nPerse la vita durante l'edizione 1992 della Dakar, entrando in collisione con una vettura dell'organizzazione nel tratto tra Franceville e Pointe-Noire in territorio congolese. \nIn sua memoria \u00e8 stata organizzata una gara di enduro, divenuta poi celebre in tutto il mondo, denominata Gilles Lalay Classic, e che si svolge ogni anno in Francia."}
{"id": "2337343", "revid": "831312", "url": "https://it.wikipedia.org/wiki?curid=2337343", "title": "Volta ao Algarve", "text": "La Volta ao Algarve (it. \"Giro dell'Algarve\") \u00e8 una corsa a tappe maschile di ciclismo su strada che si svolge annualmente nella regione dell'Algarve, nel sud del Portogallo. Dal 2005 fa parte del circuito UCI Europe Tour, come gara di classe 2.HC.\nLe prime due edizioni si tennero nel 1960 e 1961, poi si dovette aspettare fino al 1977 per la terza. Da quell'anno la corsa si tiene annualmente: dal 1977 al 1983 era riservata agli amatori, mentre l'edizione 1987 era di categoria Open.\nNel 2013, a causa di alcuni problemi economici e della forte crisi che stava attraversando il Portogallo, l'organizzazione decise di ridurre il numero delle tappe da cinque a quattro.\nAlbo d'oro.\n\"Aggiornato all'edizione 2022.\""}
{"id": "2337344", "revid": "287204", "url": "https://it.wikipedia.org/wiki?curid=2337344", "title": "Torre di Belem", "text": ""}
{"id": "2337348", "revid": "71433", "url": "https://it.wikipedia.org/wiki?curid=2337348", "title": "Generazione Mille Euro", "text": ""}
{"id": "2337361", "revid": "486946", "url": "https://it.wikipedia.org/wiki?curid=2337361", "title": "Castello degli Ingegneri", "text": ""}
{"id": "2337362", "revid": "125382469", "url": "https://it.wikipedia.org/wiki?curid=2337362", "title": "F\u00e1bio Jr.", "text": "Ha venduto nel mondo 16 milioni di dischi: il suo repertorio comprende canzoni in lingua portoghese, inglese e spagnola. Oltre al piano, Fabio Jr. suona la chitarra.\nBiografia.\nAttore teatrale gi\u00e0 nell'adolescenza (al fianco di grandi nomi come Cacilda Becker e Paulo Autran), Fabio Jr. ha iniziato la carriera musicale come pianista e voce in alcuni gruppi pop alla fine degli anni sessanta per poi diventare solista. Il suo primo album vero e proprio, in madrelingua, risale al 1975, dopo alcuni singoli in lingua inglese firmati con gli pseudonimi Uncle Jack e Mark Davis. La sua canzone pi\u00f9 famosa \u00e8 \"20 E Poucos Anos\", presente nella colonna sonora della telenovela \"Agua Viva\" (del 1980) dove egli ha pure interpretato l'importante ruolo di 'Marcos'. Fabio Jr. ha preso parte anche ad altre telenovelas e ad alcuni film, il pi\u00f9 importante dei quali \u00e8 \"Bye Bye Brasil\". Come cantante ha perseguito un tipo di pop disimpegnato ma non banale, tanto che nel 1986 ha duettato con Bonnie Tyler in \"Sem Limites Pra Sonhar\", brano contenuto nell'album omonimo. Da menzionare poi la cover che ha fatto della canzone italiana \"Gente di mare\" (passata in portoghese col titolo \"Felicidade\").\nNel 2015, durante un suo concerto a New York, pur da sempre politicamente vicino ai partiti di sinistra ha attaccato la politica di Dilma Rousseff, avvolto nella bandiera brasiliana.\nVita privata.\nFabio Jr. ha alle spalle sei divorzi: tra le sue ex mogli, anche l'attrice Gl\u00f3ria Pires, insieme alla quale ha lavorato in tre telenovelas, \"Fiore selvaggio\" (dove erano la coppia di protagonisti), la gi\u00e0 citata \"Agua Viva\" e \"Vite rubate\". I due sono i genitori di Cleo Pires, anche lei attrice. Gli altri quattro figli di Fabio Jr. sono nati dalle sue successive unioni coniugali: uno di essi, Filipe, \u00e8 un affermato cantante, noto col nome d'arte Fiuk. Nel novembre 2016 l'artista si \u00e8 sposato per la settima volta, con Fernanda Pascucci, bancaria appartenente a una famiglia di origini italiane.\nDa giovane sarebbe stato tra l'altro sentimentalmente legato a Maria Beth\u00e2nia, secondo quanto da lei rivelato nel 2019.\nDiscografia parziale.\nQuanto segue \u00e8 l'elenco degli album registrati dal cantante come F\u00e1bio Jr.."}
{"id": "2337371", "revid": "287204", "url": "https://it.wikipedia.org/wiki?curid=2337371", "title": "Gran Premio del Canada 1990", "text": "Il Gran Premio del Canada 1990 \u00e8 stato un Gran Premio di Formula 1 disputato il 10 giugno 1990 sul circuito di Montr\u00e9al; la gara \u00e8 stata vinta da Ayrton Senna su McLaren.\nGara.\nLa gara si svolge su un circuito umido e questo comporta diverse uscite di pista, tra cui quelle di Nannini, Alesi e Boutsen, vincitore dell'edizione precedente. A fine gara Berger, che aveva tagliato il traguardo in prima posizione, \u00e8 penalizzato di un minuto per partenza anticipata, consegnando cos\u00ec la vittoria al compagno di squadra Senna."}
{"id": "2337376", "revid": "125989712", "url": "https://it.wikipedia.org/wiki?curid=2337376", "title": "Piedipiatti", "text": "Piedipiatti \u00e8 un film italiano del 1991 diretto da Carlo Vanzina, con Renato Pozzetto e Enrico Montesano.\nNel film fa la sua ultima, breve apparizione il caratterista Ennio Antonelli, che interpreta un carcerato nelle scene iniziali.\nTrama.\nA Roma viene scarcerato Sergio Proietti soprannominato \"Er Soffia\", e ad attenderlo c'\u00e8 il brigadiere Vasco Sacchetti, agente della Narcotici e suo vecchio amico il quale, per festeggiare l'uscita dal carcere, lo invita a una mangiata di pesce a Fiumicino. A pranzo Proietti rivela a Vasco di aver sentito in carcere che un gruppo di colombiani sta per dare vita a un traffico di crack in Italia: uno di loro deve incontrare Angelo Bertoli, detto l' \"Americano\", un losco individuo che gestisce vari night club, per offrirgli l'esclusiva sul Lazio. Proietti inoltre dice a Vasco che questi colombiani hanno avuto con l' \"Americano\" solo contatti telefonici senza averlo mai visto in volto. Con uno stratagemma Vasco riesce a far arrestare Bertoli per percosse e oltraggio a pubblico ufficiale, e dopo avergli sottratto il braccialetto d'oro, unico suo segno di riconoscimento, si fa prestare da un magazziniere della Questura un miliardo falso, posto sotto sequestro, per andare all'appuntamento spacciandosi per l' \"Americano\". L'incontro con Carlos, uno dei colombiani, e il suo socio Armando Mainardi ha luogo in un anonimo albergo e sembra andare per il meglio, ma due agenti della Buoncostume, avendo visto il brigadiere entrare nella pensione, credono sia in compagnia femminile e decidono di irrompere nella stanza per fargli uno scherzo, mandando a monte l'operazione e permettendo a Carlos e Armando di scappare con il miliardo falso. La mattina dopo Vasco subisce la reprimenda del suo capo, che decide di togliergli il caso, mentre Proietti si trova dentro casa Carlos in compagnia di Armando: i due hanno saputo della sua \"cantata\" alla Polizia e Carlos lo uccide, mentre cerca di scappare.\nDopo il funerale dell'amico, il magazziniere della questura riferisce a Vasco che alcune banconote facenti parte del miliardo falso sono state spacciate a Milano. All'ippodromo di San Siro il brigadiere milanese Silvio Camurati, mentre controlla il denaro speso per le giocate, incappa in una di quelle banconote false: la signora che ne ha usufruito rivela di averla ricevuta dal socio di Carlos che, scoperto, si d\u00e0 alla fuga. L'inseguimento porta Silvio in una sala da biliardo dove incontra Vasco, infiltratosi nella mala meneghina per continuare in proprio le indagini, con indosso una pistola e un etto di cocaina. Silvio lo arresta, convinto che si tratti di un malvivente, scoprendo per\u00f2 l'equivoco quasi subito mediante identificazione. Avuta notizia del suo erroneo fermo, il capo della Narcotici romana ordina a Camurati di far salire Vasco sul primo aereo per la Capitale. Malgrado Silvio esegua l'ordine, Sacchetti riesce a non partire e a salvare il collega, che aveva rintracciato la casa di Mainardi, presunto falsario ma in effetti narcotrafficante. Questi confessa ai due poliziotti che a esplodere il proiettile fatale per \"Er Soffia\" \u00e8 stato Carlos, e fornisce loro una traccia per trovarlo: il numero di telefono di Mariagrazia, la sua amante. Dopo aver convinto Silvio a indagare a fondo sul caso, i due localizzano la casa della donna e iniziano a sorvegliarla dall'appartamento di fronte.\nFingendosi tecnico della SIP, Vasco si fa aprire dalla giovane installando delle microspie nel telefono e in camera da letto. Finalmente una sera Carlos torna da Mariagrazia, ma quando Camurati e Sacchetti stanno per uscire ad arrestarlo, l'uomo riceve una telefonata da un misterioso interlocutore con cui si accorda per incontrarsi il giorno dopo nel bagno turco di una palestra, al fine di discutere circa l'arrivo dalla Colombia di una fantomatica \"Concepci\u00f3n\". Silvio e Vasco decidono cos\u00ec di rimandare l'operazione all'indomani, ma disgraziatamente Carlos muore stroncato da un infarto mentre l'amante gli pratica del sesso orale. Spacciandosi per un medico del pronto intervento, Silvio riesce a impossessarsi del cadavere per poi portarlo il giorno dopo, insieme al collega, all'appuntamento al bagno turco dove trovano il misterioso interlocutore. Pedinandolo fino a casa, i due \"piedipiatti\" lo identificano nell'ingegnere Aldo Rotelli, noto imprenditore impegnato in grandi opere di beneficenza. Entrano quindi in villa per portarlo in Questura, privi tuttavia di un mandato di cattura, sicch\u00e9 per Rotelli diventa gioco facile sottrargli il nastro contenente la telefonata e lasciarli in mano alle sue guardie del corpo, le quali dapprima li fanno ubriacare e poi li gettano da un pendio con la loro auto, provocando la distruzione di una volante della Polizia. Chiamati a rapporto dal questore di Milano, Silvio e Vasco, ancora intontiti dai fumi dell'alcool, tentano di spiegare la vicenda ma non vengono creduti e sono sospesi dal servizio.\nQualche giorno dopo, Silvio viene a sapere da un notiziario televisivo che la \"Concepci\u00f3n\" della telefonata \u00e8 in realt\u00e0 una nave proveniente dalla Colombia con un carico di doni per i bambini del Terzo Mondo. Giunto a Venezia, dove la nave attraccher\u00e0, ritrova Vasco. I due, fingendosi ufficiali della Capitaneria di Porto, riescono a entrare sulla nave e verificano la fondatezza dei loro sospetti: le bambole di pezza destinate ai bambini sono piene di droga. Sfuggiti agli uomini di Rotelli, lo raggiungono alla presenza di varie autorit\u00e0, tra cui lo stesso Questore di Milano, svelando la verit\u00e0 sul carico della nave. L'ingegnere prende in ostaggio una bambina cinese e scappa a bordo di un gommone. Silvio e Vasco lo inseguono in laguna su delle moto d'acqua, ma quando sono sul punto di raggiungerlo Silvio cade in acqua mentre tenta di rispondere al suo cercapersone, e Vasco \u00e8 costretto a tornare indietro per salvarlo. Poco dopo Rotelli, circondato dalle moto-navette della Guardia di Finanza, si arrende, ma sar\u00e0 il Questore a prendersi tutti i meriti per l'arresto: per vendetta, Silvio e Vasco andranno a giocarsi al Casin\u00f2 di Venezia il resto delle banconote false prese a Roma da Vasco."}
{"id": "2337380", "revid": "110157", "url": "https://it.wikipedia.org/wiki?curid=2337380", "title": "Deutz", "text": "Deutz \u00e8 un quartiere (\"Stadtteil\") di Colonia, appartenente al distretto urbano (\"Stadtbezirk\") Innenstadt, del centro.\nStoria.\nDeutz fu un importante centro di apprendimento in Germania. Nell'alto Medioevo la citt\u00e0 era conosciuta con il nome latino \"Divitia\" (forte militare romano), mentre dal X secolo ha preso il nome di \"Tuitium\". Era situato sulla riva destra del Reno, di fronte a Colonia, sorta invece sulla sponda sinistra del fiume. L'importante abbazia \u00e8 stata la casa di molti teologi, come Rupert di Deutz.\nDeutz \u00e8 stata formalmente annessa alla citt\u00e0 di Colonia nel 1888. La Deutz moderna e la parte del centro della citt\u00e0 sulla riva destra del Reno, e politicamente \u00e8 parte del consiglio di amministrazione del distretto di Innenstadt."}
{"id": "2337393", "revid": "640389", "url": "https://it.wikipedia.org/wiki?curid=2337393", "title": "Terza guerra anglo-afghana", "text": "Nel 1919 si svolse la terza guerra anglo-afghana nella quale, a differenza delle precedenti due, fu l'Afghanistan ad attaccare le truppe britanniche in India.\nAl termine di questo breve conflitto l'Inghilterra rinunci\u00f2 ai suoi interessi in Afghanistan, che divenne uno stato indipendente.\nPremesse.\nL'esercito indiano era stato pesantemente impegnato nella prima guerra mondiale e varie sue unit\u00e0 erano ancora oltremare. Delle unit\u00e0 presenti in India, comunque complessivamente superiori all'esercito afghano, molte erano formate da coscritti, mentre le unit\u00e0 britanniche erano del Territorial Army che aveva rimpiazzato altre unit\u00e0 inglesi anch'esse trasferite sui fronti di guerra. Oltre ad unit\u00e0 motorizzate e piccole unit\u00e0 blindate erano presenti anche due squadroni della Royal Air Force, che fornirono un supporto potente soprattutto sul piano psicologico con attacchi, oltre che in bombardamenti tattici e osservazioni per l'artiglieria.\nL'esercito afghano era certo inferiore come numero, equipaggiamento ed addestramento, ma contava sul rinforzo delle trib\u00f9 di frontiera, ben equipaggiate e motivate da profondi sentimenti anti-inglesi.\nLa campagna.\nL'inizio delle operazioni da parte afghana fu determinato dall'assedio del forte di Landi Kotal, preceduto dalla conquista della citt\u00e0 di Bagh, dalla quale si potevano controllare gli approvvigionamenti di acqua al forte. La guarnigione, inizialmente costituita da due compagnie di indiani, venne aumentata fino a raggiungere la consistenza di una brigata con l'arrivo della quasi totalit\u00e0 della 1\u00aa brigata di fanteria, anche se costituita da coscritti male addestrati e poco motivati, e l'assedio divenne uno dei fulcri dell'intera campagna."}
{"id": "2337395", "revid": "316995", "url": "https://it.wikipedia.org/wiki?curid=2337395", "title": "Bignonacee", "text": ""}
{"id": "2337397", "revid": "232134", "url": "https://it.wikipedia.org/wiki?curid=2337397", "title": "Didol", "text": ""}
{"id": "2337399", "revid": "316995", "url": "https://it.wikipedia.org/wiki?curid=2337399", "title": "Bignonacea", "text": ""}
{"id": "2337400", "revid": "28592", "url": "https://it.wikipedia.org/wiki?curid=2337400", "title": "Maresciallo Zhukov", "text": ""}
{"id": "2337401", "revid": "729019", "url": "https://it.wikipedia.org/wiki?curid=2337401", "title": "Seconda guerra anglo-afghana", "text": "La seconda guerra anglo-afghana ebbe inizio nel 1878 e si concluse nel 1880.\nFu la seconda incursione militare inglese in territorio afghano, con l'obiettivo di contrastare l'espansione russa nel paese. Il conflitto termin\u00f2 con la firma da parte dei due contendenti del trattato di Gandomak, il quale prevedeva il controllo degli affari interni a cura dell'emiro afghano Abdur Rahman Khan, mentre la politica estera restava in mano all'Impero britannico.\nLa guerra.\nLo scoppio del conflitto.\nDopo che la tensione tra Russia e Gran Bretagna in Europa si era conclusa con il Congresso di Berlino del giugno 1878, la Russia volse la sua attenzione verso l'Asia centrale. Nella stessa estate, la Russia invi\u00f2 un contingente diplomatico a Kabul. Sher Ali Khan, l'emiro dell'Afghanistan, tent\u00f2 invano di tenere fuori i Russi; che arrivarono a Kabul il 22 luglio 1878. Il 14 agosto, gli Inglesi chiesero a Sher Ali Khan di consentire anche l'ingresso di un contingente britannico.\nL'emiro non solo rifiut\u00f2 di ricevere le truppe britanniche, capitanate da Neville Chamberlain Bowles, ma minacci\u00f2 di fermarle qualora fossero state inviate. Robert Bulwer-Lytton, il vicer\u00e9, ordin\u00f2 l'invio di una missione diplomatica diretta alla volta di Kabul nel settembre 1878, ma la missione fu ricacciata indietro mentre si avvicinava all'ingresso orientale del Passo Khyber, scatenando la Seconda guerra anglo-afghana.\nPrima Fase.\nUna forza britannica di circa 40.000 combattenti, per lo pi\u00f9 inglesi e indiani, fu organizzata in colonne militari che penetrarono in Afghanistan da tre punti diversi. Un allarmato Sher Ali Khan tent\u00f2 di appellarsi personalmente allo Zar russo per ottenere aiuto, ma non riuscendovi, rientr\u00f2 a Mazar-i Sharif, dove mor\u00ec il 21 febbraio 1879.\nIl trattato.\nCon le forze britanniche che avevano occupato gran parte del paese, Mohammad Yaqub Khan, figlio di Sher Ali Khan e suo successore, firm\u00f2 il trattato di Gandamak nel maggio 1879 per impedire un'invasione britannica del resto del paese. In base a questo accordo e in cambio di una sovvenzione annuale e vaghe assicurazioni di assistenza in caso di aggressione straniera, Yaqub cedette alla Gran Bretagna il controllo degli Affari Esteri dell'Afghanistan. Rappresentanti britannici si insediarono a Kabul e in altre localit\u00e0, il controllo britannico si estese al Passo Khyber e al Passo Michni, e l'Afghanistan lasci\u00f2 varie zone di frontiera e Quetta alla Gran Bretagna. L'esercito britannico poi si ritir\u00f2.\nTuttavia, il 3 settembre 1879, una rivolta di Kabul condusse al massacro di Sir Pierre-Louis Cavagnari, le sue guardie, e il suo personale - innescando la fase successiva della seconda guerra afgana.\nSeconda fase.\nIl maggiore generale Sir Frederick Roberts introdusse la Kabul Field Force attraverso il Passo Shutargardan nell'Afghanistan centrale, sconfisse l'esercito afgano a Char Asiab il 6 ottobre 1879, e occup\u00f2 Kabul. Mohammad Jan Khan Wardak sollev\u00f2 una rivolta e attacc\u00f2 le forze britanniche nei pressi di Kabul nell'assedio di Sherpur nel dicembre del 1879, ma la sua sconfitta port\u00f2 al fallimento di questa ribellione. Yaqub Khan, sospettato di complicit\u00e0 nel massacro di Cavagnari e del suo staff, fu costretto ad abdicare. Gli Inglesi presero in considerazione varie possibili soluzioni politiche, tra cui la ripartizione dell'Afghanistan tra pi\u00f9 governanti o l'instaurazione del fratello di Yaqub, Ayub Khan, sul trono; tuttavia, decisero infine di insediare invece suo cugino Abdur Rahman Khan come emiro.\nAyub Khan, che aveva servito come governatore di Herat, si ribell\u00f2 e sconfisse un distaccamento britannico nella battaglia di Maiwand nel luglio 1880 e cinse d'assedio Kandahar. Roberts comand\u00f2 quindi la principale forza britannica da Kabul e sconfisse definitivamente Ayub Khan il 1\u00ba settembre nella battaglia di Kandahar, portando la ribellione al termine. Abdur Rahman conferm\u00f2 il trattato di Gandamak, lasciando agli Inglesi il controllo dei territori ceduti da Yaqub Khan e assicurando il controllo britannico della politica estera in Afghanistan in cambio di protezione e di una sovvenzione.\nAbbandonando la politica provocatoria di mantenere un rappresentante britannico a Kabul, ma avendo raggiunto tutti i propri obiettivi, gli inglesi si ritirarono.\nCronologia delle battaglie.\nL'asterisco indica che ai partecipanti di quella operazione \u00e8 stato concesso di fregiarsi di una decorazione aggiuntiva da affiancare alla medaglia della Guerra Afghana.\nNella cultura popolare.\nMetodi di tortura.\nL'ufficiale inglese John Masters (1914-1983), fecondo autore di romanzi storici ambientati in India, racconta nel primo dei suoi tre volumi autobiografici, \"Bugles and a Tiger\" (1956), di varie atrocit\u00e0 commesse da entrambe le parti, inclusi metodi di tortura originali praticati dalle donne pashtun.\nIl dottor Watson.\nNelle opere di Arthur Conan Doyle con protagonista Sherlock Holmes, il narratore \u00e8 l'ufficiale medico John Watson, reduce dalla campagna dell'Afghanistan.\nNel primo romanzo, \"Uno studio in rosso\", quando Watson viene presentato a Holmes questi come prima cosa gli dice \u00abviene dall'Afghanistan, vedo\u00bb: questa affermazione \u00e8 la prima delle deduzioni del celebre investigatore, e proprio su di essa il metodo deduttivo viene poi spiegato."}
{"id": "2337402", "revid": "2036605", "url": "https://it.wikipedia.org/wiki?curid=2337402", "title": "Vangelo dei segni", "text": "Il Vangelo dei segni \u00e8 un'ipotetica fonte del \"Vangelo secondo Giovanni\", teorizzata da Rudolf Bultmann nel suo commento al \"Vangelo di Giovanni\" del 1941 e poi diffusasi ampiamente tra gli esegeti. L'autore del \"Vangelo secondo Giovanni\" avrebbe utilizzato come fonte una tradizione orale o un racconto manoscritto dei miracoli di Ges\u00f9 indipendente dai vangeli sinottici e da questi non utilizzato. Per quanto riguarda la sua datazione, poich\u00e9 si parla della Piscina di Betesda, che fu distrutta nel 70 dai Romani, come ancora esistente, dovrebbe essere stato composto prima o poco dopo quella data; il termine ultimo della composizione \u00e8 quello della sua inclusione nel \"Vangelo secondo Giovanni\".\nLe tracce di questa fonte sono la presenza di una serie di storie sorprendenti, l'uso peculiare della parola \"semeia\" (\"segni\") per indicare tali eventi, la numerazione associata ad alcuni di questi miracoli ( e ), e il riferimento ai segni alla fine del vangelo. In il miracolo della cena di Cana \u00e8 indicato come \u00abprimo dei suoi segni miracolosi\u00bb; in si menzionano altri segni, mentre in la guarigione del figlio di un funzionario a Cafarnao \u00e8 detta \u00absecondo segno miracoloso\u00bb. In si dice \u00abSebbene avesse fatto tanti segni miracolosi in loro presenza, non credevano in lui\u00bb, la cui eco si trova alla fine del vangelo, in , \u00abOr Ges\u00f9 fece in presenza dei discepoli molti altri segni miracolosi, che non sono scritti in questo libro; ma questi sono stati scritti, affinch\u00e9 crediate che Ges\u00f9 \u00e8 il Cristo, il Figlio di Dio, e, affinch\u00e9, credendo, abbiate vita nel suo nome\u00bb.\nIl fatto che tutti i miracoli di Ges\u00f9 che non compaiono nei vangeli sinottici si trovino prima di 12,37 rafforza l'ipotesi che l'evangelista abbia utilizzato fino a quel punto una fonte non nota ai sinottici. Inoltre questa fonte sarebbe estranea alla tradizione su cui si basano i sinottici, in quanto questi miracoli peculiari di \"Giovanni\" - la guarigione del paralitico alla piscina di Betzaeta (), la guarigione del cieco nato () e la risurrezione di Lazzaro () - sono pi\u00f9 elaborati di quelli contenuti nei sinottici e tendono pi\u00f9 spiccatamente a rappresentare Ges\u00f9 come un essere divino. Mentre nei sinottici la fede \u00e8 enfaticamente un prerequisito del miracolo (ad esempio in \"Marco\" ), in \"Giovanni\" i miracoli sembrano dover indurre alla fede, e questo non solo contrasta con i sinottici, ma anche con il resto del quarto vangelo, in cui Ges\u00f9 deplora la fede indotta dai segni ( e ) e la pone in secondo piano rispetto alla rinascita dello spirito (). Questi fatti indicano che l'autore di \"Giovanni\" stava probabilmente rimaneggiando un testo che descriveva i segni di Ges\u00f9 e che lo raffigurava come \u00abun \"uomo divino\" ellenistico, i cui miracoli inducevano fede\u00bb.\nI tentativi di ricostruire questa fonte sono molto differenti tra loro. Una proposta minimalista include solo i sette segni raccontati consecutivamente, o poco pi\u00f9; la proposta opposta vuole derivati dal \"Vangelo dei segni\" tutti i miracoli del quarto vangelo, la chiamata dei discepoli in e il racconto della passione. Sebbene molti studiosi dell'opera giovannea concordino nell'accettare la proposta minimalista, non esiste alcun accordo su quale sia la ricostruzione migliore.\nLe evidenze a favore dell'ipotesi che sia effettivamente esistito un \"Vangelo dei segni\" non sono considerate sufficientemente convincenti da tutti gli studiosi. Ad esempio Van Belle propende per rifiutare tale ipotesi e ammette una conoscenza diretta dei sinottici da parte del quarto evangelista."}
{"id": "2337403", "revid": "287204", "url": "https://it.wikipedia.org/wiki?curid=2337403", "title": "Coppa San Geo", "text": "La Coppa San Geo \u00e8 una corsa in linea maschile di ciclismo su strada che si disputa ogni febbraio nella provincia di Brescia, in Italia. Riservata a Elite e Under-23, dal 2007 al 2009 ha fatto parte del circuito UCI Europe Tour come gara di classe 1.2, mentre dal 2010 \u00e8 parte del calendario nazionale come gara di classe 1.12.\nAlbo d'oro.\n\"Aggiornato all'edizione 2019.\""}
{"id": "2337411", "revid": "72811", "url": "https://it.wikipedia.org/wiki?curid=2337411", "title": "Otome wa Boku ni Koishiteru", "text": ""}
{"id": "2337431", "revid": "72811", "url": "https://it.wikipedia.org/wiki?curid=2337431", "title": "Oh! Edo Rocket", "text": ""}
{"id": "2337435", "revid": "131145", "url": "https://it.wikipedia.org/wiki?curid=2337435", "title": "Rupert di Deutz", "text": ""}
{"id": "2337438", "revid": "287204", "url": "https://it.wikipedia.org/wiki?curid=2337438", "title": "Campionati mondiali juniores di biathlon 2009", "text": "I Campionati mondiali juniores di biathlon 2009 si svolsero dal 31 gennaio al 3 febbraio a Canmore, in Canada. Le gare, maschili e femminili, si articolarono nelle due categorie \"Giovani\" (fino a 19 anni) e \"Juniores\" (fino a 21 anni).\nRisultati.\nUomini.\nCategoria \"Giovani\".\nSprint 7,5 km.\n31 gennaio\nInseguimento 10 km.\n1\u00ba febbraio\nIndividuale 12,5 km.\n28 gennaio\nStaffetta 3x7,5 km.\n3 febbraio\nCategoria \"Juniores\".\nSprint 10 km.\n31 gennaio\nInseguimento 12,5 km.\n1\u00ba febbraio\nIndividuale 15 km.\n28 gennaio\nStaffetta 4x7,5 km.\n3 febbraio\nDonne.\nCategoria \"Giovani\".\nSprint 6 km.\n31 gennaio\nInseguimento 7,5 km.\n1\u00ba febbraio\nIndividuale 10 km.\n29 gennaio\nStaffetta 3x6 km.\n3 febbraio\nCategoria \"Juniores\".\nSprint 7,5 km.\n31 gennaio\nInseguimento 10 km.\n1\u00ba febbraio\nIndividuale 12,5 km.\n29 gennaio\nStaffetta 3x6 km.\n3 febbraio"}
{"id": "2337442", "revid": "148122", "url": "https://it.wikipedia.org/wiki?curid=2337442", "title": "Abbazia di Santa Maria a Cerrate", "text": "L'abbazia di Santa Maria di Cerrate, situata sulla strada provinciale che collega i comuni di Squinzano e Trepuzzi a Casalabate, \u00e8 uno dei pi\u00f9 significativi esempi di Romanico otrantino. Il complesso \u00e8 attualmente gestito dal Fondo Ambiente Italiano, che nel 2012 ne ha acquisito la propriet\u00e0, tramite una concessione trentennale, in seguito a un bando pubblico indetto dalla Provincia di Lecce.\nStoria.\nL'abbazia fu fondata, secondo leggenda, alla fine del XII secolo da Tancredi d'Altavilla, conte di Lecce. La leggenda vuole che in questo luogo, durante una battuta di caccia, a Tancredi sia apparsa la Madonna fra le corna di un cervo, da cui il toponimo Cerrate o Cervate. La localit\u00e0 fu un importante polo religioso e culturale fino al XVI secolo e successivamente trasformata in masseria. In una platea, conservata presso la biblioteca del Museo Provinciale di Lecce, datata 20 aprile 1692, eseguita dal tavolario Gennaro Pinto \u00e8 scritto: \"Abbadia di S. Maria a Cerrate sita nelle pertinenze della Terra di Trepuzzi\". Nel 1711 l'abbazia venne saccheggiata dai pirati turchi e cadde in uno stato di abbandono, proseguito fino al restauro del 1965 curato dalla Provincia di Lecce. Il complesso rimase di propriet\u00e0 dell'ente locale fino al 2012, anno in cui \u00e8 passato al Fondo Ambiente Italiano.\nArcheologia.\nScavi archeologici condotti dall'Universit\u00e0 del Salento nel 2004-2005, in accordo con la Provincia di Lecce, hanno dimostrato che sul luogo le attivit\u00e0 sono esistite sin dall'et\u00e0 alto medievale. La successiva scoperta di numerosi buchi da palo, durante i lavori del FAI e dell'Universit\u00e0, insieme a delle sepolture datate al radiocarbonio risalenti alla fine del VII o del VIII secolo, suggeriscono che l'insediamento monastico potrebbe datare ben prima dell'et\u00e0 normanna. Inoltre, una delle tombe corre sotto una delle absidi della chiesa romanica, ci\u00f2 permette di ipotizzare la presenza di una struttura monastica di et\u00e0 bizantina sotto l'ingombro della chiesa attuale.\nNegli scavi del 2004 \u00e8 stata messa in luce anche il frantoio oleario, ora ricostruito ed oggetto di un plastico.\nDescrizione.\nEsterno.\nLa chiesa romanica ha un prospetto a salienti animato da una serie di archetti che fa comprendere la spartizione interna della struttura. La facciata presenta un piccolo rosone al centro, una monofora per lato e il duecentesco portale nel cui intradosso son figurati i rilievi dell\"'Annunciazione della Vergine\", della \"Visita a santa Elisabetta\", dei \"Magi\" e della \"Fuga in Egitto\".\nLungo il lato sinistro del tempio, fa bella mostra di s\u00e9 un portico, risalente anch'esso al XIII secolo, impreziosito da colonne cilindriche e poligonali che reggono dei capitelli figurati. Di fronte al portico \u00e8 presente un pozzo ornamentale del XVI secolo.\nInterno.\nL'interno \u00e8 a tre navate ed \u00e8 coperto da un soffitto costituito da travi, canne e tegole. Del 1269 \u00e8 il baldacchino posto sopra l'altare maggiore. Di notevole interesse sono gli affreschi duecenteschi e trecenteschi: nelle absidi (\"Cristo in gloria\", \"Angeli\" e \"Santi\"); nei sottarchi (\"Santi\"), lungo le pareti (\"Vergine col Bambino\" e \"Santi\"). Durante i lavori di restauro furono staccati dalla chiesa alcuni affreschi e trasportati nel vicino museo nel quale sono tuttora esposti: (\"Dormitio Virginis\", \"Annunciazione della Vergine\", \"Miracolo della cerva\", \"San Giorgio con la principessa\", \"Sant'Anna e san Gioacchino con Maria Vergine\", \"San Demetrio\", \"San Michele\" e altri \"Santi\")."}
{"id": "2337444", "revid": "28592", "url": "https://it.wikipedia.org/wiki?curid=2337444", "title": "Juri di Novgorod", "text": ""}
{"id": "2337446", "revid": "28592", "url": "https://it.wikipedia.org/wiki?curid=2337446", "title": "Jurij di Novgorod", "text": ""}
{"id": "2337451", "revid": "28592", "url": "https://it.wikipedia.org/wiki?curid=2337451", "title": "Principe di Tver'", "text": ""}
{"id": "2337452", "revid": "404449", "url": "https://it.wikipedia.org/wiki?curid=2337452", "title": "Palazzo San Giorgio (Campobasso)", "text": "Palazzo San Giorgio \u00e8 la sede del municipio di Campobasso e ingloba la chiesa di Santa Maria della Libera.\nStoria.\nIl palazzo, dedicato a san Giorgio (patrono della citt\u00e0 di campobasso), si erge nel luogo dove nel 1290 papa Celestino V fond\u00f2 il monastero di Santa Maria della Libera dei padri celestini, gravemente danneggiato da un devastante terremoto che distrusse gran parte della citt\u00e0 il 26 luglio 1805. Nonostante gli sforzi dei padri, impegnati seriamente nel recupero della struttura, questa croll\u00f2 del tutto nel 1811 anche a causa della soppressione degli istituti religiosi che fornivano finanziamenti ai padri. Il terreno precedentemente occupato dal convento e quello retrostante furono quindi acquistati dal comune che dopo averli ceduti alla Societ\u00e0 economica del Molise, ne fece un giardino pubblico. Nel 1824 fu ricostruita la chiesa, dedicata nuovamente a santa Maria della Libera, che fu riaperta al culto solo nel 1878. Il ritardo della sua apertura \u00e8 dovuto alla successiva costruzione di quella che oggi costituisce la sede del municipio e che la ingloba completamente rendendola praticamente invisibile dall'esterno. Quello che restava del giardino pubblico costituisce oggi il parco di villa dei Cannoni.\nDescrizione.\nIl palazzo presenta un ampio porticato con archi a tutto sesto e grandi pilastri quadrati. L'elegante facciata \u00e8 suddivisa in tre piani ed \u00e8 sormontata da un quadrante d'orologio alla cui base \u00e8 riportata la scritta \"MUNICIPIO\". Al centro del primo piano \u00e8 posto un balconcino a colonnine di marmo sorretto da due colonne dal fusto liscio e dal capitello ionico. Le finestre del primo piano si possono dividere in due gruppi: su quindici totali, cinque di esse presentano un arco a tutto sesto alla sommit\u00e0, e le restanti dieci sono sormontate da un tamburo a forma triangolare; mentre al secondo piano tutte le quindici finestre non presentano tamburo ma un semplice ordine orizzontale. Particolari le paraste che al secondo piano separano le finestre e si raddoppiano in alcuni punti sezionando la facciata in cinque parti verticali, quasi volessero evidenziare anche la divisione interna della struttura. Lo schema si ripete anche al primo piano attraverso per\u00f2 motivi che richiamano la pietra squadrata.\nLa facciata posteriore, che da sul parco di villa dei Cannoni, \u00e8 stata modificata allo scopo espandere gli ambienti interni. \u00c8 costituita da due separati corpi di tre piani l'uno, completamente di vetro che vanno restringendosi dal secondo piano al piano terra e sono fisicamente uniti alla parte originale. Sebbene possa sembrare invasivo unire elementi di architettura moderna con quelli antichi, l'equilibrio che \u00e8 stato raggiunto tra le due parti rende il contrasto minimo.\nIl colore originale della struttura era pi\u00f9 scuro di quello odierno, e tendeva a tonalit\u00e0 di grigio/marrone. Il cambiamento dovuto a lavori di restauro precedenti \u00e8 in linea con l'immagine generale della citt\u00e0 che sta vedendo anche attualmente lo \"schiarimento\" di importanti palazzi come il convitto nazionale Mario Pagano, edifici del centro storico o anche semplici palazzi residenziali."}
{"id": "2337453", "revid": "1354930", "url": "https://it.wikipedia.org/wiki?curid=2337453", "title": "Freccia Vallone femminile 2009", "text": "La Freccia Vallone femminile 2009, dodicesima edizione della corsa e valida come quarta gara della Coppa del mondo di ciclismo su strada femminile 2009, si svolse il 22 aprile 2009 su un percorso di 97,5\u00a0km, con partenza da Huy e arrivo al Muro di Huy, in Belgio. La vittoria fu appannaggio dell'olandese Marianne Vos, la quale complet\u00f2 il percorso in 2h35'40\", alla media di 37,580\u00a0km/h, precedendo la svedese Emma Johansson e la tedesca Claudia H\u00e4usler.\nSul traguardo del muro di Huy 81 cicliste, su 138 partite da Huy, portarono a termine la competizione.\nPercorso.\nPartenza da Huy, nella provincia di Liegi, e passaggio da Modave e Clavier per poi entrare nella provincia di Namur. Passaggio da Havelange, Ohey e discesa verso Andenne. Al km 37 inizia la prima salita, verso la \"C\u00f4te de Peu d'Eau\", poi in successione \"C\u00f4te de Haut-Bois\", \"C\u00f4te de Thon\", \"C\u00f4te de Bonneville\", \"C\u00f4te de Bohisseau\", \"C\u00f4te de Bousalle\" e ritorno nella provincia di Liegi, ascesa verso la \"C\u00f4te de Ahin\" ed arrivo in salita sul muro di Huy."}
{"id": "2337459", "revid": "339392", "url": "https://it.wikipedia.org/wiki?curid=2337459", "title": "La Freccia Vallone femminile 2009", "text": ""}
{"id": "2337462", "revid": "339392", "url": "https://it.wikipedia.org/wiki?curid=2337462", "title": "La Freccia Vallone femminile", "text": ""}
{"id": "2337466", "revid": "339392", "url": "https://it.wikipedia.org/wiki?curid=2337466", "title": "Concorso Chopin", "text": ""}
{"id": "2337467", "revid": "28592", "url": "https://it.wikipedia.org/wiki?curid=2337467", "title": "Il Naso", "text": ""}
{"id": "2337478", "revid": "56620", "url": "https://it.wikipedia.org/wiki?curid=2337478", "title": "Impero Svedese", "text": ""}
{"id": "2337481", "revid": "228587", "url": "https://it.wikipedia.org/wiki?curid=2337481", "title": "Semi contact", "text": ""}
{"id": "2337482", "revid": "2110845", "url": "https://it.wikipedia.org/wiki?curid=2337482", "title": "August Lemmer", "text": "Ha studiato all'Accademia d'Arte di Karlsruhe (capitale del Granducato di Baden) dal 1888 al 1892.\nLammer \u00e8 diventato famoso come pittore impressionista paesaggista. Tutti i dipinti di Lemmer sono datati tra la fine del XIX e gli inizi del XX secolo, e spesso raffigurano viste della Carniola, di Trieste, di Venezia e di citt\u00e0 tedesche come Monaco. Altri dipinti riportano invece immagini di barche da pesca al largo della costa veneta."}
{"id": "2337484", "revid": "72811", "url": "https://it.wikipedia.org/wiki?curid=2337484", "title": "Pyuu to fuku! Jaguar", "text": ""}
{"id": "2337485", "revid": "729019", "url": "https://it.wikipedia.org/wiki?curid=2337485", "title": "Castello di Vaduz", "text": "Il castello di Vaduz (in tedesco: \"Schloss Vaduz\") \u00e8 la residenza ufficiale dei principi del Liechtenstein. Il maniero, che prende il nome dalla citt\u00e0 di Vaduz, capitale del Liechtenstein, sorge poco distante da questa citt\u00e0.\nDal 1712 il castello \u00e8 propriet\u00e0 della famiglia principesca del Liechtenstein. Tra il 1905 e il 1920 il principe Giovanni II fece ristrutturare buona parte dell'edificio mentre negli anni 1930 Francesco Giuseppe II lo espanse notevolmente.\nPosizione.\nIl castello di Vaduz \u00e8 situato su una terrazza di roccia elevata a 120 metri sopra la citt\u00e0 di Vaduz, in posizione dominante sulla Rheintal situata in Svizzera\nStoria.\nI costruttori della fortezza furono i conti di Werdenberg-Sargans che la eressero nel XII secolo per scopi difensivi nell'area. Dell'originaria costruzione, ad ogni modo, attualmente rimane ben poco (solo alcune parti esterne e le fondamenta del torrione centrale), mentre gli studi hanno stabilito che il mastio centrale (attualmente la struttura pi\u00f9 antica rilevata) fu utilizzato come abitazione a partire dal 1285. Sempre all'epoca medievale risalirebbe anche la cappella del castello dedicata a Sant'Anna, mentre l'altare \u00e8 tardo-gotico. Il castello nel XIV secolo era ancora di propriet\u00e0 della famiglia Wedenberg dal momento che il 3 maggio 1342 il conte Hartmann III ottenne la rocca e l'intera zona di Vaduz dalla suddivisione dell'originaria Contea di Sargans.\nNel 1416 e sino al 1507 il castello e l'area di Vaduz divennero di propriet\u00e0 dei baroni di Brandis. Durante la Guerra sveva, il 12 febbraio 1499, l'edificio venne incendiato dalle truppe della Confederazione Elvetica e dopo alcuni tentativi di restauro, venne venduto ai conti di Sulz che si impegnarono per migliorarne la funzione militare strategica nella zona. Il castello pass\u00f2 dunque al conte Kaspar von Hohenems (1613\u20131640) che si preoccup\u00f2 dell'espansione della parte esterna della fortezza.\nLa famiglia dei principi del Liechtenstein acquist\u00f2 il castello di Vaduz nel 1712 con l'annessa contea. A quel tempo, Carlo VI del Sacro Romano Impero concesse ai principi di combinarvi anche la signoria di Schellenberg da loro ottenuta nel 1699 e dare cos\u00ec vita al microstato attualmente noto come principato del Liechtenstein.\nIl castello \u00e8 stato pesantemente restaurato tra il 1904 ed il 1920 e nuovamente durante il regno del principe Giovanni II, e ingrandito ulteriormente durante il regno di Francesco Giuseppe II. Fu solo dal 1938 che la famiglia principesca decise di adibire il castello a propria residenza ufficiale che pertanto ancora oggi non si presenta aperto al pubblico in quanto qui vivono i membri della famiglia sovrana. Esso viene aperto una volta all'anno in occasione della festa del principato quando l'arcivescovo di Vaduz celebra una messa nella cappella privata del maniero ed i giardini vengono aperti ai sudditi per assistere ai fuochi d'artificio."}
{"id": "2337492", "revid": "124808", "url": "https://it.wikipedia.org/wiki?curid=2337492", "title": "Iperopia", "text": ""}
{"id": "2337505", "revid": "729019", "url": "https://it.wikipedia.org/wiki?curid=2337505", "title": "Kisharty\u00e1n", "text": "Kisharty\u00e1n \u00e8 un comune dell'Ungheria di 651 abitanti (dati 2001). \u00c8 situato nella provincia di N\u00f3gr\u00e1d."}
{"id": "2337512", "revid": "28592", "url": "https://it.wikipedia.org/wiki?curid=2337512", "title": "Novaya Ladoga", "text": ""}
{"id": "2337513", "revid": "767487", "url": "https://it.wikipedia.org/wiki?curid=2337513", "title": "Koz\u00e1rd", "text": "Koz\u00e1rd \u00e8 un comune dell'Ungheria di 186 abitanti (dati 2001). \u00c8 situato nella provincia di N\u00f3gr\u00e1d."}
{"id": "2337514", "revid": "1543377", "url": "https://it.wikipedia.org/wiki?curid=2337514", "title": "Plasma accoppiato induttivamente", "text": "Il plasma accoppiato induttivamente (o plasma ad accoppiamento induttivo), indicato con ICP dall'inglese Inductively Coupled Plasma, \u00e8 una sorgente di atomizzazione usata nella spettroscopia di emissione e nella ICP-MS.\nMeccanismo.\n\u00c8 generato dall'effetto di un campo di radiofrequenza su una corrente di gas. La scarica viene indotta senza contatto fra gli elettrodi in una corrente di argon che sale attraverso un tubo di quarzo posto all'interno di una spirale stimolata da un generatore di radiofrequenze. Il segnale di radiofrequenza crea un campo magnetico all'interno della spirale e nella corrente di argon. Il campo magnetico induce una corrente circolare nel conduttore (argon) che serve a riscaldarlo. Per dare inizio alla scarica ICP viene applicato all'argon una scintilla o un arco voltaico. Questa scarica assorbe energia dal campo magnetico e trasforma l'argon in un plasma stabile la cui temperatura \u00e8 di 10000 K nella base al centro del plasma."}
{"id": "2337515", "revid": "276327", "url": "https://it.wikipedia.org/wiki?curid=2337515", "title": "Complemento di mezzo", "text": ""}
{"id": "2337518", "revid": "276327", "url": "https://it.wikipedia.org/wiki?curid=2337518", "title": "Complemento di strumento", "text": ""}
{"id": "2337522", "revid": "767487", "url": "https://it.wikipedia.org/wiki?curid=2337522", "title": "Kutas\u00f3", "text": "Kutas\u00f3 \u00e8 un comune dell'Ungheria di 112 abitanti (dati 2001). \u00c8 situato nella provincia di N\u00f3gr\u00e1d."}
{"id": "2337523", "revid": "37401", "url": "https://it.wikipedia.org/wiki?curid=2337523", "title": "Complemento di origine", "text": ""}
{"id": "2337527", "revid": "37401", "url": "https://it.wikipedia.org/wiki?curid=2337527", "title": "Complemento di provenienza", "text": ""}
{"id": "2337530", "revid": "729019", "url": "https://it.wikipedia.org/wiki?curid=2337530", "title": "Fortezza di Ore\u0161ek", "text": "La fortezza di Ore\u0161ek (), nota anche come fortezza di \u0160lissel'burg o N\u00f6teborg (i nomi rispettivamente tedesco e svedese della localit\u00e0), \u00e8 una fortezza che si trova a \u0160lissel'burg, localit\u00e0 dell'Oblast' di Leningrado, e sorge su un'isola nel punto in cui dal Lago Ladoga nasce la Neva. Costruita nel 1323, dal 1612 al 1702 appartenne all'Impero svedese, che la utilizz\u00f2 per la difesa dell'Ingria svedese.\nIl Medioevo.\nLa fortezza fu fondata, secondo documenti storici russi, nel XIII secolo dal principe Juri di Novgorod che la chiam\u00f2 \"Orechovec\" (\u041e\u0440\u0435\u0445\u043e\u0432\u0435\u0446), la Fortezza \"Ore\u0161ek\" (\u041e\u0440\u0435\u0448\u0435\u043a) . Secondo la versione svedese l'isola fu fortificata per la prima volta dallo svedese Torkel Knutsson nel 1299.\nNel 1323 furono condotte presso la fortezza le trattative russo-svedesi sul tracciato dei confini in Carelia e le conclusioni vanno sotto il nome di Trattato di N\u00f6teborg (12 agosto 1323). La fortezza stessa rimase alla Repubblica di Novgorod e le sue difese furono rinforzate nel 1352 con mura in pietre e numerose torri.\nLa Grande guerra del Nord.\nNel maggio del 1612 la fortezza cadde in mano svedese dopo un assedio durato nove mesi e torn\u00f2 sotto il controllo russo solo novant'anni dopo, quando, nel corso della Grande guerra del Nord, lo zar Pietro il Grande se ne impadron\u00ec dopo un bombardamento di artiglieria durato dieci giorni (1702, in realt\u00e0 l'artefice della conquista fu il generale Aleksandr Danilovi\u010d Men\u0161ikov), e diede alla fortezza il nome tedesco di \"Schl\u00fcsselburg\".\nSulla riva sinistra della Neva si svilupp\u00f2 contestualmente la citt\u00e0 omonima, che ricevette la denominazione (ed il conseguente stato ufficiale) di citt\u00e0 nel 1780. La sua importanza si accrebbe con la realizzazione, iniziata nel 1719 per volere dello zar Pietro I e sotto la supervisione di Aleksandr Danilovi\u010d Men\u0161ikov, del sistema di canali e di chiuse per l'apertura della Neva alla navigazione di grosse imbarcazioni marine.\nCon la vittoria dell'Impero russo nella Grande guerra del Nord e con la fondazione di San Pietroburgo la fortezza di Schl\u00fcsselburg perse il suo valore strategico e fu trasformata soprattutto in carcere per detenuti politici. Vi furono rinchiusi famosi prigionieri fra i quali Ivan VI, che dopo la sua destituzione, avvenuta nel 1741, vi fu trasferito nel 1756 e vi rimase fino alla sua uccisione, avvenuta nel 1764; Vera Figner vi fu rinchiusa fino al 1904 quale dirigente di Narodnaja Volja.\nI comandanti della fortezza.\nIl primo comandante della fortezza fu P\u00ebtr Men\u0161ikov, nominato in virt\u00f9 del valore dimostrato durante l'attacco condotto contro le truppe svedesi l'11 ottobre 1702. Nel XIX secolo, quando ormai la fortezza fu trasformata in prigione per i detenuti politici, si conosce il comandante Friedberg, in carica dal 1827, poi, dal 1836, Aleksandr Zaborinskij (1786-1853).\nNegli anni Ottanta, la fortezza fu retta da Pokro\u0161inskij. Affetto da turbe mentali, temeva che la fortezza potesse essere assalita per liberarvi i prigionieri. Fu sostituito dal colonnello Dobrodeev, che rimase in carica un solo mese, e gli successe Korenev, il quale nel 1891 organizz\u00f2 dei laboratori, alleviando le condizioni dei detenuti. Anche il successivo comandante Gangardt ebbe cura di aumentare i laboratori di lavoro e il numero dei libri a disposizione dei detenuti, e proib\u00ec ogni tipo di violenza contro i prigionieri.\nSegu\u00ec Obuchov, poi, dal 1902, Jakovlev che annull\u00f2 le disposizioni dei suoi predecessori, quindi, dal 1912, Agafonov, e infine, fino al 1917, Zinberg, l'ultimo comandante della fortezza.\nL'et\u00e0 moderna.\nDopo la rivoluzione d'ottobre la parte destinata a carcere fu distrutta con il fuoco e dal 1928 al 1940 la parte rimanente fu destinata a Museo della rivoluzione. L'8 settembre 1941, dopo una violenta battaglia, la citt\u00e0 fu occupata dalla Wehrmacht mentre la fortezza veniva praticamente distrutta dai colpi dell'artiglieria ma non fu mai occupata dalle truppe tedesche. La citt\u00e0 fu ripresa dall'Armata Rossa il 18 gennaio 1943. Nel 1944, per cancellarne il nome di origine tedesca, la citt\u00e0 fu ribattezzata, dal nome di Pietro il Grande, \"Petrokrepost'\" (\u041f\u0435\u0442\u0440\u043e\u043a\u0440\u0435\u043f\u043e\u0441\u0442\u044c), ma la nuova denominazione fu revocata nel 1992."}
{"id": "2337531", "revid": "339392", "url": "https://it.wikipedia.org/wiki?curid=2337531", "title": "Ra\u014d Gaiden - Ten No Ha\u014d", "text": ""}
{"id": "2337533", "revid": "2136572", "url": "https://it.wikipedia.org/wiki?curid=2337533", "title": "Edvard Eriksen", "text": "\u00c8 meglio conosciuto come il creatore della Statua della Sirenetta, realizzata nel 1913 e situata all'ingresso del porto di Copenaghen.\nBiografia.\nLo scultore Edvard Christian Johannes Eriksen, spesso abbreviato in Edvard Eriksen o pi\u00f9 semplicemente E.E., nacque il 10 marzo 1876 a Copenaghen. Nel 1895 fu apprendista come intagliatore del legno, dopo di che si form\u00f2 presso la Reale Accademia Danese di Belle Arti fino al 1899.\nNel 1900 si spos\u00f2 con Eline Vilhelmine M\u00f8ller, nata il 6 febbraio 1881, ed ebbe con lei cinque figli.\nNel 1902 una sua opera, \"Il sofferente\", fu accettata per una mostra tenutasi nel complesso di Charlottenborg. La svolta nella sua vita avvenne per\u00f2 nel 1904, quando lo Statens Museum for Kunst compr\u00f2 una sua opera, \"La Speranza\". L\u2019anno successivo (1905) ricevette poi un premio per la sua scultura \"Il Destino\". Nel 1908 gli furono commissionate tre sculture in marmo per il re Cristiano IX e il sarcofago della Regina Luisa, nella Cattedrale di Roskilde. Oggi queste sculture si possono vedere nella cattedrale.\nEdvard viaggi\u00f2 per diversi anni con la sua famiglia a Firenze, Roma e Carrara cercando ispirazione e imparando a scolpire nel marmo. Fu nominato professore onorario presso l'Accademia di Belle Arti di Carrara. Successivamente Carl Jacobsen gli commission\u00f2 la creazione della \"Statua della Sirenetta\", la sua pi\u00f9 celebre scultura, presentata al pubblico il 23 agosto 1913 a Copenaghen.\nNel 1932 Eriksen fu insignito del titolo di cavaliere dell\u2019Ordine del Dannebrog, un antico e prestigioso ordine cavalleresco danese.\nE.E. mor\u00ec il 12 gennaio 1959 e sua moglie Eline ebbe la stessa sorte pochi anni dopo, il 24 settembre 1963. Entrambi furono sepolti nel cimitero di Vestre.\nOggi i loro discendenti costudiscono le opere dell'antenato e si occupano del loro mantenimento.\nTecnica.\nPur avendo una goccia di Classicismo nel suo stile, Eriksen fu una specie di rivoluzionario poich\u00e9 fu uno dei primi ad usare un titolo poetico per trasmettere le emozioni del suo lavoro. Un esempio \u00e8 \"La Speranza\" (o \"The Hope\"), rappresentata da una giovane che stringe affettuosamente suo figlio; inoltre durante il periodo trascorso in Italia impar\u00f2 a lavorare abilmente il marmo.\nL\u2019emozione che spesso ha fatto da guida per il noto scultore \u00e8 l\u2019amore: infatti Eriksen usa come modello di tutte le sue opere femminili sua moglie Eline, forse perch\u00e9 era l\u2019unica disposta a posare per lui, o molto pi\u00f9 probabilmente poich\u00e9 animato da una profonda ammirazione e da un profondo amore per la moglie, un po\u2019 come se fosse \u201cla sua musa\u201d."}
{"id": "2337534", "revid": "110157", "url": "https://it.wikipedia.org/wiki?curid=2337534", "title": "Leg\u00e9nd", "text": "Leg\u00e9nd \u00e8 un comune dell'Ungheria di 552 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2337539", "revid": "37401", "url": "https://it.wikipedia.org/wiki?curid=2337539", "title": "Complemento di condanna", "text": ""}
{"id": "2337541", "revid": "115502601", "url": "https://it.wikipedia.org/wiki?curid=2337541", "title": "Litke", "text": "Litke \u00e8 un comune dell'Ungheria di 917 abitanti (dati 2001). \u00c8 situato nella provincia di N\u00f3gr\u00e1d."}
{"id": "2337542", "revid": "276327", "url": "https://it.wikipedia.org/wiki?curid=2337542", "title": "Verbi", "text": ""}
{"id": "2337544", "revid": "339392", "url": "https://it.wikipedia.org/wiki?curid=2337544", "title": "Complemento di peso", "text": ""}
{"id": "2337545", "revid": "729019", "url": "https://it.wikipedia.org/wiki?curid=2337545", "title": "Lucfalva", "text": "Lucfalva \u00e8 un comune dell'Ungheria di 638 abitanti (dati 2001). \u00c8 situato nella provincia di N\u00f3gr\u00e1d."}
{"id": "2337550", "revid": "72811", "url": "https://it.wikipedia.org/wiki?curid=2337550", "title": "Rekka no Hon\u014d", "text": ""}
{"id": "2337551", "revid": "110157", "url": "https://it.wikipedia.org/wiki?curid=2337551", "title": "Lud\u00e1nyhal\u00e1szi", "text": "Lud\u00e1nyhal\u00e1szi \u00e8 un comune dell'Ungheria di 1.635 abitanti (dati 2001). \u00c8 situato nella provincia di N\u00f3gr\u00e1d."}
{"id": "2337553", "revid": "1977557", "url": "https://it.wikipedia.org/wiki?curid=2337553", "title": "Alfonso di Zamora", "text": "Rabbino convertitosi nel 1506, fu il primo professore di ebraico a Salamanca. Nell'ambito dell'edizione complutense della Bibbia, cur\u00f2 la traduzione in latino del Targum e, per la stessa, realizz\u00f2 un dizionario e una grammatica ebraica. Nel 1526 pubblic\u00f2 un'altra grammatica correlata di un elenco di personaggi biblici e di una lettera agli ebrei di Roma in cui dimostrava la venuta del Messia. In merito alla Bibbia Poliglotta Complutense il biblista Mariano Revilla Rico osserva: \u00abDei tre ebrei convertiti che parteciparono all'opera del cardinale Francisco Jim\u00e9nez de Cisneros, il pi\u00f9 celebre \u00e8 Alfonso di Zamora, grammatico , filosofo e talmudista, oltre che studioso di latino, greco, ebraico e aramaico\u00bb.\nBiografia.\nIl rabbi Juan di Zamora, padre di Alfonso, viveva in Spagna da generazioni. A seguito del decreto dei sovrani Ferdinando ed Isabella di Spagna nel 1942, decreto che ordinava a tutti gli ebrei di qualsiasi et\u00e0 e sesso di lasciare la nazione e di non farvi pi\u00f9 ritorno, pens\u00f2 che la soluzione migliore fosse convertirsi al cattolicesimo e rimanere in Spagna.\nIl biblista.\nL'opera pi\u00f9 significativa alle quale Zamora lavor\u00f2 l'edizione ebraica della Bibbia con una completa traduzione in latino. \u00c8 probabile che Zamora desiderasse che quel materiale venisse usato nella Poliglotta Complutense. Uno dei manoscritti di questa traduzione della Bibbia catalogato come G-I-4 \u00e8 conservato nella biblioteca del Monastero dell'Escorial a pochi chilometri da Madrid. Il manoscritto contiene l'intero libro della Genesi in ebraico e una traduzione interlineare dello stesso libro biblico in latino. La dichiarazione contenuta nel prologo di questa traduzione asseriva: \u00abLa salvezza delle nazioni richiedeva la traduzione delle Sacre Scritture in altre lingue... Abbiamo ritenuto... assolutamente necessario che i fedeli disponessero di una traduzione biblica \"parola per parola\", fatta in modo che per ogni parola ebraica ce ne fosse una equivalente in latino\u00bb."}
{"id": "2337554", "revid": "729019", "url": "https://it.wikipedia.org/wiki?curid=2337554", "title": "Magyarg\u00e9c", "text": "Magyarg\u00e9c \u00e8 un comune dell'Ungheria di 856 abitanti (dati 2001). \u00c8 situato nella provincia di N\u00f3gr\u00e1d."}
{"id": "2337555", "revid": "339392", "url": "https://it.wikipedia.org/wiki?curid=2337555", "title": "Complemento di misura", "text": ""}
{"id": "2337556", "revid": "46291", "url": "https://it.wikipedia.org/wiki?curid=2337556", "title": "Campsis", "text": "Campsis \u00e8 un genere di piante appartenente alla famiglia delle Bignoniaceae, originario dell'America Settentrionale, della Cina e del Giappone.\nFra le specie pi\u00f9 conosciute vi sono la \"Campsis radicans\" e la \"Campsis grandiflora\".\nDescrizione.\nComprende varie specie di arbusti rampicanti, a foglia caduca. Vengono utilizzati per ricoprire pareti, pergolati e recinzioni, cosa che riescono a fare con discreta rapidit\u00e0 grazie alle loro radici.\nFiori.\nLa fioritura, che veste colorazioni calde su toni di rosso, giallo e arancione, \u00e8 solitamente abbondante e, a seconda della specie, pu\u00f2 avvenire nel periodo che va da luglio a ottobre. I fiori sono caratterizzati da una corolla a forma di campana allungata con cinque petali arrotondati.\nGeneri simili.\nSpesso viene confuso con altri generi appartenenti alla stessa famiglia, come \" Tecoma\" e \"Bignonia\". Da quest'ultimo si differenzia in particolar modo per l'assenza di viticci e la presenza di fiori pennati."}
{"id": "2337562", "revid": "131145", "url": "https://it.wikipedia.org/wiki?curid=2337562", "title": "Edward Eriksen", "text": ""}
{"id": "2337569", "revid": "339392", "url": "https://it.wikipedia.org/wiki?curid=2337569", "title": "Complemento di colpa", "text": ""}
{"id": "2337571", "revid": "339392", "url": "https://it.wikipedia.org/wiki?curid=2337571", "title": "Complemento di accusa", "text": ""}
{"id": "2337574", "revid": "339392", "url": "https://it.wikipedia.org/wiki?curid=2337574", "title": "Complemento di delitto", "text": ""}
{"id": "2337577", "revid": "72811", "url": "https://it.wikipedia.org/wiki?curid=2337577", "title": "Cossette no sh\u014dz\u014d", "text": ""}
{"id": "2337578", "revid": "339392", "url": "https://it.wikipedia.org/wiki?curid=2337578", "title": "Complemento di colpa o delitto", "text": ""}
{"id": "2337589", "revid": "1837706", "url": "https://it.wikipedia.org/wiki?curid=2337589", "title": "IISM", "text": "L'Istituto Italiano per la Storia della Musica (IISM) \u00e8 una fondazione italiana di ricerca musicologica. L'istituto fu fondato da Raffaello De Rensis dalla trasformazione dell'omonimo Ente, istituito in Roma presso l'Accademia di Santa Cecilia con Regio decreto legge del 24 novembre 1938, allo scopo di promuovere:\nL'Istituto, inoltre, si prefigge di prestare la propria collaborazione anche a livello internazionale per la catalogazione di fondi musicali, e favorire manifestazioni artistiche e culturali.\nL'attuale presidente \u00e8 Claudio Consolo, succeduto, nel 2019, ad Agostino Ziino, accompagnato dallo stesso Ziino e da Mauro Tosti Croce (consiglieri), Giovanni Carli Ballola (tesoriere), e dai seguenti revisori dei conti: Fiorella Coscia (Ministero per i Beni Culturali e le Attivit\u00e0 Culturali), Antonietta Vard\u00e8 (Ministero dell'Economia e delle Finanze) e Antonio Simeoni (Accademia Nazionale di Santa Cecilia)."}
{"id": "2337590", "revid": "339392", "url": "https://it.wikipedia.org/wiki?curid=2337590", "title": "Complemento di distribuzione", "text": ""}
{"id": "2337592", "revid": "339392", "url": "https://it.wikipedia.org/wiki?curid=2337592", "title": "Complemento distributivo", "text": ""}
{"id": "2337594", "revid": "37401", "url": "https://it.wikipedia.org/wiki?curid=2337594", "title": "Complemento di scopo", "text": ""}
{"id": "2337601", "revid": "253269", "url": "https://it.wikipedia.org/wiki?curid=2337601", "title": "Erich Anderson", "text": ""}
{"id": "2337602", "revid": "72811", "url": "https://it.wikipedia.org/wiki?curid=2337602", "title": "Sayonara Zetsub\u014d sensei", "text": ""}
{"id": "2337607", "revid": "599", "url": "https://it.wikipedia.org/wiki?curid=2337607", "title": "Arnold Johannes Wilhelm Sommerfeld", "text": ""}
{"id": "2337608", "revid": "37401", "url": "https://it.wikipedia.org/wiki?curid=2337608", "title": "Complemento di svantaggio", "text": ""}
{"id": "2337611", "revid": "37401", "url": "https://it.wikipedia.org/wiki?curid=2337611", "title": "Complemento di vantaggio e svantaggio", "text": ""}
{"id": "2337618", "revid": "72811", "url": "https://it.wikipedia.org/wiki?curid=2337618", "title": "Sensei no Ojikan", "text": ""}
{"id": "2337621", "revid": "7077", "url": "https://it.wikipedia.org/wiki?curid=2337621", "title": "Locomotiva FS 470", "text": "Le locomotive a vapore del gruppo 470 sono state locomotive a vapore con tender per servizio merci pesante su linee acclivi a 5 assi motori accoppiati.\nStoria.\nIl progetto della locomotiva venne elaborato, nei primi anni del Novecento, dall'Ufficio d'Arte di Firenze della Rete Adriatica e prevedeva una macchina a 5 assi accoppiati con motore a doppia espansione sistema Plancher. Lo scopo era quello di avere una macchina potente in grado di risolvere i problemi di trazione sulle pi\u00f9 importanti linee di valico della rete. La rielaborazione del progetto da parte delle FS diede luogo alla costruzione delle locomotive del gruppo \"470\" le cui consegne avvennero tra il 1907 e il 1912 fino al consistente numero di 143 unit\u00e0.\nLe ordinazioni vennero ripartire tra le varie fabbriche dell'epoca: 64 unit\u00e0 vennero costruite dalla Maffei di Monaco di Baviera che le consegn\u00f2 tra il 1907 e il 1909; 52 unit\u00e0 vennero consegnate, tra 1908 e 1911 dalle Officine Meccaniche di Milano; 17 unit\u00e0 furono fabbricate nelle Officine Meccaniche Navali di Napoli tra 1909 e 1912 e infine 10 unit\u00e0 dalla Breda consegnate nel 1909. Le locomotive lavorarono attivamente sul valico dei Giovi e su altri difficili e importanti valichi, nel tempo, in tutto il territorio nazionale.\nIn seguito la maggior parte delle locomotive venne convertita nel Gruppo 471. La 470.030 fu oggetto di un esperimento di modifica del motore con l'aumento a 400\u00a0mm del diametro dei cilindri ad alta pressione in seguito al quale venne reimmatricolata nel nuovo \"gruppo 472\" che per\u00f2 nel 1929 venne soppresso reimmatricolando le unit\u00e0 cos\u00ec trasformate nel gruppo 471 con progressiva numerica da 201 in poi.\nL'intera serie di locomotive ha concluso i suoi servizi alla fine degli anni sessanta ed \u00e8 stata radiata nel 1970. La gr. 470.092, ultima locomotiva superstite del gruppo, \u00e8 esposta al Museo della Scienza e della Tecnica di Milano.\nCaratteristiche.\nLe locomotive erano a 5 assi accoppiati senza carrelli portanti di estremit\u00e0 con passo rigido di ; per facilitare l'iscrizione in curva l'asse centrale motore era privo di bordino mentre gli assi di estremit\u00e0, anteriore e posteriore, erano in grado di traslare trasversalmente di 40\u00a0mm. Questa soluzione venne ripresa di l\u00ec a poco, per la stessa motivazione, nella costruzione della Locomotiva trifase E.550.\nLa disposizione simmetrica del rodiggio e dei carichi assiali permetteva la bidirezionalit\u00e0 della macchina che, per facilitare le cose, aveva la cabina di guida di tipo chiuso e con carbonaia posteriore in modo simile a quella delle Locotender; al posto del tender classico c'era una carro speciale a 2 assi composto di un serbatoio d'acqua e di un comparto bagagliaio per il capotreno. Tale disposizione permetteva la marcia a cabina di guida avanti senza problemi ma a causa del fatto di essere chiusa si surriscaldava; questo fatto le valse il soprannome di \"forno crematorio\" a causa delle alte temperature raggiunte in cabina durante la marcia soprattutto in salita e a bassa velocit\u00e0.\nLa caldaia, di tipo comune alle 680 e successivamente anche alle 750, era lunga 9\u00a0299\u00a0mm ed era in grado di contenere ben di acqua e un volume di vapore di 2,7\u00a0m\u00b3; tarata a di pressione era in grado di produrre un quantitativo di vapore asciutto di e sviluppare la potenza di 1\u00a0000\u00a0CV. Conteneva 264 tubi bollitori del diametro di 52/47\u00a0mm, con lunghezza tra le piastre di 5,15\u00a0m, che raggiungevano una superficie di scambio di calore di .\nIl forno, delle dimensioni di 1,795\u00a0m di lunghezza e 1,37\u00a0m di larghezza in alto, presentava una superficie di griglia di 3,5\u00a0m\u00b2.\nLe \"470\" avevano un meccanismo motore sistema \"Plancher\" a 4 cilindri, di cui 2 a bassa pressione del diametro di 610\u00a0mm e 2 ad alta pressione di 375\u00a0mm di diametro con una corsa di 650\u00a0mm. Il vapore di alimentazione arrivava loro tramite distributori a stantuffo con leveraggio di azionamento di tipo Walschaerts.\nLa locomotiva pesava a pieno carico e in assetto di servizio ripartite su 5 assi in maniera equilibrata con un massimo di 15,1\u00a0t sull'asse anteriore, il maggiormente caricato per ragioni di sicura inscrizione in curva. Tutto il peso era anche \"aderente\" data l'assenza di carrelli o assi portanti ulteriori.\nSi trattava di una locomotiva prevista soprattutto per il traino di treni pesanti sulle linee di valico e di \"montagna\". Per tale motivo non era particolarmente veloce, raggiungeva i 50\u00a0km/h, ma in virt\u00f9 delle ruote piccole (1350\u00a0mm) aveva in cambio una buona capacit\u00e0 di traino in salita. Sulla linea dei Giovi tuttavia venne presto sostituita dalle locomotive trifase E.550 ed assegnata ad altri percorsi di valico.\nIl carico di carbone era ripartito in ragione di 4\u00a0t nella carbonaia della cabina e 1,6\u00a0t ulteriori nel tender-bagagliaio. L'acqua era invece tutta nel tender per un volume di 13\u00a0m\u00b3.\nIl tender originale era a 2 assi diviso in due parti di cui quella posteriore fungeva da bagagliaio e posto per il capotreno; ci\u00f2 venne fatto nell'intento di risparmiare un vagone di servizio da trainare a vantaggio del carico trasportabile."}
{"id": "2337622", "revid": "339392", "url": "https://it.wikipedia.org/wiki?curid=2337622", "title": "Complemento di compagnia", "text": ""}
{"id": "2337624", "revid": "57342", "url": "https://it.wikipedia.org/wiki?curid=2337624", "title": "Matteo Becucci", "text": "Biografia.\nNel 1990 a 20 anni avviene il debutto live, con esibizioni nei locali nella provincia di Livorno, accompagnato da Riccardo Torri e Claudio Fabiani. Tre anni dopo entra nella band \"Rien \u00e0 faire\", scioltasi nel 1995. Tra il 1994 e il 1995 apre alcuni concerti di Sergio Caputo.\nNel 1995, insieme con Franco Ceccanti, forma il duo \"Check Back\", attivo ancora oggi; nel 1997 Becucci inizia la collaborazione con Mr Pitiful Soul Band, terminata poi nel 2006. Nel 2000 incide la canzone \"Come una cosa andr\u00f2\" (musica e testo di \"Roberto Sbolci\") per la colonna sonora della pellicola \"Non come un bang\" di Mariano Lamberti. Del 2003 \u00e8 la pubblicazione del disco \"Liberi di mente\", primo album del cantante livornese. Dal 2007 \u00e8 la voce maschile dei \"Montenisa Bubbles Band\", un ensemble di 10 elementi con cui collabora fino al 2008.\nNel 2008 viene selezionato da Morgan per partecipare alla seconda edizione di X Factor; durante la finale interpreta il singolo \"Impossibile\" (musica e testo di Francesco Gramegna coadiuvato da Matteo Cantaluppi). II 19 aprile 2009 viene proclamato vincitore di X Factor per soli 16 voti in pi\u00f9 rispetto ai The Bastard Sons of Dioniso, vincendo un contratto con la Sony Music del valore di 300.000 \u20ac. Suo \"padrino\" d'eccezione per la finalissima \u00e8 Riccardo Cocciante, con il quale duetta in \"Margherita\". Il 24 aprile 2009, dopo la vittoria di X Factor, esce il suo primo EP: \"Impossibile\", che prende il titolo dal singolo estratto e che vince il disco d'oro per aver superato la soglia delle 35.000 copie vendute.\nDal 23 ottobre 2009 parte la programmazione radiofonica di \"Ti trover\u00f2\", riadattamento in italiano di \"I Didn't Know\" dei Ph.D., che anticipa la pubblicazione del disco \"Cioccolato amaro e caff\u00e8\", il 13 novembre 2009. Dall'album vengono estratti altri due singoli: \"Cioccolato amaro e caff\u00e8\" e \"Sei unica\". Con gli ultimi lavori il cantante non ripete il successo avuto con l'EP, pubblicato durante la finale di X Factor 2; decide quindi di presentare una canzone per il Festival di Sanremo 2010 ma viene escluso.\nNel 2010 decide di provare con il musical: veste i panni di Giuda nel musical \"Jesus Christ Superstar\". Nel 2011 viene pubblicato l'album \"Matteo Becucci\" preceduto dal singolo \"La cucina giapponese\" (brano composto da Matteo Becucci, Massimo Greco e Valentin Gerlier su testo dello stesso Becucci con Giuseppe Rinaldi) e seguito da \"Fare a meno di te\" (canzone composta musica e testo a quattro mani da Matteo Becucci e Luca Chiaravalli). Il 12 maggio 2012 viene pubblicato il singolo \"Era di maggio\" (musica di Pietro Stefanini e Francesco Sighieri; testo di Matteo Becucci e Piervincenzo Cortese).\nBecucci partecipa occasionalmente alle partite benefiche della \"Nazionale italiana cantanti\".\nIl 19 aprile 2013 esce con il suo nuovo singolo \"Fammi dormire\", pubblicato dalla Klasse Uno.\nNell'estate del 2014 esce con il singolo \"L'onda del destino\" insieme al rapper Capitan America su etichetta Senza Base Records.\nIl 22 agosto 2014 inaugura con il suo nuovo singolo la prima edizione del Mondragone Festival.\nNel settembre 2014 partecipa come concorrente alla quarta edizione del programma televisivo \"Tale e quale show\", vincendo imitando Mick Hucknall (prima puntata), Ron (sesta) e Bruno Lauzi (ottava). Al termine del programma si classifica al terzo posto. Partecipa inoltre alla terza edizione di \"Tale e quale show - Il torneo\", classificandosi al quarto posto.\nNel dicembre 2014, in collaborazione con l'etichetta Senza Dubbi, viene pubblicato il suo quarto album, intitolato \"Tutti quanti Mery\", anticipato dal singolo \"Mery\".\nA settembre 2018 torna a \"Tale e quale show\", questa volta per\u00f2 in qualit\u00e0 di vocal coach, in sostituzione di Silvio Pozzoli."}
{"id": "2337626", "revid": "339392", "url": "https://it.wikipedia.org/wiki?curid=2337626", "title": "Complemento di unione", "text": ""}
{"id": "2337633", "revid": "72811", "url": "https://it.wikipedia.org/wiki?curid=2337633", "title": "Shura no Toki", "text": ""}
{"id": "2337638", "revid": "580197", "url": "https://it.wikipedia.org/wiki?curid=2337638", "title": "Modibo Diakit\u00e9", "text": "Biografia.\nNasce in Francia da genitori maliani.\nCaratteristiche tecniche.\nIl suo ruolo principale \u00e8 difensore centrale di una difesa a 4 o centrale destro in una difesa a 3, ma si adatta anche a giocare terzino destro. \u00c8 un giocatore molto forte fisicamente e veloce nei recuperi difensivi; notevole \u00e8 il suo stacco di testa.\nCarriera.\nGli inizi.\nArrivato in Italia tra le giovanili della , approda in seguito nella squadra Primavera del , societ\u00e0 che lo fa esordire, in Serie B, il 13 maggio 2006 nel corso della sconfitta esterna, per 3-0, contro il Catania. In estate la lo ha prelevato dal club abruzzese sborsando circa 300 mila euro.\nLazio.\nCon la maglia \"biancoceleste\", dopo esser stato aggregato alla squadra Primavera, ha esordito in Serie A, a 20 anni, nella prima giornata diventando subito titolare. In campionato ha totalizzato 33 presenze Il 25 novembre 2008 prolunga il suo contratto con la squadra romana fino al 2013.\nSuccessivamente \u00e8 stato titolare anche in campionato Contro l'Udinese il 14 dicembre 2008, sigla la sua prima rete in Serie A, il gol del momentaneo 2-3, grazie a un colpo di testa a seguito di un calcio d'angolo.\n\u00c8 tra gli undici titolari che l'8 agosto 2009 hanno conquistato la Supercoppa italiana allo Stadio Bird's Nest di Pechino battendo l'Inter di Jos\u00e9 Mourinho per 2-1. Con Davide Ballardini in panchina disputa gran parte delle gare stagionali come titolare, quindi perde il posto dopo gli acquisti di Andr\u00e9 Dias e Giuseppe Biava nel mercato di gennaio. Nell'annata successiva giocher\u00e0 poche partite dall'inizio. Il 25 marzo 2012, quasi a distanza di tre anni dal suo primo gol in Serie A, segna il suo secondo centro in campionato grazie a un colpo di testa da calcio piazzato battuto da Cristian Daniel Ledesma, consentendo alla Lazio di vincere la partita per 1-0 contro il Cagliari. Conclude il periodo alla Lazio con 209 partite giocate e 2 gol realizzati.\nLe varie parentesi.\nIl 10 giugno 2013 si trasferisce al dopo aver vissuto una stagione come fuori rosa alla Lazio. L'esordio, in terra inglese, arriva il 24 agosto successivo nel pareggio esterno, per 1-1, contro il . Il 31 gennaio 2014 fa ritorno in Italia, trasferendosi con la formula del prestito alla . Esordisce in maglia viola il 4 febbraio nella gara di Coppa Italia persa, per 2-1, contro l'Udinese. Al termine della stagione torna al Sunderland, dove per\u00f2 il 1\u00ba settembre 2014 rescinde il contratto dopo aver totalizzato solo 8 presenze.\nIl 2 settembre 2014 si accasa al . Con la squadra spagnola fa il suo esordio il 20 settembre successivo; in occasione della roboante sconfitta, per 2-8, contro il . Il 1\u00ba febbraio 2015 si svincola dal club spagnolo dopo aver totalizzato solo 3 presenze. Il giorno seguente effettua le visite mediche per la che all'ultimo decide di non ingaggiarlo preferendogli Ezequiel Mu\u00f1oz. Il 5 febbraio 2015 firma con il Cagliari scegliendo la maglia numero 37. Esordisce il 1\u00ba marzo successivo, nella sconfitta casalinga, per 1-2, contro il Verona. Conclude l'esperienza cagliaritana con un bottino di 9 presenze non riuscendo ad evitare la retrocessione, in Serie B, della squadra.\nIl 10 luglio 2015, il Frosinone, tramite comunicato ufficiale, dichiara di aver messo sotto contratto il difensore francese per una sola stagione. Segna il suo primo gol con la squadra l'8 novembre 2015 nel pareggio per 2-2 contro il Genoa; l'ultimo suo gol risaliva alla partita Lazio-Cagliari del 25 marzo 2012 vinta per 1-0, in pieno calciomercato invernale lascia la squadra ciociara dopo 18 presenze effettuate tutte giocando 90 minuti ed un gol.\nIl 1\u00ba febbraio 2016 viene acquistato a titolo definitivo dalla Sampdoria. Torna cos\u00ec a Genova dopo 12 anni. Fa il suo esordio il 3 aprile nel pareggio esterno avvenuto per 1-1 contro una sua ex squadra la Fiorentina, segna il suo primo ed unico gol con la maglia blucerchiata il 24 aprile firmando al 78' minuto il gol che regala la vittoria alla sua squadra ai danni di un'altra sua ex squadra la Lazio. Il 16 gennaio 2017 firma un contratto con opzione per la stagione successiva valido fino al giugno seguente con la , in Serie B. L'esordio arriva 4 giorni dopo nella sconfitta avvenuta per 1-0 contro il che coster\u00e0 la panchina al tecnico Benny Carbone, sotto la gestione del mister Gautieri viene relegato spesso tra panchina e tribuna collezionando in 7 partite solo 93 minuti tutti da subentrato, con il nuovo cambio di allenatore sotto la gestione Liverani diviene un punto fermo della difesa riuscendo a trovare anche la via della rete il 17 aprile griffando all'87' minuto il definitivo 1-1 contro la . Dopo aver conquistato la salvezza con la maglia rossoverde a fine stagione rimane svincolato. L'11 ottobre 2017 sottoscrive un contratto fino al 30 giugno 2018 con il ma per un errore in fase di contratto sar\u00e0 utilizzabile solo da dicembre. Il 28 dicembre 2017 fa il suo esordio in campionato in Carpi-Bari 0-0. Termina la stagione con la squadra barese scendendo in campo altre otto volte, la stagione successiva dopo il fallimento della squadra pugliese ritorna a distanza di un anno alla Ternana firmando un contratto biennale, tornando al gol il 21 novembre contro la Feralpisal\u00f2 salvando il risultato sull'1-1.\nStatistiche.\nPresenze e reti nei club.\n\"Statistiche aggiornate al 22 maggio 2021.\""}
{"id": "2337639", "revid": "1870933", "url": "https://it.wikipedia.org/wiki?curid=2337639", "title": "Domingos Nascimento dos Santos Filho", "text": "Caratteristiche tecniche.\nGioca come difensore, preferibilmente centrale.\nCarriera.\nClub.\nDomingos \u00e8 cresciuto nel settore giovanile del Santos, dove ha vinto il Campeonato Paulista Under-17 nel 2001 e il Campeonato Brasileiro S\u00e9rie A. Mandato in prestito al Gr\u00eamio nel 2005, vinse la S\u00e9rie B 2005. \u00c8 tornato al Santos nel 2006, vincendo il titolo paulista.\nIl 20 aprile 2009 \u00e8 stato protagonista di una delle espulsioni pi\u00f9 veloci del calcio, giocando solo per una decina di secondi nella semifinale del Campionato Paulista 2009; ha iniziato una rissa con Diego Souza, che poi si \u00e8 allargata anche ad altri compagni di squadra."}
{"id": "2337642", "revid": "1784425", "url": "https://it.wikipedia.org/wiki?curid=2337642", "title": "Movimento das For\u00e7as Armadas", "text": "Il Movimento das For\u00e7as Armadas (\"Movimento delle Forze Armate\"), abbreviato in MFA, fu un'organizzazione di ufficiali subalterni delle Forze Armate Portoghesi, responsabile della cosiddetta Rivoluzione dei garofani, il colpo di stato militare che nel 1974 rovesci\u00f2 il regime fondato da Ant\u00f3nio de Oliveira Salazar, pose fine alla Guerra coloniale portoghese e, dopo una transizione di due anni, ripristin\u00f2 la democrazia in Portogallo.\nStoria.\nNacque all'inizio degli anni settanta su iniziativa di ufficiali militari subalterni scontenti del regime dittatoriale che governava il paese da quasi quaranta anni e della faticosa guerra che sostenevano contro i movimenti separatisti in Angola, Mozambico e Guinea-Bissau, prendendo il nome di \"Movimento dos Capit\u00e3es\" (Movimento dei Capitani). In seguito si apr\u00ec agli ufficiali superiori trasformandosi in Movimento delle Forze Armate, che aveva come obiettivi la pace nelle colonie africane, la decolonizzazione, il cambiamento del sistema economico corporativista, la democratizzazione del paese mediante libere elezioni e l'abolizione degli strumenti di repressione del regime, particolarmente la polizia segreta PIDE. \nNel dicembre 1973 il movimento si struttur\u00f2 con la creazione di una Commissione Coordinatrice composta da 19 ufficiali; al vertice della Commissione furono nominati i maggiori Vitor Alves e Otelo Saraiva de Carvalho e i capitani Vasco Louren\u00e7o e Rodrigo de Sousa e Castro, quest'ultimo con funzioni di supplente.\nDominato da militari simpatizzanti di idee politiche socialiste, dopo il successo della Rivoluzione dei garofani del 25 aprile 1974, promosse una Giunta di Salvezza Nazionale presieduta dal generale Ant\u00f3nio de Sp\u00ednola che gest\u00ec il potere fino al settembre 1974, quando fu sostituito dal generale Francisco da Costa Gomes.\nIl Movimento fu sconvolto da lotte intestine e si divise in varie fazioni, con tre gruppi predominanti: la corrente socialista democratica, guidata da Ernesto Melo Antunes e Vasco Louren\u00e7o; la corrente filo-comunista, guidata da Vasco Gon\u00e7alves; la corrente dell'estrema sinistra, guidata da Otelo Saraiva de Carvalho.\nL'11 marzo 1975 de Spinola tent\u00f2 un nuovo colpo di Stato, in collaborazione con le forze moderate del paese. Il piano fu per\u00f2 scoperto e sventato dalla corrente di estrema sinistra. Questa nel novembre 1975 tent\u00f2 a sua volta un colpo di stato, occupando anche la tv nazionale, ma il Gruppo dei Nove, guidato da Ant\u00f3nio Ramalho Eanes (che poi diventer\u00e0 presidente della repubblica) riusc\u00ec a sventarlo.\nLa situazione si stabilizz\u00f2 all'inizio del 1976 con il predominio della corrente socialista democratica, che sfoci\u00f2 nell'approvazione della nuova Costituzione e nel pieno passaggio dei poteri a organi civili con le elezioni del 25 aprile."}
{"id": "2337656", "revid": "1442080", "url": "https://it.wikipedia.org/wiki?curid=2337656", "title": "Jenny O'Hara", "text": "\u00c8 nota per aver interpretato la signorina Mahoney nei primi quattro episodi de \"L'albero delle mele\" e nella serie Dottor House \"Episodi di Dr. House - Medical Division (terza stagione)#In volo\"\nVita privata.\nSorella di Jill O\u2019Hara, dopo aver divorziato dal primo marito, un interior designer, si \u00e8 sposata nel 1986 con l'attore Nick Ullett. Ha due figlie."}
{"id": "2337657", "revid": "287204", "url": "https://it.wikipedia.org/wiki?curid=2337657", "title": "Elizabeth Monroe", "text": "Biografia.\nElizabeth era la figlia di Lawrence Kortright, ufficiale dell'esercito britannico e importante mercante che perse la maggior parte delle sue fortune durante la Rivoluzione americana, e di Hannah Aspinwall-Kortright.\nSuo padre era uno dei fondatori della Camera di Commercio di New York. Durante la Rivoluzione americana, \u00e8 stato proprietario di diverse navi a New York, ed \u00e8 stato anche documentato che aveva almeno quattro schiavi. Ha acquistato pezzi di terra in quello che \u00e8 ora la contea di Delaware, New York, e dalla vendita di questa terra \u00e8 stata costruita la citt\u00e0 di Kortright.\nElizabeth fece il suo debutto in societ\u00e0 in et\u00e0 precoce. \u00c8 cresciuta in una famiglia con quattro fratelli pi\u00f9 grandi: Sarah, Hester, John e Mary. Secondo i registri parrocchiali di Trinity Church, New York, la madre di Elizabeth, Hannah, \u00e8 morta il 6 o 7 settembre 1777. La causa del decesso era la febbre puerperale. Un fratello non identificato di Elizabeth, mor\u00ec all'et\u00e0 di 13 mesi a causa della febbre. Madre e neonato erano entrambi sepolti nella St. George's Chapel a New York. Al momento della loro morte, Elizabeth aveva nove anni. Suo padre non si \u00e8 mai risposato.\nIl 3 agosto 1778 la casa della famiglia Lawrence fu quasi distrutta dal fuoco durante un incendio che caus\u00f2 danni e distruzione a cinquanta abitazioni nei pressi di Cruger's Wharf nel Lower Manhattan. Uno storico poi scrisse che questo incendio era dovuto alla cattiva gestione delle truppe britanniche mentre dirigevano i vigili del fuoco.\nMatrimonio.\nElizabeth conobbe il suo futuro marito a New York nel 1785 in occasione di un Congresso Continentale. James, ventisettenne, spos\u00f2 Elizabeth, diciassettenne, il 16 febbraio 1786 a New York nella casa di suo padre. Il matrimonio venne celebrato dal reverendo Benjamin Moore. Dopo una breve luna di miele a Long Island, la coppia torn\u00f2 a New York per andare a vivere con suo padre fino a che il Congresso non fosse terminato.\nLa coppia ebbe tre figli: \nMoglie dell'ambasciatore.\nNel 1794, Monroe \u00e8 stato nominato ambasciatore degli Stati Uniti in Francia dal presidente George Washington. A Parigi, come moglie dell'ambasciatore americano durante il regno del terrore, ha aiutato a garantire il rilascio di Madame La Fayette, moglie del marchese de la Fayette, quando ha appreso della sua prigionia. I Monroe, inoltre, fornirono sostegno e riparo al cittadino americano Thomas Paine a Parigi, dopo essere stato arrestato per la sua opposizione all'esecuzione di Luigi XVI. Mentre in Francia, la figlia di Monroe, Eliza \u00e8 diventata un'amica di Hortense de Beauharnais, e entrambe le ragazze hanno ricevuto la loro istruzione presso la scuola di Madame Jeanne Campan, che era stata una consulente per l'etichetta di corte di Maria Antonietta. Questa relazione ha portato ad una amicizia tra la famiglia di Napoleone Bonaparte e i Monroe. Monroe \u00e8 stato rimosso dal suo incarico nel 1796, a causa del suo sostegno alla Francia in opposizione al Trattato Jay.\nMoglie del Governatore.\nI Monroe tornarono in Virginia, dove divenne governatore. Durante quel periodo, Elizabeth ha sofferto la prima di una serie di crisi e crolli (probabilmente epilessia), limitando le attivit\u00e0 sociali e che peggiorano per il resto della sua vita. \nVita in Gran Bretagna.\nNel 1803, il presidente Jefferson nomin\u00f2 Monroe ambasciatore degli Stati Uniti in Gran Bretagna e in Spagna. Elizabeth trov\u00f2 il clima sociale meno favorevole di quello in Francia, probabilmente perch\u00e9 la societ\u00e0 britannica risentiva del rifiuto degli Stati Uniti di allearsi contro la Francia nonostante il cambiamento governativo. Nel 1804, Monroe fu un inviato speciale in Francia per negoziare l'acquisto della Louisiana, oltre a restare l'ambasciatore in Gran Bretagna e in Spagna. Nello stesso anno furono invitati a partecipare all'incoronazione di Napoleone Bonaparte a Parigi, nell'ambito della delegazione ufficiale americana.\nRitorno in Virginia e a Washington.\nNel 1807 ritornarono in Virginia. Monroe vinse l'elezione e fece ritorno alla Virginia House of Delegates e ha anche ripreso la sua carriera legale. Nell'aprile 1811 venne nominato segretario di Stato e senatore. \nDurante la guerra del 1812, Monroe venne nominato segretario di guerra nel settembre del 1814 dopo che gli inglesi avevano invaso la capitale e bruciato la Casa Bianca. Monroe si \u00e8 dimesso come segretario di Stato il 1 ottobre ma non venne nominato nessun successore, quindi ha gestito entrambi gli uffici dal 1 ottobre 1814 al 28 febbraio 1815.\nFirst Lady.\nElizabeth ha iniziato il suo mandato come First Lady il 4 marzo 1817, quando suo marito ha iniziato il suo primo mandato come quinto presidente degli Stati Uniti. Tuttavia, la Casa Bianca era ancora in fase di ricostruzione, quindi Elizabeth visse tra la loro residenza privata e Octagon House.. Poich\u00e9 tutti gli arredi della Casa Bianca erano stati distrutti, i Monroe portarono alcuni dalle loro residenze private. Suo marito \u00e8 stato rieletto a un secondo mandato nel 1820, pertanto rimase nel suo ruolo di First Lady fino al 3 marzo 1825.\nDurante il mandato di suo marito, Elizabeth non affascin\u00f2 la societ\u00e0 di Washington. Insieme alla figlia cerc\u00f2 di creare un ambiente pi\u00f9 esclusivo, riflettendo le usanze francesi. Durante le sue crisi, alcune delle funzioni sociali sono state svolte dalle sue figlie.\nMorte.\nTerminato il periodo presidenziale, Elizabeth si \u00e8 trovata di fronte a considerevoli debiti nei loro anni di servizio pubblico. Monroe vendette la sua piantagione, Highland nella contea di Albemarle per pagare i debiti, e entrambi si ritirarono a Oak Hill nella contea di Loudoun, pi\u00f9 vicina a Washington e alla loro figlia Eliza e suo marito.\nMor\u00ec nella mansione di famiglia \"Oak Hill\" all'et\u00e0 di 62 anni, e venne sepolta all'Hollywood Cemetery a Richmond, Virginia.\nAttraverso la madre, \u00e8 una lontana cugina del presidente Franklin D. Roosevelt. (La nonna paterna di Franklin D. Roosevelt, Rebecca Aspinwall Roosevelt, era la cugina di primo grado di Elizabeth Monroe)."}
{"id": "2337663", "revid": "223249", "url": "https://it.wikipedia.org/wiki?curid=2337663", "title": "Elizabeth Kortright Monroe", "text": ""}
{"id": "2337670", "revid": "56620", "url": "https://it.wikipedia.org/wiki?curid=2337670", "title": "Nils Von Dardel", "text": ""}
{"id": "2337673", "revid": "857824", "url": "https://it.wikipedia.org/wiki?curid=2337673", "title": "Locomotiva FS 471", "text": "Le locomotive a vapore del gruppo 471 sono state locomotive a vapore con tender per servizio merci pesante su linee acclivi a 5 assi motori accoppiati derivate dalla trasformazione di altrettante \"locomotive del gruppo 470\".\nStoria.\nLe locomotive del gruppo 471 sono il prodotto della trasformazione di altrettante 470 con l'applicazione del sistema di surriscaldamento del vapore Schmidt. Il progetto della \"470\", elaborato nei primi anni del nuovo secolo, era stato approntato per costruire una locomotiva potente e bidirezionale per tratte in forte ascesa; per ottenere ci\u00f2 il tender era stato realizzato in parte come serbatoio per l'acqua e in parte bagagliaio disponendo la carbonaia all'interno della cabina evitando l'aggancio di un ulteriore carro di servizio per il capotreno; ci\u00f2 tuttavia limitava l'autonomia della locomotiva date le piccole scorte di carbone sufficienti all'effettuazione delle tratte in salita. Nell'esercizio corrente infatti si preferiva il cambio di macchina, una volta che il treno fosse giunto in pianura, mettendolo al traino di una locomotiva veloce. In seguito all'elettrificazione trifase dei \"Giovi\" e della \"Porrettana\" le gr.470 divennero esuberanti di numero e presto vennero progressivamente trasformate aprendo la cabina chiusa e agganciando loro un normale tender con scorte pi\u00f9 elevate di carbone ed acqua. In seguito la maggior parte delle locomotive venne convertita in Gruppo 471; ci\u00f2 le rese atte all'effettuazione di treni e vennero cos\u00ec assegnate ai vari depositi locomotive delle regioni ad orografia \"difficile\" come la Sicilia, in cui la predominanza di linee tortuose rendeva secondario il fatto che fossero tutto sommato delle macchine \"lente\", e i depositi di Foligno, Fabriano e Sulmona per le tortuose e impervie linee dell'Italia centrale.\nL'intera serie di locomotive ha concluso i suoi servizi alla fine degli anni sessanta ed \u00e8 stata radiata nel 1970; 23 unit\u00e0 hanno mantenuta la cabina chiusa originale fino alla radiazione.\nCaratteristiche.\nLe locomotive mantenevano le stesse caratteristiche generali delle loro \"progenitrici\" Gr. 470; erano a 5 assi accoppiati senza carrelli portanti di estremit\u00e0; Mantenevano la stessa particolarit\u00e0 dell'asse centrale privo di bordino (soluzione adottata anche nell'E.550) per evitare un eccessivo passo rigido che avrebbe dato problemi di iscrizione nelle strette curve. La cabina di guida invece era stata trasformata nel tipo classico. Inoltre era stato applicato il surriscaldamento a 105 unit\u00e0 ex 470 a partire dal 1918 (che mantennero lo stesso numero progressivo precedentemente assegnato loro come 470).\nLa caldaia a 16 bar di pressione sviluppava la potenza di 1000 CV. Avevano un meccanismo motore a 4 cilindri sistema Plancher, di cui 2 erano a bassa pressione e 2 ad alta pressione.\nIl tender originale a 2 assi, diviso in due parti (di cui la posteriore fungeva da bagagliaio) venne mantenuto solo su alcune unit\u00e0; altre invece ottennero quello a tre assi ed altre ancora quello unificato a carrelli T22.\n24 unit\u00e0 subirono la trasformazione del meccanismo motore con la maggiorazione del diametro dei cilindri ad alta pressione e vennero rimarcate con la numerazione progressiva da 200 in su; in parte erano comunque provenienti dalla serie ex-472."}
{"id": "2337679", "revid": "287204", "url": "https://it.wikipedia.org/wiki?curid=2337679", "title": "Tokyo Daigaku Monogatari", "text": ""}
{"id": "2337686", "revid": "287204", "url": "https://it.wikipedia.org/wiki?curid=2337686", "title": "Power Rangers Operation Overdrive", "text": "Power Rangers Operation Overdrive \u00e8 la tredicesima serie televisiva dedicata ai \"Power Rangers\". Ha debuttato negli USA il 26 febbraio 2007.\nPreceduta da \"Power Rangers Mystic Force\", la serie si basa sul \"Super Sentai\" \"Gougou Sentai Boukenger\" e ha festeggiato il 15\u00ba anniversario del franchise con l'episodio crossover in due parti \"Ranger per sempre\", nel quale il Cavaliere Guardiano, per aiutare i Ranger, chiama in loro aiuto dei Ranger provenienti da serie precedenti (tra cui Adam Park, il secondo Black Ranger di \"Mighty Morphin\").\n\u00c8 seguita da \"Power Rangers Jungle Fury\".\nTrama.\nCinque coraggiosi ragazzi partecipano ad una caccia al tesoro di livello mondiale per ritrovare i cinque gioielli dispersi della Corona Aurora. Superano varie avventure per evitare che le Forze Oscure, i fratelli malefici Moltor e Flurious (poi si aggiungeranno Kamdor, Miratrix e i Gatti Fuorilegge), si impossessino della Corona. La sorte dell'intero universo \u00e8 nelle loro mani.\nI cinque protagonisti sono il Red Ranger Mackenzie Hartford (James Maclurcan), il Black Ranger Will Aston (Samuel Benta), la Yellow Ranger Ronnie Robinson (Caitlin Murphy), il Blue Ranger Dax Lo (Gareth Yuen) e la Pink Ranger Rose Ortiz (Rhoda Montemayor).\nNel corso della serie si aggiunge un nuovo membro, Tyzonn alias il Mercury Ranger (la quale storia somiglia molto a quella capitata a Leanbow); in seguito si scopre che il Red Ranger non \u00e8 che un androide inventato da un archeologo per avere compagnia.\nDopo questa scoperta Mack mette a rischio la sua vita, che per lui non vale niente, considerando che era stato attivato solo da due anni e tutto il suo passato altri non era che finzione.\nNell'ultimo episodio perde la vita; tuttavia, il Cavaliere Guardiano, usando la Corona Aurora e i 5 gioielli, lo riporta in vita, non pi\u00f9 come androide ma come essere umano.\nPersonaggi e interpreti.\nRangers.\nI cinque Rangers.\nSono ranger appartenenti a squadre di altre serie della saga; appaiono nel doppio episodio \"Ranger per sempre\", dove aiutano Mack, Dax, Ronny, Rose, Will e Tyzonn a sconfiggere i nemici.\nI Rangers in questione sono:\nMegazord.\nDriveMax Megazord, composto da:"}
{"id": "2337688", "revid": "72811", "url": "https://it.wikipedia.org/wiki?curid=2337688", "title": "Tsuide ni Tonchinkan", "text": ""}
{"id": "2337706", "revid": "72811", "url": "https://it.wikipedia.org/wiki?curid=2337706", "title": "S\u014dk\u014d Kihei Votoms", "text": ""}
{"id": "2337710", "revid": "72811", "url": "https://it.wikipedia.org/wiki?curid=2337710", "title": "Wari to Hima na Sentaichou no Ichinichi", "text": ""}
{"id": "2337711", "revid": "107364974", "url": "https://it.wikipedia.org/wiki?curid=2337711", "title": "Calcio in Inghilterra nel 1939-1940", "text": "Il calcio in Inghilterra nel 1939-40, dopo che la First Division fu interrotta dopo tre giornate a causa dello scoppio della Seconda guerra mondiale, si articol\u00f2 su vari tornei amichevoli locali.\nPeriodo bellico.\nCon la sospensione dell'attivit\u00e0 calcistica il campionato fu diviso in dieci minitornei regionali. Si tenne anche una competizione con caratteristiche di coppa."}
{"id": "2337717", "revid": "56620", "url": "https://it.wikipedia.org/wiki?curid=2337717", "title": "Marie-Louise Von Franz", "text": ""}
{"id": "2337721", "revid": "357738", "url": "https://it.wikipedia.org/wiki?curid=2337721", "title": "Artroscopia temporo-mandibolare", "text": ""}
{"id": "2337731", "revid": "72811", "url": "https://it.wikipedia.org/wiki?curid=2337731", "title": "Yomigaeru Sora - Rescue Wings", "text": ""}
{"id": "2337733", "revid": "1543377", "url": "https://it.wikipedia.org/wiki?curid=2337733", "title": "Mutazioni genomiche", "text": "Con \"mutazioni genomiche\" alcuni si riferiscono a ci\u00f2 che \u00e8 pi\u00f9 comunemente detto come mutazione cromosomica numerica.\nLe variazioni nel numero dei cromosomi (mutazione cromosomica numerica) possono riguardare uno o pi\u00f9 cromosomi interi (aneuploidie) o interi assetti di cromosomi (monoploidia e poliploidie).\nLa trisomia 21, meglio nota come Sindrome di Down, \u00e8 un esempio di aneuploidia non letale.\nPer \"monoploidia\" si intende la presenza di un singolo assetto cromosomico.\nPer \"poliploidia\" si intende la presenza di pi\u00f9 di due assetti normali di cromosomi omologhi (triploidia per 3, tetraploidia per 4) ed \u00e8 comune in alcuni organismi come alcune piante. Nell'uomo \u00e8 letale durante lo sviluppo embrionale ma pu\u00f2 essere presente occasionalmente in alcune cellule, come alcuni i neuroni."}
{"id": "2337741", "revid": "72811", "url": "https://it.wikipedia.org/wiki?curid=2337741", "title": "Yokohama Kaidashi Kik\u014d", "text": ""}
{"id": "2337745", "revid": "72811", "url": "https://it.wikipedia.org/wiki?curid=2337745", "title": "Zero no Tsukaima", "text": ""}
{"id": "2337762", "revid": "1342115", "url": "https://it.wikipedia.org/wiki?curid=2337762", "title": "Villa Rav\u00e0", "text": "Villa Rav\u00e0, gi\u00e0 \"Guicciardini\", si trova in via del Pian dei Giullari 69 a Firenze.\nLa villa, dal massiccio aspetto rinascimentale, era originariamente di propriet\u00e0 della famiglia Quaratesi, poi venne acquistata dai Pagani e successivamente dai Bardi. Nel 1519 entr\u00f2 in possesso dello storico Francesco Guicciardini, il cui stemma familiare si vede tutt'oggi sulla facciata. \nNel 1529, quando le truppe imperiali occuparono la collina durante l'assedio di Firenze, il Guicciardini fu costretto ad abbandonare la villa, che venne occupata dal generale Filippo d'Orange. La doppia mole della villa, con al centro il giardinetto chiuso da un muro merlato, \u00e8 visibile molto chiaramente nell'affresco dell'Assedio dipinto dallo Stradano nella Sala di Clemente VII in Palazzo Vecchio, e testimonia come l'aspetto del complesso sia mutato molto poco da quell'epoca. \nIl Guicciardini vi ritorn\u00f2 solo nel 1533 e qui scrisse alcune delle sue opere pi\u00f9 importanti."}
{"id": "2337763", "revid": "486946", "url": "https://it.wikipedia.org/wiki?curid=2337763", "title": "Zettai Kareshi", "text": ""}
{"id": "2337771", "revid": "1935652", "url": "https://it.wikipedia.org/wiki?curid=2337771", "title": "Michele Seccia", "text": "Biografia.\n\u00c8 nato a Barletta, allora sede arcivescovile in provincia di Bari, il 6 giugno 1951.\nFormazione e ministero sacerdotale.\nHa studiato nel seminario arcivescovile interdiocesano di Bisceglie e poi nel Pontificio Seminario Regionale Pugliese \"Pio XI\" di Molfetta, in seguito ha conseguito il baccalaureato in filosofia e teologia presso la Pontificia Universit\u00e0 Gregoriana, la laurea in filosofia presso l'Universit\u00e0 \"La Sapienza\" di Roma ed ha ottenuto la licenza in teologia morale presso l'\"Alfonsianum\".\nIl 27 dicembre 1975 \u00e8 stato ordinato diacono, mentre il 26 novembre 1977 \u00e8 stato ordinato presbitero dall'arcivescovo Giuseppe Carata per l'arcidiocesi di Barletta.\nNello stesso anno \u00e8 stato nominato viceparroco della parrocchia dello \"Spirito Santo\", di cui \u00e8 divenuto parroco dal 1985 al 1992. Fino al 1982 \u00e8 stato direttore dell'Ufficio catechistico.\nNel 1978 \u00e8 stato nominato docente di teologia morale all'Istituto superiore di scienze religiose e ha insegnato religione e filosofia nei licei statali.\nDal 1979 al 1986 \u00e8 stato vicario generale dell'arcidiocesi di Barletta. \u00c8 poi stato scelto come vicario generale della neo unificata arcidiocesi di Trani-Barletta-Bisceglie, conservando l'incarico dal 1987 al 1997.\nNel 1994 \u00e8 stato nominato arciprete della concattedrale di Barletta, promuovendo la riapertura al culto della stessa concattedrale nel 1996.\nMinistero episcopale.\nVescovo di San Severo.\nIl 20 giugno 1997 papa Giovanni Paolo II lo ha nominato, all'et\u00e0 di 46 anni, vescovo di San Severo; \u00e8 succeduto a Silvio Cesare Bonicelli, precedentemente nominato vescovo di Parma.\nL'8 settembre successivo ha ricevuto l'ordinazione episcopale, nel palazzetto dello sport di San Severo, dall'arcivescovo Francesco Colasuonno, co-consacranti gli arcivescovi Carmelo Cassati e Giuseppe Casale. Durante la stessa celebrazione ha preso possesso della diocesi.\nVescovo di Teramo-Atri.\nIl 24 giugno 2006 papa Benedetto XVI lo ha nominato vescovo di Teramo-Atri; \u00e8 succeduto a Vincenzo D'Addario, deceduto il 1\u00ba dicembre 2005.\nHa preso possesso della diocesi l'8 settembre 2006, nel nono anniversario della sua ordinazione episcopale.\nGrande \u00e8 stato il suo impegno dopo il terremoto del 2009 che aveva colpito anche la sua diocesi. Numerosi i suoi appelli alle istituzioni per ottenere le dovute attenzioni per aiutare i cittadini abruzzesi colpiti e per rendere di nuovo agibili i monumenti e le chiese della citt\u00e0 danneggiati.\nArcivescovo di Lecce.\nIl 29 settembre 2017, giorno del suo onomastico, papa Francesco lo ha nominato arcivescovo metropolita di Lecce; \u00e8 succeduto a Domenico Umberto D'Ambrosio, dimessosi per raggiunti limiti di et\u00e0.\nIl 2 dicembre seguente ha preso possesso dell'arcidiocesi, alla presenza del cardinale Salvatore De Giorgi che gli ha consegnato il pastorale. La giornata dell'ingresso lo ha visto dapprima incontrare i poveri presso la \"Casa della carit\u00e0\", poi salutare i giovani di Lecce in piazzetta Santa Chiara, luogo simbolo della movida del capoluogo salentino, quindi, accompagnato in corteo dagli stessi giovani, ha raggiunto il municipio in piazza Sant'Oronzo per il saluto al sindaco della citt\u00e0, al presidente della provincia e a tutte le autorit\u00e0 locali. Subito dopo l'incontro con il clero diocesano e religioso nella chiesa di Sant'Irene, la solenne processione verso piazza Duomo lo ha introdotto nella cattedrale per la solenne concelebrazione eucaristica di presa possesso dell'arcidiocesi salendo sull'antica cattedra lupiense.\nL'11 giugno 2018 \u00e8 stato eletto vicepresidente della Conferenza episcopale pugliese.\nIl 29 giugno 2018, nella solennit\u00e0 dei Santi Pietro e Paolo, in piazza San Pietro, ha ricevuto dalle mani di papa Francesco il pallio, simbolo della comunione tra i metropoliti e la Santa Sede. L'8 settembre successivo, nel 21\u00ba anniversario della sua ordinazione episcopale, alla presenza degli arcivescovi e vescovi della provincia ecclesiastica salentina, nella cattedrale di Lecce, il nunzio apostolico in Italia Emil Paul Tscherrig gli ha imposto il pallio.\nDurante la pandemia di COVID-19, nel periodo di \"lockdown\", ha celebrato ogni giorno la Messa nella cappella del seminario arcivescovile in piazza Duomo in diretta sulle tv locali consentendo a tutti i cittadini dell'arcidiocesi e della provincia di Lecce di partecipare con lui alla messa giornaliera comprese le solenni celebrazioni della Settimana Santa e di Pasqua. Nel periodo di quarantena ha deciso, in via del tutto straordinaria, di traslare dal museo diocesano nella cattedrale l'antico busto argenteo di Sant'Oronzo, patrono principale della citt\u00e0 di Lecce, considerato miracoloso in quanto si crede che protesse il territorio salentino dalla peste nel XVII secolo, che \u00e8 stato intronizzato sull'altare principale del santo a protezione della citt\u00e0 dalla pandemia.\nGenealogia episcopale.\nLa genealogia episcopale \u00e8:\nAraldica.\nNello stemma sono presenti:"}
{"id": "2337779", "revid": "287204", "url": "https://it.wikipedia.org/wiki?curid=2337779", "title": "Kleine Scheidegg", "text": "Il Kleine Scheidegg (2.061 ) \u00e8 un valico alpino dello svizzero Canton Berna che collega le localit\u00e0 di Lauterbrunnen e Grindelwald.\nCaratteristiche.\nIl toponimo significa \"piccolo spartiacque\" in contrapposizione con il valico Grosse Scheidegg.\nDal punto di vista orografico il valico separa le Alpi Bernesi (a sud) dalle Prealpi Svizzere (a nord).\nAl Kleine Scheidegg \u00e8 presente una stazione ferroviaria della \"Wengernalpbahn\" (Lauterbrunnen - Grindelwald), e la stazione capolinea della ferrovia della Jungfrau; Kleine Scheidegg \u00e8 anche fulcro di un ampio comprensorio sciistico.\nDal valico si ha un ampio panorama su alcune delle pi\u00f9 belle montagne delle Alpi Bernesi quali l'Eiger, il M\u00f6nch e la Jungfrau."}
{"id": "2337789", "revid": "2730", "url": "https://it.wikipedia.org/wiki?curid=2337789", "title": "Codice Rebecca", "text": ""}
{"id": "2337796", "revid": "293633", "url": "https://it.wikipedia.org/wiki?curid=2337796", "title": "Loti del Lesotho", "text": ""}
{"id": "2337800", "revid": "23476506", "url": "https://it.wikipedia.org/wiki?curid=2337800", "title": "Trombe di Eustachio", "text": ""}
{"id": "2337808", "revid": "1543377", "url": "https://it.wikipedia.org/wiki?curid=2337808", "title": "Yo! Bum Rush the Show", "text": "Yo! Bum Rush the Show \u00e8 l'album di debutto del gruppo hip hop newyorkese Public Enemy. Il disco venne pubblicato negli Stati Uniti il 10 febbraio 1987 dalla Def Jam Recordings.\nL'album raggiunse la posizione numero 125 della classifica \"Billboard\" 200 e la numero 28 nella classifica Top Black Albums. \"NME\" nomin\u00f2 il disco miglior album dell'anno 1987. Insieme a \"Licensed to Ill\" (1986) dei Beastie Boys e \"Radio\" di LL Cool J (1985), il critico musicale Cheo H. Coker ha citato \"Yo! Bum Rush the Show\" come uno dei tre album pi\u00f9 influenti nella storia dell'hip hop. Nel 2003 l'album venne posizionato al 497\u00ba posto nella lista dei 500 migliori album di sempre redatta dalla rivista \"Rolling Stone\", ma fu eliminato dalla lista nell'aggiornamento del 2012.\nDescrizione.\nRegistrazione.\nIl disco venne registrato nel 1986 presso gli Spectrum City Studios di Hempstead, New York, e divenne uno degli album hip hop di maggior successo all'epoca, anche se fu accolto in maniera controversa dalle stazioni radiofoniche e dalla critica in parte a causa dell'estremismo dei testi del leader del gruppo Chuck D in materia di nazionalismo nero.\nProduzione.\n\"Yo! Bum Rush the Show\" contiene l'esordio dello stile produttivo del team The Bomb Squad incentrato sui campionamenti, che si svilupper\u00e0 completamente nei successivi lavori del gruppo. Joe Brown del \"The Washington Post\" descrisse l'album \"un'aggressione da ghetto pi\u00f9 seria\", rispetto a \"Licensed to Ill\" (1986) dei colleghi di etichetta Beastie Boys. Circa il loro stile musicale, Brown scrisse: \"Il rap medio e minimalista dei Public Enemy \u00e8 caratterizzato da un'assoluta assenza di melodia: il suono spaventoso \u00e8 solo un battito pulsante, una batteria dura e un gemito elettronico progettato per irritare, come il trapano di un dentista o una zanzara persistente\". Inoltre, il \"sound\" del disco \u00e8 caratterizzato e accentuato dallo scratching di DJ Terminator X. Il giornalista del \"Chicago Tribune\" Daniel Brogan descrisse lo stile dei Public Enemy sull'album \"crudo e conflittuale\", scrivendo che il gruppo \"non punta o non ha la possibilit\u00e0 di effettuare del crossover musicale\".\nCopertina.\nSecondo il giornalista musicale Jeff Chang, i Public Enemy abbracciarono l'estetica \"rivoluzionaria del radicalismo nero underground\" e utilizzarono la copertina del loro album di debutto per illustrare la rinascita dell'impegno nella militanza politica. La copertina mostra il gruppo in uno scantinato scarsamente illuminato, \"mentre si prepara a riportare alla ribalta la militanza nera nell'epoca del Reaganismo\", come descrisse Chang paragonando l'immagine a quella dell'album \"Criminal Minded\" dei Boogie Down Productions (1987). Chuck D \u00e8 mostrato vestito di bianco in abiti islamici, Professor Griff \u00e8 all'estrema destra e indossa sul capo un basco militare rosso, e Flavor Flav stende la propria mano sopra un giradischi, quasi come se volesse \"benedire\" il disco in vinile. Appena sotto il titolo dell'album, in basso sulla copertina \u00e8 presente un testo stampato in caratteri pi\u00f9 piccoli che recita: \"THE GOVERNMENT'S RESPONSIBLE . . . THE GOVERNMENT'S RESPONSIBLE . . . THE GOVERNMENT'S RESPONSIBLE . . .\" La copertina segna la prima apparizione del logo dei Public Enemy, la silhouette di un afroamericano a braccia incrociate dentro il mirino di un fucile da cecchino.\nPubblicazione.\n\"Yo! Bum Rush the Show\" venne pubblicato il 10 febbraio 1987 da Def Jam Recordings e Columbia Records. Per promuovere il disco furono da esso estratti due singoli pubblicati lo stesso anno: \"Public Enemy No. 1\" a marzo e \"You're Gonna Get Yours\" a maggio.\nL'album fu ampiamente ignorato dalle programmazioni radiofoniche delle principali stazioni radio incluse quelle dedicate alla musica nera. In classifica l'album raggiunse la posizione numero 125 nella \"Billboard\" Top LPs e la numero 28 nella Top Black Albums negli Stati Uniti. Tuttavia, nonostante gli scarsi passaggi radiofonici, il giornalista Jon Pareles riport\u00f2 il fatto che nel maggio 1987, \"Yo! Bum Rush the Show\" era diventato uno dei dischi hip hop pi\u00f9 venduti. Entro l'anno successivo, il disco aveva venduto pi\u00f9 di 300,000 copie negli Stati Uniti d'America, e oltre 400,000 nel 1989. Il 3 ottobre 1994 l'album \u00e8 stato certificato disco d'oro dalla Recording Industry Association of America, con vendite superiori alle 500,000 copie."}
{"id": "2337813", "revid": "729019", "url": "https://it.wikipedia.org/wiki?curid=2337813", "title": "Sicral 1B", "text": "Sicral 1B \u00e8 un satellite militare per telecomunicazioni delle forze armate italiane ed \u00e8 parte del Sistema Italiano per Comunicazioni Riservate ed Allarmi. Affiancava il satellite Sicral 1, in orbita dal 2001 e disattivato nel 2021.\nIl satellite \u00e8 stato costruito da Thales Alenia Space nello stabilimento dell'Aquila e completato prima che la fabbrica fosse danneggiata dal sisma del 6 aprile 2009. \u00c8 stato lanciato in orbita il 20 aprile 2009 da Sea Launch."}
{"id": "2337815", "revid": "599013", "url": "https://it.wikipedia.org/wiki?curid=2337815", "title": "Carlos Llamosa", "text": "Carriera.\nNazionale.\nCon la Nazionale statunitense ha giocato la Confederations Cup 1999 e i Mondiali 2002."}
{"id": "2337822", "revid": "121837", "url": "https://it.wikipedia.org/wiki?curid=2337822", "title": "Campo magnetico di Nettuno", "text": ""}
{"id": "2337828", "revid": "121837", "url": "https://it.wikipedia.org/wiki?curid=2337828", "title": "Campo magnetico di Giove", "text": ""}
{"id": "2337834", "revid": "121837", "url": "https://it.wikipedia.org/wiki?curid=2337834", "title": "Campo magnetico di Urano", "text": ""}
{"id": "2337837", "revid": "121837", "url": "https://it.wikipedia.org/wiki?curid=2337837", "title": "Campo magnetico di Saturno", "text": ""}
{"id": "2337840", "revid": "1842072", "url": "https://it.wikipedia.org/wiki?curid=2337840", "title": "Cksum", "text": "cksum (abbreviazione dalla lingua inglese di checksum, \"somma di controllo\") \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che legge i dati da uno o pi\u00f9 file specificati come parametri (o i dati provenienti dallo \"standard input\"), e per ciascuno di essi calcola il valore del cyclic redundancy check (CRC) dei dati e lo visualizza sullo \"standard output\" insieme alle dimensioni in byte dei dati ed al nome del file a cui si fa riferimento (se applicabile).\nSintassi.\nLa sintassi generale di \"cksum\" \u00e8 la seguente:\n cksum [\"file1\" \u2026]\nI parametri facoltativi \"file\" specificano i nomi dei file da esaminare. Se non \u00e8 specificato alcun nome di file viene esaminato il flusso di dati proveniente dallo \"standard input\".\nEsempi.\nCalcola e visualizza il CRC dei file codice_1 e codice_2:\n $ cksum /bin/ls /bin/cp\n 3265941495 92312 /bin/ls\n 3904833135 69284 /bin/cp\nCalcola e visualizza il CRC dei byte rappresentanti la stringa \"Hello world\" (incluso il carattere di nuova linea aggiunto dal comando echo):\n $ echo \"Hello world\" | cksum\n 3083891038 12"}
{"id": "2337843", "revid": "125842358", "url": "https://it.wikipedia.org/wiki?curid=2337843", "title": "Federico Cristiano II di Schleswig-Holstein-Sonderburg-Augustenburg", "text": "Biografia.\nEra il figlio maggiore del duca Federico Cristiano I di Schleswig-Holstein-Sonderburg-Augustenburg (1721-1794) e della moglie, la cugina principessa Carlotta Amalia Guglielmina di Schleswig-Holstein-Sonderburg-Pl\u00f6n (1744-1770). Fino alla morte del padre ebbe il titolo di \"principe ereditario di Augustenburg\".\nAveva larga parte di sangue danese nelle sue vene, visto che le sue nonne materna e paterna e la bisnonna paterna erano state, rispettivamente, contessa di Reventlow, contessa di Danneskiold-Samsoe e contessa di Ahlefeldt-Langeland. Era imparentato con tutte le famiglie importanti dell'alta nobilt\u00e0 della Danimarca. Il suo albero genealogico, tuttavia, comprendeva soprattutto antenati comitali, invece che principi reali e duchi dei piccoli stati tedeschi, come era comune per il casato degli Oldenburg.\nNel 1786, ventenne, spos\u00f2 una sua lontana cugina, la quattordicenne principessa Luisa Augusta di Danimarca e Norvegia (1771-1843), figlia della regina Carolina Matilde di Danimarca. Luisa Augusta era nata durante il matrimonio della regina con il folle re Cristiano VII di Danimarca e Norvegia, ma non ufficialmente era ritenuta figlia naturale di Johann Friedrich Struensee, medico reale e reggente \"de facto\" della nazione al momento della sua nascita e a volte veniva chiamata \"la petite Struensee\".\nIl matrimonio fu il frutto della politica del ministro degli esteri danese, Andreas Peter Bernstorff: nel 1779 progett\u00f2 \nper la giovane principessa, come qualche volta accadeva per bambini reali sospettati di essere il frutto di un legame illecito della madre, il matrimonio con un altro membro della casa reale, il principe ereditario di Augustenburg, legando ancora pi\u00f9 strettamente i rapporti tra le due linee dinastiche reali danesi, la casa di Oldenburg e quella collaterale di Augusteburg, scoraggiando cos\u00ec la minaccia di una scissione del regno. \nGli accordi vincolanti vennero conclusi nel 1780 e nella primavera del 1785 il duca Federico Cristiano II si rec\u00f2 a Copenaghen, dove venne annunciato il fidanzamento. Un anno dopo, il 27 maggio 1786, al castello di Christiansborg si celebr\u00f2 il matrimonio.\nLa coppia visse al castello per alcuni anni, fino al suo incendio nel 1794 e alla quasi contemporanea morte del padre di Federico Cristiano II. Il principe eredit\u00f2 quindi le tenute ed il ducato di Augustenburg dal padre. Dopo il 1794 i duchi trascorsero le estati sull'isola di Als e a Gr\u00e5sten.\nLa coppia ebbe tre figli:\nCol passare degli anni, si crearono dei conflitti tra Federico Cristiano II ed il fratello di Luisa Augusta, il re Federico VI, specialmente per quanto riguardava la relazione tra il doppio ducato di Schleswig-Holstein ed il suo piccolo appannaggio nei pressi di S\u00f8nderborg da una parte e la monarchia danese dall'altra. Sua moglie, ciononostante, rimase fedele alla causa della sua famiglia di nascita.\nNel 1810 suo fratello minore Carlo Augusto venne scelto dagli svedesi come loro nuovo principe della corona, per succedere a Carlo XIII; purtroppo Carlo Augusto mor\u00ec durante la primavera e quindi Federico Cristiano tent\u00f2 egli stesso di essere designato successore al trono svedese. Infine venne eletto Jean-Baptiste Jules Bernadotte, maresciallo di Francia e principe di Pontecorvo. Luisa Augusta si oppose fermamente alla questione svedese ed infatti oper\u00f2 attivamente per minare le opportunit\u00e0 del marito.\nLa loro relazione coniugale si sgretol\u00f2 e Federico Cristiano cerc\u00f2 di limitare legalmente l'influenza della moglie sul futuro dei loro figli; egli mor\u00ec il 14 giugno 1814 e gli successe il figlio maggiore, Cristiano, allora sedicenne. La duchessa vedova prese quindi immediatamente il controllo della tenuta di Augustenborg e dell'educazione dei figli. Nel 1820 Cristiano ritorn\u00f2 da un lungo viaggio all'estero e prese la tenuta per s\u00e9 e per i suoi eredi.\nFederico Cristiano fu membro della Massoneria."}
{"id": "2337844", "revid": "695564", "url": "https://it.wikipedia.org/wiki?curid=2337844", "title": "Live from Gdansk", "text": ""}
{"id": "2337856", "revid": "287204", "url": "https://it.wikipedia.org/wiki?curid=2337856", "title": "Adolphe Theodore Brongniart", "text": ""}
{"id": "2337861", "revid": "599013", "url": "https://it.wikipedia.org/wiki?curid=2337861", "title": "Annamaria Quaranta", "text": "Giocava nel ruolo di schiacciatrice ed opposto.\nCarriera.\nLa carriera di Annamaria Quaranta inizia quando giovanissima entra nel vivaio della Vis Nova Messapica Manduria di Massimo Stranieri. Fa il suo esordio da professionista all'Amatori Volley Bari, entrando giovanissima in prima squadra e ottenendo una promozione in Serie A1 nel 1994-95 per poi debuttare nel massimo campionato nella stagione 1995-96. Passa successivamente alla Tempesta Volley Taranto, con cui ottiene una promozione in Serie B1 nel 1998.\nNella stagione 2000-01 ritorna in A2, vestendo la maglia della Promo Firenze Sport; nelle due stagioni successive gioca nell', prima, e nella Robursport Volley Pesaro, dopo, vincendo per due volte consecutive la Coppa Italia di categoria e ottenendo la promozione in serie A1 con la squadra marchigiana.\nDopo una parentesi di un anno alla Pallavolo Corridonia, viene ingaggiata dalla Start Volley Arzano, con cui ottiene nuovamente la promozione in serie A1, retrocedendo per\u00f2 nella stagione successiva. Nella stagione 2007-08 viene ingaggiata dalla Florens Volley Castellana Grotte, con cui ottiene l'ennesima promozione. Confermata nella stagione successiva, ottiene una brillante salvezza, riuscendo ad approdare persino ai play-off. Nell'aprile 2009 viene convocata per la prima volta in nazionale, con cui vince la medaglia d'argento al Montreux Volley Masters e la medaglia d'oro alla XXV Universiade.\nDopo un'annata passata nella Pallavolo Sirio Perugia, nella stagione 2011-12 viene ingaggiata dal Volley Bergamo, con il quale vince la Supercoppa italiana: al termine del campionato decide di ritirarsi dall'attivit\u00e0 agonistica."}
{"id": "2337863", "revid": "339392", "url": "https://it.wikipedia.org/wiki?curid=2337863", "title": "Suor Faustina Kowalska", "text": ""}
{"id": "2337867", "revid": "30445", "url": "https://it.wikipedia.org/wiki?curid=2337867", "title": "Port Natal", "text": ""}
{"id": "2337874", "revid": "287204", "url": "https://it.wikipedia.org/wiki?curid=2337874", "title": "Tiziana Sensi", "text": "Biografia.\nNel 1992 e 1993 \u00e8 nel cast di \"Non \u00e8 la Rai\", nel quale conduce un gioco telefonico. Successivamente debutta come attrice teatrale, televisiva e cinematografica.\nNel 1999 fino ai primi mesi del 2000 \u00e8 la guest star \"Cristina Morraca\" nella soap opera di RaiTre Un posto al sole. Successivamente, nel 2000 \u00e8 nel cast delle miniserie tv \"Sospetti\", regia di Luigi Perelli, in onda su Rai Uno, e \"L'impero\", regia di Lamberto Bava.\nNel 2001 \u00e8 una delle protagoniste nella serie tv \"Incantesimo 4\", in onda su Rai Uno. Nel 2002 \u00e8 protagonista nel film \"Encantado\", regia di Corrado Colombo.\nIn seguito lavora soprattutto per il piccolo schermo, dove la ricordiamo nella soap opera di Rai 2, \"Cuori rubati\" (2002), la serie \"R.I.S. 3 - Delitti imperfetti\" (2007), e le miniserie \"I liceali\" (2008) e \"I liceali 2\" (2009), entrambe dirette da Lucio Pellegrini e trasmesse prima su Joi e poi su Canale 5.\nParallelamente all'attivit\u00e0 di attrice, dal 2000 si occupa di disabilit\u00e0. Inizia il suo percorso teatrale sulla disabilit\u00e0 visiva nel 2000 all'Istituto Sant'Alessio di Roma, portando avanti l'attivit\u00e0 fino al 2001. Qui ha conosciuto Gerry Longo, insieme al quale, dal 2003 al 2006, ha studiato e ricercato, attraverso una serie di lezioni di teatro individuale, comprendendo che attraverso l'utilizzo di varie tecniche teatrali, una persona non vedente pu\u00f2 arrivare a muoversi nello spazio con una maggiore padronanza di s\u00e9. Cos\u00ec, nel febbraio del 2006, hanno inaugurato insieme un laboratorio teatrale integrato composto da non vedenti, ipo-vedenti, vedenti ed artisti professionisti, da lei gestita e di cui ne detiene anche la direzione artistica.\nPunto d'approdo di questo lavoro \u00e8 lo spettacolo teatrale \"Un salto nel buio\", andato in scena nel dicembre del 2006 al Teatro Colosseo di Roma, primo spettacolo interamente scritto ed interpretato da undici ragazzi non vedenti, che ha avuto come testimonial Massimo Dapporto. Lo spettacolo \u00e8 anche approdato il 30 luglio 2008 al \"FiuggiFamilyFestival\", il primo festival cinematografico per la famiglia diretto da Pupi Avati. Nel dicembre del 2008 si \u00e8 occupata ancora di teatro nobile, nella cornice di Corviale (Roma). Nell'ambito di un progetto di riqualificazione sociale di quest'area soggetta al degrado, ha portato in scena insieme ai ragazzi del suo laboratorio il romanzo \"Condominio Occidentale\", scritto da Paola Musa, dove l'attrice legge insieme ad artisti non vedenti e normodotati. Nel 2009 ha scritto insieme a Paola Musa il copione teatrale di \"Condominio Occidentale\", messo in scena nella stagione teatrale 2010/2011. Lo spettacolo Condominio Occidentale ha ricevuto l'Alta Medaglia dal Presidente della Repubblica Giorgio Napolitano."}
{"id": "2337878", "revid": "599013", "url": "https://it.wikipedia.org/wiki?curid=2337878", "title": "Nicol\u00e1s Otamendi", "text": "Caratteristiche tecniche.\n\u00c8 soprannominato \"El General\" (Il generale), gioca come difensore centrale, dotato di un fisico possente, grintoso e bravo tecnicamente, molto abile nelle chiusure difensive e bravissimo nel gioco aereo. Nella stagione 2014-2015, col Valencia, \u00e8 stato eletto miglior difensore della Liga.\nCarriera.\nClub.\nV\u00e9lez.\nIl tecnico Hugo Tocalli lo fece esordire con il V\u00e9lez S\u00e1rsfield il 10 maggio 2008 nella partita del Clausura 2008 vinta per 2-1 in casa contro il Rosario Central. Inizialmente quinta scelta nel ruolo di difensore centrale dietro a Mariano Uglessich, Waldo Ponce, Fernando Tobio e Marco Torsiglieri, Otamendi seppe ritagliarsi un ruolo da titolare anche grazie al nuovo tecnico Ricardo Gareca nel Clausura 2009, torneo del quale fu una delle rivelazioni. Nella terza partita della stagione sostitu\u00ec al centro della difesa il cileno Ponce, infortunatosi con la sua Nazionale, e grazie alle ottime prestazioni conquist\u00f2 una maglia nell'undici iniziale del club di Liniers insieme a Sebasti\u00e1n Dom\u00ednguez. Risult\u00f2 tra i giocatori decisivi per la vittoria del Clausura 2009.\nIl primo gol lo realizz\u00f2 nel torneo di Apertura 2009, nella gara vinta per 3-1 contro l'Arsenal de Sarand\u00ed. Nella stessa stagione debutt\u00f2 in una competizione internazionale, la Copa Sudamericana 2009.\nPorto.\nIl 23 agosto 2010 i portoghesi del Porto, attraverso il proprio sito ufficiale, rendono nota l'acquisizione del giocatore per una cifra di 4 milioni di euro. La formalizzazione del trasferimento avverr\u00e0 in seguito al superamento delle visite mediche.\nCon il Porto fa il Treble vincendo campionato, coppa portoghese ed Europa League.\nValencia e prestito in Brasile.\nIl 5 febbraio 2014 viene acquistato per la stagione successiva dal Valencia per 15 milioni di euro. Qualche giorno dopo viene ceduto in prestito all'Atl\u00e9tico Mineiro fino a fine stagione. Tornato al Valencia, totalizza 38 presenze e 6 gol in stagione tra campionato e coppa nazionale.\nManchester City.\nIl 20 agosto 2015 si trasferisce per 45 milioni di euro al Manchester City con cui firma un contratto quinquennale scegliendo di indossare la maglia numero 30 e diventando (all'epoca) anche il terzo difensore pi\u00f9 pagato della storia del calcio dopo David Luiz (50 milioni al PSG) e Rio Ferdinand (46,5 al Manchester United). Il 31 ottobre 2015 segna la sua prima rete in maglia \"Citizens\" nella partita interna vinta 2-1 contro il Norwich City. Il 1\u00ba novembre 2017 realizza una rete nella partita di UEFA Champions League vinta in trasferta per 4-2 contro il . Il 10 dicembre seguente \u00e8 decisiva la sua rete del (2-1) nel derby di Manchester giocato all'Old Trafford contro lo United. Il 17 gennaio 2018 prolunga il suo contratto con gli \"Sky blues\" fino al giugno 2022.\nBenfica.\nIl 29 settembre 2020 viene ceduto al .\nNazionale.\nConvocato dal CT Diego Armando Maradona per l'amichevole contro , (a 21 anni e con sole 11 partite con il V\u00e9lez alle spalle) il 20 maggio 2009 fece il suo debutto in nazionale come titolare, partecipando alla vittoria per 3-1. In seguito fece parte stabilmente della rosa della nazionale durante le qualificazioni al Mondiale 2010, per le partite contro ed , contro il quale gioc\u00f2 al centro della retroguardia insieme a Mart\u00edn Demichelis. Titolare anche contro il , insieme al compagno nel V\u00e9lez Sebasti\u00e1n Dom\u00ednguez, part\u00ec per la terza volta titolare nell'ultima e decisiva gara contro l', che gioc\u00f2 da ala destra. Il 19 maggio 2010 \u00e8 stato convocato per la fase finale dei Mondiale 2010. Nell'estate 2015 disputa da titolare con l'Argentina la Copa Am\u00e9rica.\nViene convocato per la Copa Am\u00e9rica Centenario negli Stati Uniti.\nStatistiche.\nPresenze e reti nei club.\n\"Statistiche aggiornate al 15 gennaio 2022.\""}
{"id": "2337884", "revid": "287204", "url": "https://it.wikipedia.org/wiki?curid=2337884", "title": "Nicolas Otamendi", "text": ""}
{"id": "2337887", "revid": "288300", "url": "https://it.wikipedia.org/wiki?curid=2337887", "title": "Neymar da Silva Santos J\u00fanior", "text": ""}
{"id": "2337888", "revid": "287204", "url": "https://it.wikipedia.org/wiki?curid=2337888", "title": "Neymar da Silva Santos Junior", "text": ""}
