{"id": "2303679", "revid": "22475", "url": "https://it.wikipedia.org/wiki?curid=2303679", "title": "Corethrella", "text": "Corethrella , \u00e8 un genere di insetti dell'ordine dei Ditteri (Nematocera: Culicomorpha) ed \u00e8 l'unico genere compreso nella famiglia Corethrellidae . Strettamente affini alle famiglie Culicidae e Chaoboridae, i Corethrellidae sono gli unici Culicoidei ematofagi, insieme alle pi\u00f9 note zanzare (Diptera: Culicidae), ma a differenza di queste non hanno rapporti trofici con l'Uomo.\nDescrizione.\nMorfologicamente, gli adulti dei Corethrellidae sono molto simili a quelli dei Culicidi e dei Caoboridi, con corpo di piccole dimensioni, esile e delicato. Il capo \u00e8 privo di ocelli e porta antenne lunghe, provviste del caratteristico organo di Johnston nel pedicello. Questa struttura, in seguito scoperta anche in altri insetti, \u00e8 un ingrossamento a coppa del secondo articolo antennale (\"pedicello\") contenente un numero elevato di scolopidi, sensilli tricoidei dalla funzione complessa, che nei Culicoidei fungono come fonorecettori. I maschi hanno antenne piumose ma meno dense rispetto a quelle dei Caoboridi. L'apparato boccale delle femmine \u00e8 di tipo pungente-succhiante, con mandibole dentate e taglienti, carattere che li differenzia dai Caoboridi, ma con stiletti boccali pi\u00f9 brevi rispetto a quelli dei Culicidi.\nIl torace \u00e8 dorsalmente convesso e porta zampe lunghe e sottili, provviste di tarsi di cinque articoli. Le ali sono piccole, relativamente pi\u00f9 brevi rispetto a quelle dei Culicidi e dei Caoboridi, lunghe 1\u20132\u00a0mm, rivestite da frange di setole ai margini e lungo le venature. L'addome \u00e8 sottile e allungato.\nLa nervatura \u00e8 simile a quella delle ali dei Culicidi e dei Caoboridi, ma presenta la subcosta e il ramo anteriore della radio (R1) marcatamente pi\u00f9 brevi, terminanti rispettivamente sulla met\u00e0 del margine costale e sul terzo distale. In particolare, R1 ha un percorso obliquo e diverge dalle altre ramificazioni della radio. Di conseguenza, rispetto alle altre due famiglie, solo le tre ramificazioni del ramo posteriore (R2, R3 e R4+5) sono approssimativamente parallele e dirette verso l'apice dell'ala. Gli altri caratteri delle nervature si mantengono sostanzialmente invariati rispetto alle altre due famiglie: costa estesa a tutto il margine, media suddivisa attraverso in due rami, M1 e M2, cubito anch'essa in due rami (CuA1 e CuA2), prima anale completa e parallela alla cubito, confluente sul margine dell'ala.\nHabitat e biologia.\nLe femmine dei Corethrellidae di cui \u00e8 conosciuta la biologia, sono gli unici Culicoidei ematofagi non compresi nella famiglia dei Culicidae. I casi di ematofagia riscontrati riguardano esclusivamente le rane cantanti, soprattutto del genere \"Hyla\"; infatti, questi ditteri sono conosciuti, in inglese, anche con il nome comune di \"frog-biting midges\" (\"moscerini pungenti delle rane\"). Questo comportamento, che sembra si sia evoluto gi\u00e0 dal Cretacico, rappresenta un adattamento evolutivo a tutti gli effetti, fondato su specializzazioni di carattere morfologico, anatomo-fisiologico ed ecologico:\nLa relazione che associa i Corethrellidae alle rane cantanti ha permesso la cattura di un notevole numero di esemplari: prima della sua scoperta, dovuta a (1975), gli adulti disponibili nelle collezioni ammontavano a pochi esemplari per ogni specie conosciuta. A partire dagli anni settanta, per la cattura delle femmine si ricorre a registrazioni del canto delle rane come richiamo, riuscendo a catturare centinaia di esemplari in una sola mezz'ora.\nLa nutrizione avviene in corrispondenza delle zampe posteriori dei maschi delle rane ed \u00e8 stato riscontrato che, dopo il pasto, le femmine del dittero non sono in grado di volare e si allontanano lasciandosi cadere e camminando sul substrato. I maschi, sprovvisti di stiletti in grado di pungere, si alimentano di liquidi zuccherini (melata e nettare) e non sono attratti dai maschi delle rane.\nLe larve vivono in ambienti acquatici, in genere rappresentati da fitotelmi o da altri piccoli specchi d'acqua, e si comportano come predatrici nutrendosi di zooplancton. Fra le prede delle larve di \"Corethrella\" sono segnalate anche larve di Culicidi e Ceratopogonidi e, in condizioni specifiche, si \u00e8 rilevata un'alta intensit\u00e0 del cannibalismo.\nDistribuzione.\nLa famiglia \u00e8 rappresentata in tutte le regioni zoogeografiche della Terra, ad eccezione dell'Antartide, tuttavia \u00e8 in gran parte concentrata nelle regioni tropicali e subtropicali, con il maggior livello di biodiversit\u00e0 nella regione neartica.\nPochissime sono le specie che si rivengono alle alte latitudini, arrivando al Qu\u00e9bec nel Nordamerica, all'Argentina nel Sudamerica, al Giappone in Asia e al Nuovo Galles del Sud e alla Nuova Zelanda in Oceania. Le specie paleartiche sono presenti esclusivamente in Asia (Giappone e Arabia), con nessuna segnalazione relativa all'Europa e al Nordafrica. In definitiva, la maggior parte della famiglia si concentra fra l'Equatore e i 30\u00b0 di latitudine, con alcune escursioni fino ai 50\u00b0, sia nell'emisfero boreale sia in quello australe.\nSistematica e filogenesi.\nIl genere \"Corethrella\" \u00e8 stato associato, fino agli anni ottanta all'attuale famiglia dei Chaoboridae, dapprima come trib\u00f9 nell'ambito della famiglia dei Culicidae (Trib\u00f9 Corethrellini, Sottofamiglia Chaoborinae), in seguito scorporato dai Culicidae come genere compreso nei Chaoboridae. Nel 1989, , nell'ambito della revisione generale della sistematica dei Ditteri su una base filogenetica, hanno scorporato il genere \"Corethrella\" dal resto dei Caoboridi, monofiletico e strettamente correlato ai Culicidi, e lo inclusero in una famiglia distinta correlata al ramo Culicidae+Chaoboridae secondo il seguente cladogramma:\nL'analisi delle correlazioni filogenetiche fa ritenere che i progenitori ancestrali delle attuali specie fossero distribuiti nell'antico Gondwana con un'origine che risale alla prima parte del Mesozoico.\nLa suddivisione interna in sottogeneri ha subito alcune revisioni negli ultimi anni. , uno dei pi\u00f9 attivi studiosi dei Corethrellidi neotropicali, descrisse nel 1942 il genere \"Luzomiops\", nel quale vennero comprese le specie, la brasiliana \"Lutzomiops manaosensis\" , e la nordamericana \"Lutzomiops kerrvillensis\" . Entrambe le classificazioni sono oggi ritenute obsolete e le due specie attribuite al genere \"Corethrella\", nonostante alcune fonti citino ancora l'esistenza del genere \"Luzomiops\": la prima \u00e8 inclusa nel sottogenere \"Corethrella\" con il nome \"Corethrella (Corethrella) manaonensis\" ; per la seconda \u00e8 stato dapprima proposto l'inquadramento in un sottogenere proprio con il nome \"Corethrella (Lutzomiops) kerrvillensis\" , tuttavia orientamenti recenti escludono l'esistenza di questo sottogenere e inquadrano anche la specie nordamericana nel sottogenere \"Corethrella\", con il nome \"Corethrella (Corethrella) kerrvillensis\" .\nSecondo la revisione di , la famiglia comprende 97 specie esistenti, di cui 52 di nuova definizione, ripartite fra due sottogeneri:\n rimuove perci\u00f2 il sottogenere \"Lutzomiops\", includendo \"C. kerrvillensis\" nel sottogenere tipo, e ne definisce uno nuovo, \"Notocorethrella\", includendovi \"C. novaezelandiae\" , che finora era inclusa nel sottogenere tipo.\nLe nuove specie descritte da sono 52:\nTali specie si aggiungono a quelle gi\u00e0 descritte dai vari Autori e incluse nella revisione di :\nNella revisione di non sono invece comprese 21 specie, citate dal BioSystematic Database of World Diptera:\nA quelle esistenti si aggiungono sette specie estinte, di cui una inclusa nel sottogenere fossile \"Fossicorethrella\" e risale al Cretacico. Le altre sono invece comprese nel sottogenere tipo e risalgono a periodi differenti del Cenozoico."}
{"id": "2303680", "revid": "767487", "url": "https://it.wikipedia.org/wiki?curid=2303680", "title": "Alm\u00e1sf\u00fczit\u0151", "text": "Alm\u00e1sf\u00fczit\u0151 \u00e8 un comune dell'Ungheria di 2.369 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2303683", "revid": "288300", "url": "https://it.wikipedia.org/wiki?curid=2303683", "title": "Enzo Hector Trossero", "text": ""}
{"id": "2303684", "revid": "288300", "url": "https://it.wikipedia.org/wiki?curid=2303684", "title": "Abel Math\u00edas Platero Hern\u00e1ndez", "text": ""}
{"id": "2303685", "revid": "287204", "url": "https://it.wikipedia.org/wiki?curid=2303685", "title": "Abel Mathias Platero Hernandez", "text": ""}
{"id": "2303686", "revid": "110157", "url": "https://it.wikipedia.org/wiki?curid=2303686", "title": "Annav\u00f6lgy", "text": "Annav\u00f6lgy \u00e8 un comune dell'Ungheria di 983 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2303692", "revid": "729019", "url": "https://it.wikipedia.org/wiki?curid=2303692", "title": "\u00c1sz\u00e1r", "text": "\u00c1sz\u00e1r \u00e8 un comune dell'Ungheria di 1.610 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2303695", "revid": "281901", "url": "https://it.wikipedia.org/wiki?curid=2303695", "title": "Cazzo di re", "text": ""}
{"id": "2303697", "revid": "767487", "url": "https://it.wikipedia.org/wiki?curid=2303697", "title": "Baj (Ungheria)", "text": "Baj \u00e8 un comune dell'Ungheria di 2.723 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2303698", "revid": "1872770", "url": "https://it.wikipedia.org/wiki?curid=2303698", "title": "Claudio Castrogiovanni", "text": "Biografia.\nNato a Catania nel 1969, inizialmente aveva dedicato la propria vita agli studi. Pur diventando presto un giovane e brillante avvocato, durante gli studi universitari dedicava il proprio tempo libero a suonare e cantare con gli amici nei vari locali cittadini. Durante una di queste esibizioni fu notato dal regista di Jesus Christ Superstar che lo scrittur\u00f2 per anni portandolo ad esibirsi molte volte in tante localit\u00e0 di tutto il mondo. Assorbito da questa passione, abbandon\u00f2 l'esercizio dell'avvocatura per dedicarsi a tempo pieno alla recitazione. Si trasfer\u00ec a Milano - pagandosi a proprie spese tutti i costi - per poter frequentare tutte le scuole di recitazione necessarie allo scopo di sviluppare il proprio talento.\nNel 1995 partecipa al musical \"Jesus Christ Superstar\", con la compagnia del Teatro della Munizione, dove interpreta le parti di \"Simone Zelota\" e \"Pietro\". Con la stessa compagnia interpreta diversi ruoli in \"Evita\" e poi entra nel cast della versione musical di \"Grease\" nel ruolo di Sonny. L'attivit\u00e0 nei musical prosegue con \"Peter Pan, il musical\", dove interpreta \"Capitan Uncino\".\nCome attore cinematografico ha debuttato nel film \"Malena\" di Giuseppe Tornatore.\nNel 2007 sul set televisivo della miniserie TV \"Il capo dei capi\" interpreta il mafioso Luciano Liggio, mentre in \"Squadra antimafia - Palermo oggi\" interpreta il ruolo di \"Giacomo Trapani\"."}
{"id": "2303699", "revid": "62221", "url": "https://it.wikipedia.org/wiki?curid=2303699", "title": "Corethrellidae", "text": ""}
{"id": "2303701", "revid": "122782783", "url": "https://it.wikipedia.org/wiki?curid=2303701", "title": "Denominazioni islamiche", "text": "Esiste in materia un pluralismo di scuole giuridiche (madhhab) e teologiche, con numerose diverse interpretazioni di una stessa fattispecie giuridica (salvo, ovviamente, l'impossibilit\u00e0 di discutere gli assetti dogmatici dell'Islam, che non sono contestabili, per non incorrere automaticamente nella condanna di \"kufra\" - infedelt\u00e0 massima - che fa conseguire la qualifica di \"eretico\" - \"k\u0101fir\", pl. \"k\u0101fir\u016bn\"). Tutte le cosiddette \"scienze religiose\" (\"\u02bful\u016bm d\u012bniyya\") tendono alla formazione di un consenso maggioritario (\"ijm\u0101\u02bf\") circa il modo d'interpretare il disposto coranico e sciaraitico. Tale consenso potr\u00e0 comunque mutare nel tempo, in caso si esprima in tal senso una nuova maggioranza. Si parla di una vera e propria \"polverizzazione\" dei modi di giudicare della \"umma\", divisa in numerose scuole teologiche e giuridiche, alle quali potrebbe aggiungere anche l'enorme differenziato panorama costituito dalle confraternite mistiche, tanto che qualcuno ritiene che, pi\u00f9 che parlare di islam, si dovrebbe parlare di \"pluralit\u00e0 di islam\" (\"Islam\"s in inglese). Nell'Islam, i musulmani vengono differenziati in:\nPoi all'interno di tutte queste confessioni ci sono i sufi e no (che rifiutano l'approccio sufico considerato troppo libero).\nDi derivazione islamica ma considerati eterodossi sono invece:"}
{"id": "2303703", "revid": "156341", "url": "https://it.wikipedia.org/wiki?curid=2303703", "title": "Serie A 1940-1941 (pallacanestro femminile)", "text": "Il campionato di pallacanestro femminile 1941 \u00e8 stato il dodicesimo organizzato in Italia.\n\u00c8 stato vinto dal GUF Napoli, al primo titolo, primo di una squadra del Sud Italia.\nCon Comunicato Ufficiale del 18 febbraio 1941 la F.I.P. divise le societ\u00e0 iscritte al campionato in due gironi annunciando successivamente l'inizio al 2 marzo 1941:\nGirone A.\nSquadre partecipanti:\nCalendario girone A\nClassifica finale girone A\nGirone B.\nSquadre partecipanti:\nCalendario girone B\nClassifica finale girone B\nGirone finale.\nTutte le partite si disputarono a Napoli tra l'11 e il 13 luglio.\nCalendario girone finale"}
{"id": "2303705", "revid": "767487", "url": "https://it.wikipedia.org/wiki?curid=2303705", "title": "Suba (musicista)", "text": "In Jugoslavia si laure\u00f2 in composizione e orchestrazione. Dopo aver fatto ricerca sulla musica etnica dell'Europa orientale, a fine anni ottanta decise di tentare la fortuna a Parigi. Con una borsa di studio UNESCO in tasca, arriv\u00f2 in Brasile il 15 maggio 1990. \nVisse per circa nove anni Brasile.\nTra il 1990 e la sua morte il 2 novembre 1999, Suba ha lasciato il segno nella musica sperimentale brasiliana. Ha lavorato con e per Marina Lima, Bebel Gilberto, Jo\u00e3o Donato, Jo\u00e3o Parahyba, Mestre Ambrosio e altri; mor\u00ec durante la produzione di un album della musicista Bebel Gilberto quando lo studio di registrazione and\u00f2 a fuoco, soffocato dal fumo mentre tentava di salvare il materiale che aveva registrato con Bebel.\nCollegamenti esterni.\n sito ufficiale"}
{"id": "2303706", "revid": "729019", "url": "https://it.wikipedia.org/wiki?curid=2303706", "title": "Serie B 1939-1940 (pallacanestro femminile)", "text": "Il Campionato di Serie B femminile 1939-40 \u00e8 stato il ????? organizzato in Italia.\n\u00c8 stato vinto da ???????, al suo ?????? titolo.\nAl girone di finale erano ammesse le vincenti di ognuno dei 4 gironi di qualificazione.\nCampionati correlati.\nSerie A femminile FIP 1939-1940"}
{"id": "2303708", "revid": "1573940", "url": "https://it.wikipedia.org/wiki?curid=2303708", "title": "Chiesa di San Nicola (Bobbio)", "text": "La ex chiesa di San Nicola, \u00e8 un ex edificio ecclesiastico di Bobbio in provincia di Piacenza.\nSorge, come per le altre chiese, nel centro del tessuto urbano della cittadina, che si form\u00f2 poco per volta attorno alla vasta area fra l'abbazia di San Colombano e la piazza del duomo: si tratta del borgo medioevale detto \"borgo intrinseco\", l'odierno centro storico, che conserv\u00f2 l'originale denominazione di \"Bobium\".\nInfatti la facciata si apre in contrada dell'Ospedale dietro il cenobio monastico di San Colombano, attualmente resa privata vi \u00e8 collocata l'enoteca bar con ristorante.\nStoria.\nIl convento e la chiesa vennero edificati dagli agostiniani nel XVI secolo provenienti dal monastero agostiniano di Montebruno nell'alta val Trebbia, legati alla casa madre del convento della Consolazione di Genova. Nel 1604 la chiesa venne ufficialmente consacrata.\nNel 1652 il complesso pass\u00f2 al vescovo di Bobbio.\nNel 1842 il convento divenne sede della Congregazione delle suore figlie di Maria Santissima dell'Orto (chiamate comunemente gianelline), fondata dall'allora vescovo di Bobbio Antonio Maria Gianelli.\nFino alla soppressione del 1950 ed al trasferimento nell'attuale convento in piazza San Colombano, vi erano anche una casa di riposo ed un asilo infantile.\nRecentemente ricuperata l'area monastica e ristrutturata, internamente divenuta privata, ospita l'enoteca bar e ristorante.\nDescrizione.\nLa facciata della ex chiesa \u00e8 in stile romanico, con un ampio portale con al di sopra un frontone triangolare ed un'ampia finestra.\nL'interno (ora enoteca) era a navata unica con volta a botte, l'abside era di forma semicircolare.\nL'edificio in contrada San Nicola ha tre finestre in alto e due in basso, con una porta murata con sopra una nicchia."}
{"id": "2303721", "revid": "287204", "url": "https://it.wikipedia.org/wiki?curid=2303721", "title": "Trincea (disambigua)", "text": "Col termine Trincea ci si pu\u00f2 riferire:"}
{"id": "2303723", "revid": "1543377", "url": "https://it.wikipedia.org/wiki?curid=2303723", "title": "Campionato europeo dei piccoli stati di pallavolo femminile 2009", "text": "Il campionato europeo dei piccoli stati di pallavolo femminile 2009 si \u00e8 svolto dal 22 al 24 maggio 2009 a Schaan, in Liechtenstein: al torneo hanno partecipato quattro squadre nazionali europee di stati con meno di un milione di abitanti e la vittoria finale \u00e8 andata per la terza volta a Cipro.\nQualificazioni.\nAl torneo hanno partecipato: la nazionale del paese ospitante e tre nazionali provenienti dai gironi di qualificazione.\nRegolamento.\nLe squadre hanno disputato un'unica fase con formula del girone all'italiana.\nPodio.\nCampione.\nCipro(Terzo titolo)\nSecondo posto.\nSan Marino\nTerzo posto.\nLussemburgo"}
{"id": "2303730", "revid": "536103", "url": "https://it.wikipedia.org/wiki?curid=2303730", "title": "Il sonaglio", "text": " \nIl sonaglio \u00e8 un romanzo di Andrea Camilleri, pubblicato nel marzo 2009 dall'editore Sellerio, che nei progetti dell'autore conclude una trilogia il cui primo titolo \u00e8 stato quello di \"Maruzza Musumeci\" seguito da \"Il casellante\".\nTrama.\nGiurl\u00e0 vive vicino e dentro il mare di Vigata dove si trova a suo agio come i pesci che riesce a prendere a mani nude. Il mare \u00e8 il suo ambiente naturale ma la necessit\u00e0 di aiutare la propria famiglia lo porta ad accettare il lavoro di mandriano di capre nelle montagne del retroterra. \nGiurl\u00e0 uomo di mare diviene cos\u00ec uomo di montagna imparando ad apprezzarne la sua aria leggera e corroborante, la solitudine, il silenzio, l'acqua cristallina e gelata dei laghi, l'esplosione e la variet\u00e0 dei colori primaverili nei pascoli.\nIl giovane capraio conoscer\u00e0 anche l'amore sessuale, quasi ferino, di Rosa, una donna che aiuta i caprai ad accudire lo stazzo, della quale sentir\u00e0 fortemente la mancanza quando la donna diverr\u00e0 l'amante del campiere.\nBen presto Rosa sar\u00e0 sostituita dalla capretta, chiamata da Giurl\u00e0 \"Beba\", che s'innamorer\u00e0, ricambiata dal capraio, cos\u00ec intensamente da preferirlo all'accoppiamento con i becchi.\nGiurl\u00e0, anche quando la graziosa capretta morir\u00e0, non la dimenticher\u00e0 pi\u00f9 ed anzi se la ritrover\u00e0 trasformata nella giovane marchesina Anita."}
{"id": "2303733", "revid": "26415", "url": "https://it.wikipedia.org/wiki?curid=2303733", "title": "Sa\u00efd Naceri", "text": ""}
{"id": "2303738", "revid": "174925", "url": "https://it.wikipedia.org/wiki?curid=2303738", "title": "Itztlacoliuhqui-Ixquimilli", "text": "Itztlacoliuhqui-Ixquimilli nella mitologia azteca \u00e8 il dio della pietra, della giustizia e della stella nascente (Venere).\nDi solito nell'iconografia \u00e8 rappresentato con una faccia di pietra, spesso con gli occhi bendati o con una freccia attraverso la testa.\nInizialmente egli era Tlahuizcalpantecuhtli (signore degli inferi), poi, dopo uno scontro con il dio del sole Tonatiuh durante la creazione del Quinto Mondo, fu punito dallo stesso e trasformato in Itztlacoliuhqui, signore della pietra."}
{"id": "2303741", "revid": "81211309", "url": "https://it.wikipedia.org/wiki?curid=2303741", "title": "Sintetasi inducibile dell'ossido nitrico", "text": "La sintetasi inducibile dell'ossido nitrico (iNos) \u00e8 un meccanismo dei macrofagi per produrre radicali liberi. Questo enzima \u00e8 assente nel citosol dei macrofagi quiescenti, ma la cui sintesi pu\u00f2 essere rapidamente indotta per l'azione combinata di LPS e INF-gamma.\nL'iNos catalizza la conversione dell'arginina in citrullina, con conseguente liberazione di ossido nitrico diffusibile che a livello dei fagosomi, a pH acido, pu\u00f2 combinarsi con il perossido di idrogeno o il superossido generati dal sistema dell'ossidasi, generando \"radicali perossinitrici\" altamente reattivi, che uccidono i microbi con efficienza molto elevata."}
{"id": "2303742", "revid": "114992528", "url": "https://it.wikipedia.org/wiki?curid=2303742", "title": "Niccol\u00f2 Soggi", "text": "Biografia.\nFirenze.\nNacque a Firenze nel 1479. Il padre, Iacopo, era stato al servizio del cardinale Antonio del Monte a Roma e possedeva un piccolo podere in Marciano di Valdichiana.\nPer assecondare l'inclinazione del figlio lo mise a bottega presso il Perugino, dove Niccol\u00f2 ben presto impar\u00f2 a disegnare e a tirare di prospettiva, essendo di grande aiuto al suo maestro. Si esercitava anche con modelli di cera e di cartapesta che lui stesso confezionava, ragion per cui, secondo il Vasari, gli rimase suo malgrado un modo \"\u201csecco\u201d\" di disegnare e dipingere che nonostante la fatica profusa in tutta la sua vita non gli riusc\u00ec mai di superare. Dopo la morte del Perugino avvenuta nel 1523, e avere dipinto molti quadri di Madonne e quadretti senza importanza per case private in Arezzo, tent\u00f2 la fortuna a Roma.\nRoma.\nA Roma fu benevolmente accolto dal cardinale Antonio del Monte, che subito lo adoper\u00f2 per affrescare le armi di Leone X sulla facciata del suo palazzo, opera che non soddisfece per\u00f2 le aspettative risultandovi alcune figure che vi erano a lato poco naturali per mancanza di studio dal vero della figura umana.\nNiccol\u00f2 riscatt\u00f2 la sua reputazione dipingendo a olio una pala d'altare per la Basilica di Santa Prassede a Roma di cui era titolare il cardinale Antonio del Monte dal 1511 e che raffigurava la Santa nell'atto di spremere una spugna intrisa del sangue dei martiri che idealmente cadeva nel sottostante pozzo ai piedi dell'altare. Quest'opera non esiste pi\u00f9 mentre un altro quadro realizzato sempre per il cardinale del Monte e raffigurante una \"Madonna col Bambino e San Giovannino sullo sfondo di un paesaggio\", giudicato dal Vasari stesso tra le sue opere meglio riuscite, \u00e8 stato identificato nella Pinacoteca di Arezzo, dove \u00e8 conservato, proveniente dalla Chiesa dell'Annunziata dopo essere stato inizialmente per molti anni nella camera da letto del cardinale stesso.\nIl cardinale poi don\u00f2 questo dipinto ai monaci di San Benedetto della Badia di Santa Fiore di Arezzo dove soggiornava spesso accompagnato dal pittore e qui Niccol\u00f2 Soggi ebbe modo di conoscere Domenico Pecori che era stato il maestro di Matteo, padre di Giovanni Antonio Lappoli, quest'ultimo ricordato dal Vasari nelle Vite.\nArezzo.\nAd Arezzo Niccol\u00f2 collabor\u00f2 con Domenico Pecori con cui strinse amicizia. Qui si spos\u00f2 ed ebbe un figlio e fiss\u00f2 la sua residenza essendo stimato e benvoluto per il suo carattere e per la sua disponibilit\u00e0 ad aiutare i giovani artisti. Il Vasari dice che non si oppose, anzi favor\u00ec, a che fosse affidata a lui stesso Giorgio Vasari, giovane artista rampante ansioso di cimentarsi in quell'opera, la realizzazione della pala d'altare della chiesa di San Domenico di Arezzo stimando che avrebbe saputo ottenere miglior risultato che non quello che avrebbe potuto e saputo fare egli stesso. Esempio davvero raro di umilt\u00e0 e conoscenza dei propri limiti. \nPrese a benvolere come suo allievo e aiutante tale Domenico Giuntalodi che a Roma ottenne poi successo sotto la protezione dell'ambasciatore del Portogallo, Don Martino, ma non seppe essere riconoscente verso il suo maestro quando, recatosi una prima volta a Roma, a lui si rivolse Niccol\u00f2 nella sua vecchiaia stentata per un aiuto, sperimentando in tal modo l'ingratitudine umana. Di ritorno ad Arezzo, deluso dall'antico allievo, si mantenne accettando qualsiasi occasione di lavoro anche la pi\u00f9 umile. In questo periodo dipinse ad affresco un lunettone del portale monumentale, oggi perduto, della chiesa di Santa Maria dei Vertigli dei Camaldolesi.\nRoma.\nGi\u00e0 vecchio e bisognoso di lavorare ritorn\u00f2 a Roma in occasione dell'elezione al soglio pontificio di Giulio III e tramite i buoni uffici del cardinale Antonio del Monte, suo antico protettore, ottenne da quel Pontefice un sussidio che gli permise di soggiornare a Roma disegnando solo per suo diletto senza nessun altro affanno. \nGli fu poi dato l'incarico, tramite i buoni uffici del Vasari stesso, di sovrintendere alle opere relative alla costruzione di un acquedotto in Monte San Savino, paese natale di Giulio III. \nRitornato in Arezzo con questo incarico vi mor\u00ec nel 1551 circa, stanco e amareggiato dalla vita, all'et\u00e0 di settantadue anni. \nFu sepolto nella chiesa di San Domenico di quella citt\u00e0."}
{"id": "2303745", "revid": "23032821", "url": "https://it.wikipedia.org/wiki?curid=2303745", "title": "Modo Halfbrite", "text": ""}
{"id": "2303749", "revid": "1005847", "url": "https://it.wikipedia.org/wiki?curid=2303749", "title": "Elezioni europee del 2009 in Ungheria", "text": "Le elezioni europee del 2009 in Ungheria si sono tenute il 7 giugno."}
{"id": "2303756", "revid": "124986773", "url": "https://it.wikipedia.org/wiki?curid=2303756", "title": "Libertarianismo", "text": "Il libertarianismo, o libertarismo, \u00e8 un insieme di filosofie politiche tra loro correlate che considerano la libert\u00e0 come il pi\u00f9 alto fine politico. Ci\u00f2 generalmente include la libert\u00e0 individuale, la libert\u00e0 politica e la libert\u00e0 di associazione. Le parole \"libertarianism\" e \"libertarism\" furono usate dalla seconda met\u00e0 del XX secolo da filosofi e politici anglosassoni che provenivano da differenti formazioni culturali ed ideologiche (talvolta anche contrapposte), ossia quelle del liberalismo, socialismo, comunismo e dell'anarchismo.\nI libertari condividono uno scetticismo nei confronti dell'autorit\u00e0 e del potere statale, ma divergono sulla portata della loro opposizione ai sistemi economici e politici esistenti:\nIn lingua inglese, i termini \"libertarism\" e \"libertarianism\" vengono spesso utilizzati come sinonimi nell'uso politico, anche se \"libertarism\" indica pi\u00f9 spesso il movimento di sinistra collettivista-egualitarista, mentre \"libertarianism\" pu\u00f2 indicare sia alcune componenti del movimento anarchico che partiti o organizzazioni di stampo liberale classico. In senso pi\u00f9 ristretto, quando un orientamento politico viene analiticamente scomposto nelle componenti \"libert\u00e0 economiche e libert\u00e0 individuali\", \"libertarism\" \u00e8 spesso inteso quale opposto di \"authoritarianism\" sul tema delle libert\u00e0 individuali, mentre sul tema delle libert\u00e0 economiche rimane aperto. Nella maggior parte delle altre lingue, ad esempio neolatine, il termine libertarismo \u00e8 usato come sinonimo di anarchia, spesso associato all'anarchismo di sinistra e al socialismo libertario, mentre il libertarianismo invece in quanto trae le sue origini dal liberalismo classico, intende generalmente l'anarcocapitalismo, l'agorismo, il libertarianismo di destra e il miniarchismo.\nStoria del termine e disambigua.\nOrigine storica e partiti contemporanei.\nGli anarchici di tradizione socialista hanno usato il termine libertario per descrivere se stessi e le loro idee sin dal 1857. \"Le Libertaire, Journal du Mouvement sociale\", fu ad esempio pubblicato a New York dal 1858 al 1861 dal rivoluzionario anarcocomunista Joseph D\u00e9jacque. Nella seconda met\u00e0 del 1900, negli Stati Uniti d'America, fece ingresso l'accezione liberal-libertaria, in genere indicata come \"libertarianism\", ma, a volte \"libertarism\". Il termine \"libertarianism\", specificamente, nel 1970 rientrer\u00e0 in Europa per le traduzioni dell'economista francese Henri Lepage, con l'intenzione d'evitare evidenti fraintendimenti.\nLe parole \"libertarismo\" e \"libertario\" furono quindi usate dalla seconda met\u00e0 del XX secolo da filosofi e politici anglosassoni che provenivano da differenti contrapposte formazioni culturali, e quindi, principalmente in lingua inglese, tali termini attualmente indicano movimenti culturali e politici che pur definendosi in traduzione italiana \"libertari\" sono assolutamente in antitesi tra loro. Filosofi e politici definiti \"libertari\" sono quindi in diverse tradizioni culturali ossia quelle del socialismo, comunismo, liberalismo e anarchismo: queste ultime hanno poi adottato il termine \"libertarismo\" appunto per autodefinirsi.\nNegli anni settanta del XX secolo nasce negli Usa un partito politico che raccoglie una lunga storia di antistatalismo di taglio liberale e che si dichiara \"libertarian\", il \"Libertarian Party\", quindi utilizzando il termine in senso proprio, senza confondersi con gli anarchici della tradizione socialista, n\u00e9 con i libertari intesi nel senso europeo del termine.\nIl Partito Libertariano degli Stati Uniti d'America, (LP) dall'11 dicembre 1971, data della sua fondazione, \u00e8 costantemente cresciuto, venendo a ricadere tra i \"terzi partiti\" ovvero tra i partiti minori che, distaccati dai primi due, sono comunque presenti. Alle presidenziali 2016 ha raccolto il 3,28% delle preferenze.\nSi caratterizza per il forte antistatalismo, la volont\u00e0 di escludere qualunque intervento statale in campo di \"Welfare State\" in particolare nel campo della salute pubblica (abolizione di ogni forma di assistenza sanitaria statale), e l'abolizione di ogni forma di tassazione imposta.\nDa alcuni decenni, questo termine \u00e8 usato soprattutto per definire, in senso pi\u00f9 ampio, quelle teorie che danno preminenza alla scelta individuale davanti alle pretese di qualunque potere politico.\nIl movimento ha quali propri punti di forza la protezione della propriet\u00e0 e della libert\u00e0 di mercato ed \u00e8 uso comune definire \"libertarianism\" (e spesso anche \"propertarianism\", per distinguerlo maggiormente dall'uso del termine libertarismo da parte dei movimenti di area anarchica socialista) la corrente anarco-capitalista, cio\u00e8 la versione pi\u00f9 estrema del pensiero liberale, la quale ha trovato la propria espressione pi\u00f9 significativa in Murray N. Rothbard.\nTale \"libertarianism\" affonda le sue radici nella tradizione dell'individualismo americano professando l'idea di un mercato completamente sottratto ad ogni tutela statale, che lasci l'individuo padrone di s\u00e9 in ogni aspetto della vita dell'individuo, inclusi i servizi di protezione, la giustizia e il diritto. La maggioranza dei suoi teorici sono fautori del giusnaturalismo lockiano, ma esiste anche una variante utilitarista (David Friedman). In Europa i massimi esponenti di tale teoria politica sono Hans-Hermann Hoppe e Anthony de Jasay. Tra i partiti europei che rappresentano quest'ideologia abbiamo il Partido Libertario (P-LIB) spagnolo, il Partei der Vernunft (Partito della Ragione) tedesco, il Libertarische Partij olandese e il Parti lib\u00e9ral d\u00e9mocrate francese (che hanno formato nel 2013 il Partito Europeo per le Libert\u00e0 Individuali), il Parti Libertarien in Belgio, il Dansk Libertarisk Parti danese, il Liberaalit finlandese, il Liberala Partiet svedese, i Liberisti ticinesi in Svizzera, il Libertarian Party UK inglese, KORWiN in Polonia, che ha ottenuto 5 seggi al Parlamento nazionale alle elezioni del 2019, Svobodn\u00ed in Repubblica Ceca e i Liberalistene in Norvegia. In Italia, tra i principali movimenti ed associazioni riconducibili a quest'area abbiamo il Movimento Libertario (che raccoglie principalmente le correnti di ispirazione giusnaturalista, individualista e liberale classica anglosassone, libertarian, miniarchica, agorista, volontarista e anarcocapitalista), Liberisti Italiani, l'Istituto Liberale, l'Istituto Bruno Leoni, Rete Liberale e la Fondazione Luigi Einaudi.\nDescrizione.\nLe idee e gli aspetti critici.\nDue sono i filoni pi\u00f9 diffusi del libertarianismo:\nI miniarchisti prospettano uno Stato ridotto alla minima funzione di garante delle libert\u00e0 individuali, ovvero lo Stato di diritto; tale corrente costituzionalista si rif\u00e0 evidentemente ai pensatori originali del liberalismo, per esempio John Locke, e, in tempi pi\u00f9 recenti, ad intellettuali del calibro di Friedrich von Hayek e Robert Nozick. Per i sostenitori del miniarchismo, lo Stato \u00e8 tenuto ad intervenire, in linea di massima, solo per garantire le libert\u00e0 ed i diritti individuali, astenendosi dall'intervenire e normare qualsiasi altro aspetto della vita degli individui e della comunit\u00e0, ovvero lo Stato quale guardiano notturno.\nGli anarcocapitalisti giudicano le proposte del miniarchismo incoerenti dal punto di vista teorico ed irrealizzabili sul piano concreto, in quanto lo Stato, in qualit\u00e0 di monopolista della forza armata e della legislazione, avrebbe nelle proprie mani tutti i poteri necessari per infrangere i limiti dello Stato \"minimo\" ed espandersi in ogni ambito, divenendo quindi inevitabilmente totalitario nel lungo periodo; propongono invece il superamento completo del concetto stesso di Stato e di \"cosa pubblica\" con la realizzazione di un sistema di \"privatopie\", entit\u00e0 territoriali auto-organizzate nei limiti delle libert\u00e0 individuali in grado di fornire servizi in regime di libero mercato e sviluppate secondo un sistema di adesione volontaria alle regole che ogni comunit\u00e0 stabilisce autonomamente. Il sistema delle privatopie esclude a priori l'esistenza di Stati nazionali e soprattutto entit\u00e0 sovranazionali, ammettendo unicamente la diffusione di una capillare e interattiva rete di piccole comunit\u00e0 private.\nIl principale punto di riferimento intellettuale della corrente anarcocapitalista \u00e8 Murray Newton Rothbard.\nAll'interno di questa visione radicale, i libertariani anarcocapitalisti intendono privatizzare, o meglio porre su un mercato libero, anche quei settori come l'amministrazione della giustizia, la sicurezza e l'ordine pubblico che perfino i liberali classici considerano essere prerogative da poter o dover lasciare allo Stato; in questo senso va letta la loro idea di anarcoindividualismo.\nLa filosofia politica ed economica dominante nel mondo contemporaneo, legata inevitabilmente all'idea che lo Stato sia un pilastro fondamentale ed ineliminabile della societ\u00e0 e che un certo grado di socialismo sia una conquista positiva nel percorso di progresso della civilt\u00e0 umana stessa, ritiene che in un assetto socio-economico cos\u00ec definito, privo di qualsivoglia governo centrale, una congrega ristretta di individui molto potenti sia tentata di imporre coercitivamente la propria autorit\u00e0 al resto della comunit\u00e0; in pratica, il sistema anarco-capitalista sarebbe non auspicabile perch\u00e9 tenderebbe a favorire, nel momento stesso in cui venisse implementato, quei pochissimi soggetti che gi\u00e0 dispongono di un notevole potere finanziario (multinazionali, banche d'investimento, lobby industriali etc.); lo Stato democratico della decisione politica, invece tenderebbe a contrastare la concentrazione del potere nelle mani di esigui gruppi privilegiati, dal momento che, qualunque sia la politica economica di una comunit\u00e0, la maggior parte degli individui di quella stessa comunit\u00e0 ha interesse a difendere le gi\u00e0 ristrette risorse e propriet\u00e0 di cui dispone a fronte della soverchiante ricchezza di pochi soggetti.\nUno degli oppositori pi\u00f9 spietati dell'anarcocapitalismo \u00e8 Noam Chomsky, il quale, da socialista libertario come egli stesso si \u00e8 definito, ha affermato che le idee libertariane, qualora applicate al mondo reale della politica, produrrebbero: \"tali forme di tirannia e oppressione come se ne sono viste poche nella storia dell'umanit\u00e0\".\nI libertari, d'altro canto, rigettano totalmente le accuse che vengono loro rivolte indistintamente dagli altri schieramenti politici, sia conservatori che progressisti, argomentando che in tutta la storia della civilt\u00e0 umana, se proprio vi \u00e8 un colpevole di violazione dei diritti umani, questi \u00e8 soprattutto lo \"Stato\". E infatti proprio il potere astratto ed illimitato dell'autorit\u00e0 statale \u00e8 stato il principale mezzo con cui piccoli gruppi di potere o addirittura singoli individui hanno potuto, in tutti i tempi e in tutti i luoghi, realizzare forme di governo tiranniche, soverchianti e contrarie alle pi\u00f9 elementari regole di pacifica convivenza civile o reiterare arbitrariamente la violazione del diritto di autodeterminazione di ogni essere umano, tra cui vi sono gli interventi armati contro altre popolazioni, minoranze o addirittura nazioni, sistematicamente portate avanti in nome di uno specifico ordine sociale da raggiungere e da imporre a tutti o in nome di una generica sicurezza e stabilit\u00e0 nazionale, il famigerato \"bene comune\".\nLaddove, quindi, i tradizionali sostenitori dello Stato vedono in questo un'alta e possibilmente equa autorit\u00e0 garante dei diritti individuali, senza il quale sarebbe impossibile contenere lo spirito egoistico umano, che in un contesto anarcocapitalista non avrebbe freni n\u00e9 argini per manifestarsi, i libertari pongono invece maggior fiducia nello spirito cooperativo dell'umanit\u00e0, rammentando che le stesse idee di collaborazione volontaria, libert\u00e0 e uguaglianza davanti alla Legge sono nate dal basso, ovvero sono sorte spontaneamente dalla creativit\u00e0 mentale dei singoli e dal bisogno di scambiare e condividere pacificamente per raggiungere un vantaggio reciproco, non certo imposte dall'alto per \"decreto intellettuale\" da una presunta autorit\u00e0 garante della ragione e della buona convivenza giusta e pacifica.\nIl libero mercato, dunque, essendo per l'appunto una manifestazione spontanea ed originale dello spirito di cooperazione umano, da intendere come la volont\u00e0 organica e orizzontale di una comunit\u00e0 di individui di determinare, ognuno per se stesso, il corso della propria vita, vivrebbe per necessit\u00e0 di autoregolazione, che nella visione libertariana viene chiamata anche \"propriet\u00e0 di se stessi\" o principio di non aggressione.\nCorrenti.\nEsistono in seno al movimento libertariano americano ed europeo una variet\u00e0 di tendenze:\nI libertari, sia europei che americani, giudicano contraddittoria con le premesse antistataliste la tradizionale avversione degli anarchici di tradizione socialista (es. Bakunin, Kropotkin, Malatesta, Chomsky, ecc.) ad ogni idea di un libero mercato basato sulla legittimit\u00e0 della propriet\u00e0 privata, sullo scambio volontario e su interazioni umane liberamente scelte.\nA causa dei problemi semantici sopra evidenziati, l'uso ambiguo dei termini \"libertario/libertarismo\" e \"libertarian/libertarianismo\" per identificare ora l'anarchismo di sinistra ora l'anarcocapitalismo, \u00e8 praticamente diffuso ovunque tranne che nei paesi di lingua inglese. L'affinit\u00e0 dei due termini in ogni caso, rende frequente la necessit\u00e0 di disambiguazione anche nel mondo anglosassone.\nTra i movimenti che si rifanno alle ideologie libertarie ma che non viene da molti ritenuto propriamente \"libertarian\" si ritrova anche il movimento politico statunitense \"Libertarian National Socialist Green Party\" (LNSGP), una organizzazione dalla dubbia reale esistenza (non legata al Libertarian Party) che coltiva elementi di libertarianismo in un retroterra culturale e ideologico nazional-conservatore e ambientalista, improntando il suo programma alla difesa dell'identit\u00e0 nazionale e delle \"esigenze ambientali\", considerando comunque una degenerazione le tendenze di supremazia razziale tipiche del \"white power\"."}
{"id": "2303757", "revid": "599013", "url": "https://it.wikipedia.org/wiki?curid=2303757", "title": "An\u00edbal Ruiz", "text": ""}
{"id": "2303758", "revid": "287204", "url": "https://it.wikipedia.org/wiki?curid=2303758", "title": "Anibal Ruiz", "text": ""}
{"id": "2303769", "revid": "124395620", "url": "https://it.wikipedia.org/wiki?curid=2303769", "title": "Karel Vladimir Truhlar", "text": "Biografia.\nKarel Vladimir Truhlar nacque il 3 settembre 1912 a Gorizia, citt\u00e0 allora appartenente all\u2019impero austro-ungarico. Il padre Franti\u0161ek Truhla\u0159, di origine c\u00e8ca, era un dipendente delle ferrovie e la madre Marija Malner\u010di\u010d una carsolina di Diva\u010da. Nell\u2019imminenza dell\u2019attacco italiano sul fronte isontino (primavera 1915) la famiglia sfoll\u00f2 a Jesenice nell\u2019Alta Carniola, dove visse per qualche anno in una soffitta fra gli stenti e la povert\u00e0. Truhlar fu quindi segnato fin dalla pi\u00f9 tenera infanzia dal destino del profugo intruso mal sopportato e guardato con sospetto.\nNelle mutate condizioni politiche del Regno dei Serbi, dei Croati e degli Sloveni egli frequent\u00f2 la scuola elementare (1918-23) e poi fu avviato dai familiari al triennio professionale (1923-26). Ma considerata la sua vivace intelligenza e il l'ottimo profitto, con l\u2019aiuto di alcuni benefattori si iscrisse poi al liceo classico, dove consegu\u00ec la maturit\u00e0 nel 1933.\nIl periodo liceale lubianese fu molto intenso sia per la sua formazione spirituale sia per la sua futura vocazione letteraria. Risale infatti a quest\u2019epoca la frequentazione del prof. Ernest Tomc e il suo fervore per l\u2019associazionismo cattolico nelle file del \u201cDija\u0161ki orel\u201d (\"Aquila studentesca\") e della \u201cMarijina kongregacija\u201d (\"Congregazione mariana\") prima e successivamente di \u201cMladci\u201d (\"I giovani\") e la lettura appassionata di \u201cVe\u010d lu\u010di!\u201d di Mahni\u010d. Come pure la collaborazione alle riviste studentesche \u201cMentor\u201d, \u201c\u017dar\u201d, \u201cMladika\u201d, \u201cNa\u0161a zvezda\u201d, \u201cZore\u010de klasje\u201d e \u201cPlamen\u201d, animate talvolta dall\u2019effervescente attivismo del prof. Ferdo Kozak e in cui sono reperibili i primi acerbi esperimenti letterari di Jo\u017ee Udovi\u010d, J. Kastelic e C. Vipotnik. Contemporaneamente Truhlar si segnal\u00f2 come leader del movimento studentesco delle \u201ccravatte verdi\u201d nelle manifestazioni organizzate a Lubiana contro il dispotismo di Alessandro I di Jugoslavia. \nGi\u00e0 durante l\u2019adolescenza e la prima giovinezza quindi Truhlar aveva respirato un \u201cclima spirituale\u201d propedeutico ad una pedagogia in grado di permettergli di scoprire \u00ab\"il filo segreto che conduce oltre il puro e semplice dovere, oltre la mediocrit\u00e0\"\u00bb. In altri termini egli era venuto inconsciamente gi\u00e0 in contatto con \u00ab\"lo spirito ignaziano del \u201cmagis\u201d, del pi\u00f9 e sempre di pi\u00f9, che si alimenta a sorgenti religiose, alla verit\u00e0 dell\u2019 \u201chomo Dei\u201d, dell\u2019uomo come cosa di Dio\"\u00bb. In tal modo attraverso questa pedagogia giovanile coniugante contemplazione ed azione l\u2019\u00ab\"immotivated man di Thomas Mann e in genere dei nichilismi e scetticismi banali dei nostri tempi\"\u00bb trovava \u00abci\u00f2 di cui ha bisogno per motivarsi\u00bb. \nDurante l\u2019ultimo anno di liceo matur\u00f2 in lui la decisione di farsi sacerdote. Entr\u00f2 quindi nel seminario diocesano (1933) per approfondire lo studio della filosofia che concluse dopo un soggiorno biennale (1934-36) presso l\u2019Universit\u00e0 Gregoriana di Roma con la tesi \u00abDas Erkennen der Existenz\u00bb (\"La conoscenza dell\u2019esistenza\"), in cui sono evidenti le influenze del pensiero di Veber. Ma questo \u00e8 soprattutto il periodo in cui si appassiona al metodo filosofico di Ale\u0161 U\u0161eni\u010dnik (1868-1951), libero da schematismi e da pedanterie.\nRitornato a Lubiana, nel 1936 inizi\u00f2 con profitto gli studi di teologia, bench\u00e9 il metodo d\u2019insegnamento con le sue schematizzazioni e le sue gabbie obbligate lo lasciasse insoddisfatto e perplesso. Per questo egli si avvicin\u00f2 al pensiero di Romano Guardini, di Joseph Mar\u00e9chal e di altri pensatori contemporanei che privilegiavano l\u2019aspetto esistenziale della ricerca filosofica.\nPur figurando studente-seminarista dovette assolvere agli obblighi militari (luglio-dicembre \u201938) ad Osijek nella Slavonia Orientale, dove ebbe l\u2019opportunit\u00e0 di approfondire la conoscenza parlata del serbo-croato. Nei momenti di pausa in questa cittadina sulla Drava inizi\u00f2 la lettura delle opere di Solovj\u00ebv, che gli spalanc\u00f2 davanti le infinite possibilit\u00e0 di una \u201cfilosofia cristiana\u201d fondata sulla \u201cmetafisica dell\u2019unitotalit\u00e0\u201d.\nTruhlar fu ordinato sacerdote il 29 ottobre 1939 e consegu\u00ec la laurea in teologia nel giugno 1941 con la tesi \u00abDer Verg\u00f6ttlichungeprocess bei Vladimir Solovj\u00ebv\u00bb (\"Il processo di indiamento in Vladimir Solovj\u00ebv\"). Trascorse il periodo bellico intervallando brevi periodi di specializzazione a Roma con l\u2019attivit\u00e0 di spirituale nel seminario di Lubiana. Qui matur\u00f2 la decisione di dedicarsi definitivamente alla teologia spirituale, ma contemporaneamente coltiv\u00f2 con fervore anche lo studio della dogmatica come testimonia il saggio \u00abNauk Vladimira Solovj\u00ebva o razvoju dogme\u00bb (\"La dottrina di Vladimir Solovj\u00ebv sull\u2019evoluzione del dogma\"), pubblicato in \u201cBogoslovni vestnik\u201d (n. 24, 1944, pp. 279-90).\nNella primavera-estate del 1945 segu\u00ec le sorti della cosiddetta \u201cfacolt\u00e0 teologica di Ro\u017eman\u201d prima a Praglia (Padova) e poi in Alto Adige. Ma l\u2019anno successivo (18 novembre 1946) su consiglio del p. Augustin Bea entr\u00f2 nella Compagnia di Ges\u00f9, un ordine dedito alla \u201c\"fidei defensio et propagatio\"\u201d. Trascorse quindi il noviziato (1946-48) a Pullach (presso Monaco di Baviera) dove incontr\u00f2 come spirituale p. Albert St\u00f6gger, un uomo di rara sensibilit\u00e0 tutto dedito alla coniugazione della ricchezza umana con la spiritualit\u00e0 ignaziana. Alla sua scuola Truhlar concep\u00ec le basi moderne della sua antropologia e della sua Cristologia. In quest\u2019ambiente fu cio\u00e8 \u201cinventato\u201d quel cammino di ricerca esperienziale declinato poi da Truhlar per tutto il resto della sua esistenza. Perch\u00e9 qui furono poste le radici prime di quell\u2019umanesimo cristologico noto come esperienza dell\u2019Assoluto (\u201cizkustvo Absolutnega\u201d) che Truhlar si sforz\u00f2 sempre di coltivare e di approfondire. In altri termini per Truhlar lo studio era un \u201citinerarium mentis in Deum\u201d e la \u201ccontemplatio\u201d era \u00ab\"la percezione acategoriale dell\u2019assoluto, in contrapposizione alla conoscenza discorsiva e alla costruzione attiva della vita sulla base di questa discorsiva razionalit\u00e0\"\u00bb. Contemplazione ed azione diventavano cos\u00ec nella sua concezione un binomio inscindibile, per cui l\u2019uno non pu\u00f2 sussistere senza l\u2019altro.\nNel 1949 ricevette l\u2019invito da parte della Gregoriana di recarsi a Roma per essere integrato nel corpo docente di quell\u2019universit\u00e0. Con la collaborazione di p. St\u00f6gger prepar\u00f2 una ricerca sull\u2019interiorit\u00e0 di Sant'Ignazio, che fu pubblicata nella \u201cRevue d\u2019asc\u00e9tique et de mystique\u201d. Inoltre un estratto di questo lavoro dal titolo \u201cDas Gottfunden des hl. Ignatius in sein letzen Jahren\u201d fu giudicato come la corretta interpretazione della spiritualit\u00e0 ignaziana. E con questo biglietto da visita, unitamente ad altri quattro saggi, si present\u00f2 come \u201cprofessor extra-ordinarius\u201d alla Gregoriana. Fu insegnante incaricato dal 1950, per diventare poi ordinario dal 1956. Qui per un breve periodo Truhlar ricopr\u00ec la cattedra di Mariologia. Ma ben presto manifest\u00f2 al rettore Paolo Dezza il desiderio di dedicare la propria ricerca e il proprio insegnamento esclusivamente alla teologia spirituale. \nGiunto a questa meta egli si sentiva \u201c\"un uomo dall\u2019animo grande e dalle grandi idee\"\u201d in armonia con lo spirito ignaziano che aveva abbracciato come scelta e vocazione. Truhlar era nato per studiare: concepiva cio\u00e8 lo studio come azione nel mondo. Quanto poi alla teologia spirituale, egli la concepiva sotto una propria luce particolare, \u00ab\"come iniziazione all\u2019esperienza cristiana\"\u00bb. Tenuto conto che il termine \u201cesperienza\u201d significava per lui \u00ab\"un sentire, una percezione con cui lo spirito, o meglio, l\u2019uomo nella sua totalit\u00e0 raggiunge un contenuto (se stesso, l\u2019assoluto \u2026) non attraverso i concetti e il loro concatenamento nel discorso mentale (come p.e., attraverso i concetti e le idee relative al sottosuolo, si raggiunge l\u2019interno di un vulcano), ma attraverso l\u2019impronta immediata della presenza del proprio essere, dell\u2019assoluto \u2026 e attraverso la reazione di risposta dell\u2019uomo che integra questa impronta\"\u00bb. \nVerso la met\u00e0 degli Anni Sessanta le sue lezioni erano frequentate da circa 300/350 iscritti, provenienti da circa trenta collegi nazionali. Ma queste attivit\u00e0 vedevano il concorso anche di cento fra ordini religiosi e congregazioni. Le lezioni di Truhlar si diversificavano in una gamma variegata di argomenti, come teologia spirituale del laicato e del monachesimo, teologia del lavoro e del tempo libero, l\u2019assoluto sacro e l\u2019assoluto estetico, politica e Weltanschauung, sensi-spirito-esperienza, poesia e vita spirituale. Nel corso degli anni il suo insegnamento sub\u00ec un\u2019evoluzione passando dall\u2019analisi di singole lettere di San Paolo all\u2019umanesimo cristiano, da temi squisitamente religiosi ad altri di natura gnoseologica e soprattutto estetica. Ma in questi suoi approfondimenti egli partiva sempre dalla \u201cdistinzione\u201d \u00ab\"tra una conoscenza \u201crazionale\u201d (concettuale, discorsiva), da escludere l\u2019esperienza come tale, e una conoscenza \u201cintellettiva aconcettuale, acategoriale\u201d, che si considerava e si considera come costituente essenziale dell\u2019esperienza\"\u00bb. \nPer circa un decennio collabor\u00f2 con la rivista \u201cMeddobje\u201d pubblicata in Argentina da parte dell\u2019emigrazione anti-comunista. Qui pubblic\u00f2 il saggio cristologico \u201cRazvijanje in kri\u017eanje \u010dlove\u0161ke narave\u201d (\"Sviluppo e crocifissione della natura umana\") (1956, n. 4-5, pp. 169-74) e la riflessione teologica \u201cPreobra\u017eanje sveta in beg pred njim\u201d (\"Trasformazione del mondo e fuga davanti ad esso\") (1956-57, n. 1-2, pp. 1-9). Nel 1958 usc\u00ec a Buenos Aires la raccolta di liriche \u201cNova zemlja\u201d (\"La terra nuova\") e in Meddobje il saggio \u201cKr\u0161\u010danska doraslost\u201d (\"La maturit\u00e0 cristiana\"). L\u2019anno successivo comparve la riflessione \u201cProblem osebne pokor\u0161\u010dine\u201d (\"Il problema dell\u2019obbedienza personale\") (1959, n. 3-4, pp. 93-99). Sempre in Meddobje (1961, n. 3-4, pp. 105-12) pubblic\u00f2 il ciclo poetico del Battista accompagnato dal saggio-commento \u201cRevolucija, konservativizem in \u017eivljenje kulture\u201d (\"Rivoluzione, conservatorismo e vita della cultura\"). E nello stesso anno usc\u00ec presso la SKA (Azione Culturale Slovena) di Buenos Aires la sua seconda raccolta poetica \u201cRde\u010de bivanje\u201d (\"L\u2019esistenza rossa\").\nMa la sua intervista del 24 maggio 1965, da cui emerge che alcuni scrittori della diaspora anti-comunista non hanno un\u2019esatta comprensione degli avvenimenti interni alla Slovenia, caus\u00f2 una spaccatura all\u2019interno della SKA, segnando anche la fine di questa \u201cistituzione\u201d come guida spirituale dell\u2019emigrazione slovena. Rifiutata da Meddobje, l\u2019intervista fu pubblicata dalla rivista triestina \u201cMladika\u201d col titolo \u201cPogovor pod Kvirinalom\u201d (1966, X, n. 1, pp. 9-12).\nAlla fine del 1969 fu stampato presso la Mohorjeva Dru\u017eba di Celje \u201cV dnevih \u0161umi OCEAN\u201d (\"Nei giorni sussurra l\u2019OCEANO\"): ripubblicazione delle due precedenti raccolte rivedute ed ordinate in sette sezioni e due cicli.\nNel 1971 pubblic\u00f2 presso la Queriniana di Brescia \u201cI concetti fondamentali della teologia spirituale\u201d, da cui emergono i lineamenti peculiari della sua gnoseologia e della sua ontologia. \nNel 1973 usc\u00ec a Celje la sua seconda raccolta lirica \u201cLu\u010d iz \u010drne prsti\u201d (\"La luce dal limo nero\"). Nello stesso anno fu pubblicato il suo corposo \u201cLessico di spiritualit\u00e0\u201d in cui i lemmi dell\u2019ethos cattolico vengono rivisitati alla luce di una moderna sensibilit\u00e0.\nAlla fine del 1974 all\u2019et\u00e0 di 62 anni, dopo averne trascorsi circa 25 a Roma dedito ad \u201c\"un\u2019intensa attivit\u00e0 didattica e di ricerca\"\u201d, Truhlar chiese ed ottenne il collocamento a riposo ritornando in patria nella casa dei Gesuiti di Dravlje, un sobborgo di Lubiana. Le autorit\u00e0 jugoslave gli avevano garantito libert\u00e0 di parola e di azione, o almeno di questo egli era convinto. In realt\u00e0 gli ultimi anni della sua vita furono avvelenati dagli attacchi di un clero conservatore restio alle innovazioni del Concilio e dalle angherie della polizia jugoslava. Convintosi dell\u2019impossibilit\u00e0 di operare in patria, lasci\u00f2 Dravlje nel giugno del 1976 per ritirarsi in volontario esilio a Longomoso (Bolzano). Qui mor\u00ec improvvisamente per un attacco di ischemia cerebrale la mattina del 4 gennaio 1977.\nDopo la sua morte furono pubblicati postumi per l\u2019interessamento della sorella Zora e del fido allievo Lojze Bratina \u201cDo\u017eivljanje absolutnega v slovenskem leposlovju\u201d (\"La vicenda dell\u2019assoluto nella letteratura slovena\"), una serie di saggi letterari precedentemente comparsi nella rivista \u201cZnamenje\u201d, e le due raccolte inedite di liriche \u201cMotnorde\u010di glas\u201d (\"La voce rossotorbida\") e \u201cKri\u201d (\"Sangue\").\nDal 2016 la sua produzione lirica \u00e8 presente nell\u2019importante collana \u201cZbrano delo slovenskih pesnikov in pisateljev\u201d (\"Opera omnia dei poeti e dei narratori sloveni\") pubblicata dall'Accademia slovena delle scienze e delle arti.\nPensiero.\nLa speculazione filosofico-teologica di Truhlar si svolge parallelamente a quella di Romano Guardini, di Hans Urs von Balthasar e di Karl Rahner, trovando le proprie fonti originarie nell\u2019antropologia di Sant'Agostino e nella gnoseologia di Dionigi l\u2019Areopagita. Egli si muove nel solco di quella tradizione paleocristiana e alto-medievale che non si esprimeva in trattati logico-discorsivi, ma affidava la propria \u201cesperienza\u201d dell\u2019 \u201cineffabile\u201d, ossia \u201cintraducibile\u201d in termini logico-razionali, ad opere simboliche. La sua indagine ontologico-gnoseologica si collega pertanto alla tradizione dell\u2019\u201capofatismo\u201d per affrontare le sfide della storia e delle filosofie novecentesche. Essa si colloca, cio\u00e8, sul versante opposto a quello dell\u2019oggettivismo scolastico per riprendere in chiave contemporanea una tradizione che trova i suoi antecedenti in Efrem il Siro, Eckhart von Hochheim, Nicola Cusano, Jacob B\u00f6hme, Angelo Silesio, Blaise Pascal, Friedrich Schelling, Friedrich Jacobi, S\u00f8ren Kierkegaard. Truhlar riprende cio\u00e8 il filo di un pensiero millenario dopo la rivoluzione kantiana, in un\u2019et\u00e0 storica in cui la spiritualit\u00e0 deve aprirsi uno spazio fra il materialismo da una parte e le filosofie dell\u2019esistenza dall\u2019alta. Il pensiero truhlariano si presenta particolarmente influenzato dalla filosofia di Vladimir Solov'\u00ebv, da alcune intuizioni mistiche di Teilhard de Chardin, dalla metodologia speculativa di Joseph Mar\u00e9chal e di Ale\u0161 U\u0161eni\u010dnik. Al suo interno inoltre si notano delle convergenze con aspetti gnoseologico-ontologici sia della poesia (Rabindranath Tagore, Giuseppe Ungaretti, gli ermetici, T. S. Eliot, Juan Ram\u00f3n Jimenez) sia delle arti figurative (De Chirico, Magritte, Virgilio Guidi) del Novecento. Truhlar parte dalla concretezza dell\u2019esperienza per far emergere la presenza dell\u2019Assoluto nella spiritualit\u00e0 umana. Egli definisce il suo metodo \u201crazionale-esperienziale\u201d, cio\u00e8 un\u2019indagine che, senza sminuire la razionalit\u00e0, la trascende inglobandola in s\u00e9 attraverso un\u2019adesione totale della persona, per approdare ad un evento a-categoriale ed a-tematico inesprimibile con concetti logico-discorsivi, ma esplicabile attraverso un linguaggio simbolico. In sintesi tutta la sua speculazione prende corpo dall\u2019assioma \u201c\"tutto \u00e8 simbolo\"\u201d, in un contesto in cui la realt\u00e0 metafisica non viene raggiunta attraverso i concetti, \u00ab\"ma tramite un\u2019impronta immediata della presenza dell\u2019assoluto e attraverso la reazione di risposta dell\u2019uomo che integra questa impronta. L\u2019assoluto percepito non \u201cdimostra\u201d, non spiega se stesso con mezzi termini, ma si manifesta, testimonia se stesso, e questa auto-testimoninza \u00e8 l\u2019ultimo fondamento dell\u2019evidenza che l\u2019uomo ha dell\u2019esperienza e del suo contenuto oggettivo\"\u00bb.\nRaccolte Liriche.\n\u201cV dnevih \u0161umi OCEAN\u201d (\"Nei giorni sussurra l\u2019OCEANO\"). In un lirismo pittorico in cui i colori caldi si alternano a quelli freddi la parola poetica evoca costantemente un mistero che la ragione non pu\u00f2 chiarire, ma solo un linguaggio simbolico sa suggerire. Nell\u2019opera l\u2019autore dimostra di essersi impadronito e di aver personalizzato tutte le tecniche pi\u00f9 avanzate dell\u2019arte novecentesca per esprimere in versi la condizione umana costantemente sorretta dalla fede cristiana sul cammino della speranza escatologica. \n\u201cLu\u010d iz \u010drne prsti\u201d (\"La luce dal limo nero\"). L\u2019opera affronta simbolicamente la tematica post-conciliare alla luce di una coscienza critica auspicante un profondo rinnovamento in seno al cattolicesimo. In uno stile colloquiale e narrativo al contempo le sue liriche affrontano le sfide del presente per proiettarsi verso il futuro. L\u2019autore entra cos\u00ec liricamente nel cuore di una storia ecclesiale che costantemente si dipana fra tradizione e modernit\u00e0, persona e collettivit\u00e0, vicenda e mistero. \n\u201cMotnorde\u010di glas\u201d (\"La voce rossotorbida\"). Le composizioni affrontano tematiche teologiche alla luce del pensiero dell\u2019autore: qui trovano una costante rispondenza fenomeno ed assoluto, evocazione e mistero, rivelazione ed esperienza, simbolo e realt\u00e0. \u00c8 l\u2019opera in cui il tonalismo pittorico si fa pi\u00f9 invadente ed acceso in un messaggio costantemente legato al sacro rivelato neotestamentario. \n\u201cKri\u201d (\"Sangue\"). L\u2019asse tematico della raccolta \u00e8 ancora una volta la situazione dell\u2019uomo nel mondo. Ma quest\u2019opera si stacca nettamente dalle precedenti perch\u00e9 l\u2019autore affronta il rapporto fra libert\u00e0 e destino. Un linguaggio estremamente stringato si chiude nella \u201cbrevitas\u201d di un ermetismo impenetrabile. Siamo in presenza di un messaggio che d\u00e0 voce all\u2019ineffabile esperienziale per tradurre sulla pagina il mistero come suggestione assoluta in una costante contrasto fra l\u2019effimero e l\u2019eterno.\nPoetica.\nLa poetica truhlariana si colloca sul versante del modernismo simbolista novecentesco. Per Truhlar infatti la poesia \u00e8 un linguaggio simbolico: registrazione improvvisa di esperienze esistenziali che imprimono nell\u2019anima una traccia profonda e indelebile. La poesia \u00e8 concepita come forma di conoscenza pura, intuitiva e immediata che stupisce di fronte al fenomeno per avvertire al di l\u00e0 di esso il mistero come realt\u00e0 assoluta. In questa concezione della poesia l\u2019autore inserisce una rivoluzione espressiva tendente a concentrare nel testo poetico elementi pittorici, filosofici, teologici e mistici. Nei componimenti i versi tradizionali sono sostituiti da enunciati brevi, costituiti spesso da una sola parola, mentre i nessi sintattici sono ridotti al minimo. Le pause e gli spazi bianchi divengono cos\u00ec determinanti nella struttura del discorso: le parole sembrano emergere, cariche di significati analogici, dall\u2019infinit\u00e0 del silenzio. La poetica truhlariana si basa sulla riscoperta del valore della parola simbolica come unit\u00e0 di significato fra metafora ed analogia, grafema e nota musicale, pennellata pittorica e concetto. La parola poetica, soppesata, sofferta e illuminante, \u00e8 il risultato di una faticosa ricerca e al contempo di un\u2019improvvisa illuminazione. Nei suoi contenuti la poesia diventa traduzione del rapporto tra la fragilit\u00e0 umana e la tensione all\u2019assoluto in un linguaggio scandito da un ritmo in cui stato d\u2019animo ed effetti sonori costituiscono un \u201cunicum\u201d sempre teso ad evocare un mistero assoluto \u201cal di l\u00e0\u201d delle apparenze fenomeniche. Ne consegue un emblematismo tutto giocato su metafore ed analogie in cui si fondono, si confondono e si sublimano in una visione personale della realt\u00e0 tutti gli \u201c-ismi\u201d novecenteschi, dall\u2019impressionismo all\u2019espressionismo, dal futurismo al surrealismo, dal cubismo all\u2019astrattismo.\nCritica Letteraria.\n\u201cDo\u017eivljanje absolutnega v slovenskem leposlovju\u201d (\"L\u2019evento dell\u2019assoluto nella letteratura slovena\"). Raccoglie i saggi letterari gi\u00e0 pubblicati da Truhlar nella rivista \u201cZnamenje\u201d e composti negli ultimi anni della sua vita. Si tratta di un\u2019opera unica nel suo genere che legge i grandi autori della letteratura slovena, spaziando dalle opere di France Pre\u0161eren, Simon Jenko, Janez Mencinger, Janez Tav\u010dar, Dragotin Kette, Josip Murn, Ivan Cankar, \u017dupan\u010di\u010d a quelle di Miran Jarc, Alojz Gradnik, Tone Vodnik, France Balanti\u010d, Edvard Kocbek, Ivan Hribov\u0161ek e Strni\u0161a, alla luce del pensiero dell\u2019autore. Il titolo dato al volume riassume in maniera chiara e sintetica l\u2019asse attorno al quale ruota l\u2019indagine critica truhlariana. Una rilettura della letteratura slovena \u201cper autore\u201d che si smarca dalle correnti critiche e dai manualismi tradizionali per privilegiare il rapporto fra ansia di assoluto ed esperienza umana, tensione metafisica e messaggio poetico.\nOpere Teologiche.\nFra i testi pi\u00f9 rappresentativi della sua bibliografia teologica bisogna in questa sede segnalare:\nA questi testi autonomi di Truhlar possiamo aggiungere due opere scritte in collaborazione con il prof. G. Thils dell\u2019Universit\u00e0 Cattolica di Lovanio:\nInoltre il prof. Truhlar pubblic\u00f2 circa 250 tra articoli e saggi per varie riviste, nonch\u00e9 voci per dizionari ed enciclopedie teologiche, tra le quali anche la nota enciclopedia teologica postconciliare \u201cSacramentum mundi\u201d, curata da Karl Rahner."}
{"id": "2303770", "revid": "369194", "url": "https://it.wikipedia.org/wiki?curid=2303770", "title": "Vladimir Truhlar", "text": ""}
{"id": "2303777", "revid": "1907180", "url": "https://it.wikipedia.org/wiki?curid=2303777", "title": "Naturalismo (arte)", "text": "Il naturalismo nell'arte \u00e8 un atteggiamento caratterizzato dalla rappresentazione realistica di soggetti, umani e non. \nQuesto atteggiamento \u00e8 sempre esistito, basti pensare alla rappresentazione di animali ben proporzionati e sfumati per simularne i volumi e il movimento in alcune pitture paleolitiche oppure al naturalismo presente in buona parte dell'arte classica greco-romana.\nIl termine \u00e8 inoltre utilizzato anche per indicare uno specifico movimento letterario, nato in Francia intorno alla met\u00e0 del 1800 e sviluppatosi in continuit\u00e0 con il Realismo pittorico.\nIn Germania un esponente di tale corrente \u00e8 Adolph von Menzel.\nIn Italia il naturalismo influenzer\u00e0 le scuole pittoriche dei Macchiaioli e della Scapigliatura.\nTra i protagonisti del naturalismo ottocentesco possono essere annoverati Francesco Filippini, Filippo Carcano, Eugenio Gignous, Tranquillo Cremona, Daniele Ranzoni, Leonardo Bazzaro, Achille Tominetti, Eugenio Gignous, Uberto Dell'Orto e Federico Ashton."}
{"id": "2303779", "revid": "767487", "url": "https://it.wikipedia.org/wiki?curid=2303779", "title": "Da Frame 2R/Matador", "text": "Matador \u00e8 una canzone della band britannica Arctic Monkeys, bonus track della versione giapponese dell'album \"Favourite Worst Nightmare\", disponibile come singolo On-line, e in versione limitata in vinile, insieme all'altra bonus track dell'album \"Da Frame 2R\".\nTracce.\nVinile.\nLATO A\nLATO B"}
{"id": "2303796", "revid": "1123126", "url": "https://it.wikipedia.org/wiki?curid=2303796", "title": "Simposio delle conferenze episcopali di Africa e Madagascar", "text": "Il Simposio delle conferenze episcopali di Africa e Madagascar (\"Symposium of Episcopal Conferences of Africa and Madagascar\", SECAM; o \"Symposium des Conf\u00e9rences Episcopales d'Afrique et de Madagascar\", SCEAM) \u00e8 un organismo della chiesa cattolica che raggruppa i vescovi dell'Africa e del Madagascar.\nStoria.\nIl SECAM-SCEAM nasce, in occasione del concilio Vaticano II, dalla volont\u00e0 dei vescovi africani di parlare ed agire insieme, superando le differenze linguistiche, storiche e culturali. Il progetto, sottoposto alla Congregazione per l'evangelizzazione dei popoli, viene approvato nel 1968. Il simposio si riun\u00ec per la prima volta in occasione della visita di papa Paolo VI in Uganda nel 1969. Ha sede ad Accra, in Ghana.\nOrganizzazione.\nIl SECAM-SCEAM si compone di:\nMembri del SECAM-SCEAM.\nLe conferenze episcopali regionali:\nLe conferenze episcopali nazionali o interregionali:"}
{"id": "2303802", "revid": "339392", "url": "https://it.wikipedia.org/wiki?curid=2303802", "title": "CNN Italia", "text": ""}
{"id": "2303811", "revid": "2134764", "url": "https://it.wikipedia.org/wiki?curid=2303811", "title": "Spirou Basket Club Charleroi", "text": "Lo Spirou Charleroi, noto anche per ragioni di sponsorizzazione Proximus Spirou, \u00e8 una societ\u00e0 cestistica avente sede a Charleroi, in Belgio. Fondata nel 1989 come \"Spirou Monceau\", l'anno successivo assunse la denominazione attuale. Gioca nel campionato belga.\nDisputa le partite interne nello Spiroudome, che ha una capacit\u00e0 di 7.500 spettatori.\nRoster 2019-2020.\n\"Aggiornato al 4 novembre 2019.\""}
{"id": "2303812", "revid": "4711", "url": "https://it.wikipedia.org/wiki?curid=2303812", "title": "Spirou Charleroi", "text": ""}
{"id": "2303818", "revid": "4711", "url": "https://it.wikipedia.org/wiki?curid=2303818", "title": "Spirou Basket Club", "text": ""}
{"id": "2303821", "revid": "110157", "url": "https://it.wikipedia.org/wiki?curid=2303821", "title": "Borzav\u00e1r", "text": "Borzav\u00e1r \u00e8 un comune dell'Ungheria di 792 abitanti (dati 2001). \u00c8 situato nella provincia di Veszpr\u00e9m."}
{"id": "2303822", "revid": "767487", "url": "https://it.wikipedia.org/wiki?curid=2303822", "title": "Csabrendek", "text": "Csabrendek \u00e8 un comune dell'Ungheria di 3.011 abitanti (dati 2001). \u00c8 situato nella provincia di Veszpr\u00e9m."}
{"id": "2303823", "revid": "110157", "url": "https://it.wikipedia.org/wiki?curid=2303823", "title": "Csaj\u00e1g", "text": "Csaj\u00e1g \u00e8 un comune dell'Ungheria di 889 abitanti (dati 2001). \u00c8 situato nella provincia di Veszpr\u00e9m."}
{"id": "2303824", "revid": "767487", "url": "https://it.wikipedia.org/wiki?curid=2303824", "title": "Csehb\u00e1nya", "text": "Csehb\u00e1nya \u00e8 un comune dell'Ungheria di 283 abitanti (dati 2001). \u00c8 situato nella provincia di Veszpr\u00e9m."}
{"id": "2303825", "revid": "23033955", "url": "https://it.wikipedia.org/wiki?curid=2303825", "title": "Microsoft Silverlight", "text": ""}
{"id": "2303826", "revid": "767487", "url": "https://it.wikipedia.org/wiki?curid=2303826", "title": "Cset\u00e9ny", "text": "Cset\u00e9ny \u00e8 un comune dell'Ungheria di 2.000 abitanti (dati 2007). \u00c8 situato nella provincia di Veszpr\u00e9m."}
{"id": "2303832", "revid": "110157", "url": "https://it.wikipedia.org/wiki?curid=2303832", "title": "Cs\u00f6gle", "text": "Cs\u00f6gle \u00e8 un comune dell'Ungheria di 729 abitanti (dati 2001). \u00c8 situato nella provincia di Veszpr\u00e9m."}
{"id": "2303834", "revid": "287204", "url": "https://it.wikipedia.org/wiki?curid=2303834", "title": "The First CD", "text": "The First CD o Atom and His Package \u00e8 il primo album di studio del gruppo indie rock statunitense Atom and His Package, pubblicato nel 1995 da Bloodlink Records."}
{"id": "2303835", "revid": "110157", "url": "https://it.wikipedia.org/wiki?curid=2303835", "title": "Chiesa di San Lorenzo Martire (Gamberale)", "text": "La chiesa di San Lorenzo Martire \u00e8 sita in piazza San Lorenzo a Gamberale, in provincia di Chieti.\nStoria.\nAlcune fonti la vogliono iniziata a costruire nel 1709, ma alcune contrafforti la vogliono successiva alla fabbrica e rimaneggiamenti richiamano al bisogno di rimediare ad alcuni difetti della struttura originaria.\nAttualmente \u00e8 in buono stato di conservazione, a parte alcuni segni di decadimento che sono rinvenibili nella zona con pietre calcaree del campanile.\nL'aspetto.\nL'esterno.\nLa facciata \u00e8 a capanna ed \u00e8 intonacata.\nPresenta rimaneggiamenti nel portale, nella finestra e nell'oculo.\nIl campanile.\nIl campanile \u00e8 a tre livelli scanditi da cornici marcapiano ed \u00e8 addossato alla chiesa.\nI primi due livelli sono stati intonacati, mentre l'ultimo piano \u00e8 in mattoni.\nL'interno.\nL'interno \u00e8 a navata unica con volta a botte.\nL'organo da chiesa.\nNell'interno, sulla cantoria sopra l'ingresso, \u00e8 conservato un pregevole organo da chiesa risalente al 1850 e costruito da Gennaro e Nicola d'Onofrio. \u00c8 tripartito da paraste, mentre la cassa \u00e8 in legno, cos\u00ec come le decorazioni. Le canne sono 25, mentre la tastiera \u00e8 composta da 50 tasti e la pedaliera da 8. Mancano i cartellini. I registri sono posti direttamente nella cassa. Il somiere \u00e8 realizzato in legno di noce ed \u00e8 cintato da ante con, dentro, 53 ventilatori a cuneo."}
{"id": "2303836", "revid": "1718925", "url": "https://it.wikipedia.org/wiki?curid=2303836", "title": "Csopak", "text": "Csopak \u00e8 un comune dell'Ungheria di 1.577 abitanti (dati 2001). \u00c8 situato nella provincia di Veszpr\u00e9m."}
{"id": "2303837", "revid": "124754966", "url": "https://it.wikipedia.org/wiki?curid=2303837", "title": "Basket Club Oostende", "text": "Il Basketbal Club Oostende, noto anche semplicemente come B.C. Oostende o B.C. Ostenda, \u00e8 una societ\u00e0 cestistica avente sede a Ostenda, in Belgio. Fondata nel 1970, gioca nel campionato belga.\nDisputa le partite interne nella Sea'Arena, che ha una capacit\u00e0 di 5.000 spettatori.\nRoster 2021-2022.\n\"Aggiornato al 28 dicembre 2021.\""}
{"id": "2303838", "revid": "4711", "url": "https://it.wikipedia.org/wiki?curid=2303838", "title": "Telindus Oostende", "text": ""}
{"id": "2303839", "revid": "4711", "url": "https://it.wikipedia.org/wiki?curid=2303839", "title": "Basketball Club Oostende", "text": ""}
{"id": "2303840", "revid": "287204", "url": "https://it.wikipedia.org/wiki?curid=2303840", "title": "Cs\u00f3t", "text": "Cs\u00f3t \u00e8 un comune dell'Ungheria di 1.118 abitanti (dati 2001). \u00c8 situato nella provincia di Veszpr\u00e9m."}
{"id": "2303841", "revid": "4711", "url": "https://it.wikipedia.org/wiki?curid=2303841", "title": "Basketball Club Telindus Oostende", "text": ""}
{"id": "2303842", "revid": "4711", "url": "https://it.wikipedia.org/wiki?curid=2303842", "title": "Base Oostende", "text": ""}
{"id": "2303845", "revid": "767487", "url": "https://it.wikipedia.org/wiki?curid=2303845", "title": "Dabronc", "text": "Dabronc \u00e8 un comune dell'Ungheria di 497 abitanti (dati 2001). \u00c8 situato nella provincia di Veszpr\u00e9m."}
{"id": "2303846", "revid": "4711", "url": "https://it.wikipedia.org/wiki?curid=2303846", "title": "Telindus Ostenda", "text": ""}
{"id": "2303849", "revid": "4711", "url": "https://it.wikipedia.org/wiki?curid=2303849", "title": "Telindus BC Oostende", "text": ""}
{"id": "2303851", "revid": "4711", "url": "https://it.wikipedia.org/wiki?curid=2303851", "title": "BC Oostende", "text": ""}
{"id": "2303852", "revid": "4711", "url": "https://it.wikipedia.org/wiki?curid=2303852", "title": "Sunair Oostende", "text": ""}
{"id": "2303854", "revid": "110157", "url": "https://it.wikipedia.org/wiki?curid=2303854", "title": "Dabrony", "text": "Dabrony \u00e8 un comune dell'Ungheria di 403 abitanti (dati 2001). \u00c8 situato nella provincia di Veszpr\u00e9m."}
{"id": "2303862", "revid": "122800314", "url": "https://it.wikipedia.org/wiki?curid=2303862", "title": "Sandakan", "text": "Sandakan \u00e8 una citt\u00e0 costiera della Malaysia insulare, situata nella parte nord-orientale del Borneo Malese, ed \u00e8 la seconda per importanza e per popolazione dello stato del Sabah. Il nome significa \"pegno scaduto\": la citt\u00e0 fu infatti lasciata in pegno dal Sultano di Sulu al governatore locale come garanzia di un prestito che poi non restitu\u00ec mai. Presenta un'economia strettamente legata alla pesca e al commercio con le vicine isole delle Filippine. Il commercio \u00e8 favorito dall'importante centro portuale e dall'aeroporto domestico che serve la citt\u00e0. Sandakan si sta aprendo molto velocemente al turismo grazie alla favorevole posizione, vero e proprio ponte di passaggio tra Kota Kinabalu, capoluogo del Sabah, e le suggestive isole orientali, le Turtle Islands, paradiso delle tartarughe e parco nazionale marino.\nLa citt\u00e0 \u00e8 piuttosto povera di attrazioni, fatta eccezione per il caratteristico mercato locale.\nAl nome di questa citt\u00e0 si ispir\u00f2 il romanziere veronese Emilio Salgari per scegliere il nome del protagonista di tanti suoi romanzi di avventura: Sandokan."}
{"id": "2303864", "revid": "767487", "url": "https://it.wikipedia.org/wiki?curid=2303864", "title": "Attention! Blah Blah Blah", "text": "Attention! Blah Blah Blah \u00e8 il quinto album di studio del gruppo indie rock statunitense Atom and His Package, pubblicato l'11 febbraio 2003 da Hopeless Records."}
{"id": "2303866", "revid": "399", "url": "https://it.wikipedia.org/wiki?curid=2303866", "title": "D\u00e1ka", "text": "D\u00e1ka \u00e8 un comune dell'Ungheria di 622 abitanti (dati 2001). \u00c8 situato nella provincia di Veszpr\u00e9m."}
{"id": "2303867", "revid": "486946", "url": "https://it.wikipedia.org/wiki?curid=2303867", "title": "Prokom Sopot", "text": ""}
{"id": "2303868", "revid": "1543377", "url": "https://it.wikipedia.org/wiki?curid=2303868", "title": "Teatro dell'Ermitage", "text": "Il Teatro dell'Ermitage () a San Pietroburgo, in Russia, \u00e8 uno dei cinque edifici componenti il complesso da cui prende il nome, affacciandosi anch'esso sulla Neva, presso l'imbarcadero del Palazzo sul lungofiume.\nStoria.\nProgettato come teatro palatino fu costruito tra il 1782 ed il 1785 per volere di Caterina la Grande su progetto di Giacomo Quarenghi, il cui interno \u00e8 ispirato al Teatro Olimpico di Vicenza. Qui sorgeva gi\u00e0 una struttura fatta edificare da Pietro il Grande che venne pertanto demolita in quanto vecchia e cadente, anche se alcune tracce di questa vecchia fondazione sono ancora oggi visibili sul pavimento del pian terreno. Il disegno di Quarenghi per il teatro venne realizzato anche su incisione e venne pubblicato nel 1787, consentendogli di riscuotere il successo delle altre corti europee. Uno dei suoi primi direttori fu l'attore, regista svizzero Jean Aufresne.\nStruttura.\nL'auditorium semicircolare \u00e8 decorato con marmi colorati e circondato da dieci piccole nicchie che accolgono le statue di Apollo e delle muse. Se l'interno \u00e8 rimasto praticamente intatto dall'epoca della sua edificazione, non si pu\u00f2 per\u00f2 dire la stessa cosa per le scenografie dipinte che vennero create dal torinese Pietro Gonzaga (1751-1831), che andarono perdute durante la rivoluzione russa.\nLa cerimonia ufficiale di apertura ebbe luogo il 22 novembre 1785. L'auditorium poteva accogliere pi\u00f9 di 250 spettatori, ma in quella occasione nello specifico il teatro si poteva dire sovraffollato. Solitamente le rappresentazioni venivano eseguite da alcune dozzine di aristocratici attori che erano invitati a prendere parte agli spettacoli dal monarca stesso. Come segno di gratitudine per il buon lavoro svolto nella costruzione del teatro, venne costruita e una loggia separata per Quarenghi e la sua famiglia da dove potevano assistere da una posizione privilegiata agli spettacoli. Solo dal XIX secolo vennero ammessi al teatro di corte anche i corpi diplomatici.\nLa struttura venne utilizzata ininterrottamente sino alla rivoluzione russa del 1917 e venne visto sempre come un segno di personale gratitudine ai suoi successori lasciato da Caterina II. Ella stessa era una grande appassionata di teatro e fece musicare a Domenico Cimarosa alcuni suoi libretti. L'imperatrice arriv\u00f2 ad avere circa 15.000 costumi teatrali diversi.\nMathilde Kschessinska, Anna Pavlova e Fyodor Chaliapin furono tra i grandi artisti che recitarono al Teatro dell'Ermitage per Nicola II. Tra i balletti che qui conobbero la loro prima comparsa si ricorda quello di Marius Petipa, l\"'Harlequinade\", nel 1900. I bolscevichi chiusero successivamente il teatro ed utilizzarono la struttura per scopi amministrativi, sino al 1991 quando il teatro venne nuovamente recuperato nella sua forma originaria e si inaugur\u00f2 una nuova stagione teatrale, recuperando la struttura pienamente."}
{"id": "2303872", "revid": "1798099", "url": "https://it.wikipedia.org/wiki?curid=2303872", "title": "Doba (Ungheria)", "text": "Doba \u00e8 un comune dell'Ungheria di 586 abitanti (dati 2001). \u00c8 situato nella provincia di Veszpr\u00e9m."}
{"id": "2303873", "revid": "599013", "url": "https://it.wikipedia.org/wiki?curid=2303873", "title": "Azeb\u00f2 Galla", "text": ""}
{"id": "2303875", "revid": "767487", "url": "https://it.wikipedia.org/wiki?curid=2303875", "title": "D\u00f6br\u00f6nte", "text": "D\u00f6br\u00f6nte \u00e8 un comune dell'Ungheria di 286 abitanti (dati 2001). \u00c8 situato nella provincia di Veszpr\u00e9m."}
{"id": "2303876", "revid": "343261", "url": "https://it.wikipedia.org/wiki?curid=2303876", "title": "S. Maria Capua Vetere", "text": ""}
{"id": "2303879", "revid": "767487", "url": "https://it.wikipedia.org/wiki?curid=2303879", "title": "D\u00f6rgicse", "text": "D\u00f6rgicse \u00e8 un comune dell'Ungheria di 269 abitanti (dati 2001). \u00c8 situato nella provincia di Veszpr\u00e9m."}
{"id": "2303881", "revid": "287204", "url": "https://it.wikipedia.org/wiki?curid=2303881", "title": "Dudar", "text": "Dudar \u00e8 un comune dell'Ungheria di 1.726 abitanti (dati 2001). \u00c8 situato nella provincia di Veszpr\u00e9m.\nIl piccolo borgo si trova in una regione collinare e ricca di boschi, quale \u00e8 la Selva Baconia."}
{"id": "2303882", "revid": "22356", "url": "https://it.wikipedia.org/wiki?curid=2303882", "title": "Eotragus", "text": "L'eotrago (gen. Eotragus) \u00e8 uno dei pi\u00f9 antichi bovidi noti. Visse nel Miocene inferiore e medio (20-14 milioni di anni fa) e i suoi resti sono stati ritrovati in Europa, Asia e Africa.\nDescrizione.\nDi piccole dimensioni, questo animale rappresenta uno dei pi\u00f9 antichi e primitivi bovidi finora rinvenuti. Sono noti numerosi ritrovamenti delle sue corna, che erano piccole e diritte, rivolte leggermente all'indietro. In generale, l'aspetto dell'eotrago doveva assomigliare a quello degli attuali cefalofi (gen. \"Cephalophus\") o forse a quello dell'antilope pigmea (\"Neotragus pygmaeus\"), dalle zampe lunghe e dal corpo compatto. \nClassificazione.\nNonostante le caratteristiche primitive e la piccola taglia, i paleontologi sono concordi nel non ritenere l'eotrago come una forma ancestrale a tutti i bovidi; si pensa, infatti, che questo animale fosse un rappresentante della famiglia dei bovini, e in particolare andrebbe collocato all'interno del gruppo primitivo noto come Boselaphini, del quale fanno parte l'antilope quadricorne (\"Tetracerus quadricornis\") e il grande nilgau (\"Boselaphus tragocamelus\").\nLa specie pi\u00f9 conosciuta di eotrago \u00e8 Eotragus sansaniensis, rinvenuta per la prima volta nel ben noto giacimento di Sansan, in Francia, in terreni del Miocene medio. Altre specie di notevole interesse sono \"E. artenensis\", del Miocene inferiore francese (circa 18 milioni di anni fa), \"E. noyei\", pi\u00f9 o meno contemporanea, proveniente dal Pakistan, ed \"E. minus\", anch'essa del Pakistan e forse ancora pi\u00f9 antica (circa 20 milioni di anni fa).\nHabitat e distribuzione.\n\u00c8 probabile che, al contrario della maggior parte dei bovidi attuali, l'eotrago fosse un abitante delle foreste e dei boschi (similmente ai cefalofi ai quali assomigliava); \u00e8 probabile che questo piccolo animale fosse in grado di saltare all'interno dei grandi cespugli per nascondersi ai predatori, come fanno tuttora le antilopi pigmee. \nI pi\u00f9 antichi fossili di eotrago sono stati rinvenuti in terreni di inizio Miocene in Asia ed Europa; solo in seguito questo genere colonizz\u00f2 l'Africa settentrionale, per poi estinguersi nel Miocene medio. "}
{"id": "2303883", "revid": "648716", "url": "https://it.wikipedia.org/wiki?curid=2303883", "title": "Armoriale dei comuni della provincia della Spezia", "text": "Questa pagina contiene le armi (stemmi e blasonature) dei comuni della provincia della Spezia."}
{"id": "2303893", "revid": "729019", "url": "https://it.wikipedia.org/wiki?curid=2303893", "title": "Stazione di Briga Marittima", "text": "La stazione di Briga Marittima \u00e8 una fermata ferroviaria della linea Cuneo\u2013Ventimiglia a servizio dell'omonimo comune francese.\nL'impianto fu aperto come stazione il 1\u00ba giugno 1915. Rimase isolata dalla rete ferroviaria dopo la distruzione di ponti e gallerie da parte dei tedeschi in ritirata tra il 15 e il 26 aprile 1945.\nRest\u00f2 di competenza delle Ferrovie dello Stato (FS) fino al 15 settembre 1947 e pass\u00f2 in carico alla Soci\u00e9t\u00e9 nationale des chemins de fer fran\u00e7ais (SNCF) il giorno successivo, quando l'alta valle Roja venne scorporata dalla provincia di Cuneo diventando territorio francese in forza del trattato di pace con la Francia.\nDopo trentaquattro anni di inattivit\u00e0, fu riaperta come fermata ferroviaria col nome francese di \"La Brigue\" il 6 ottobre 1979, giorno dell'inaugurazione della Cuneo-Ventimiglia ricostruita.\nStoria.\nLe fasi realizzative.\nLa stazione di Briga Marittima venne aperta all'esercizio il 1\u00ba giugno 1915 assieme al tronco di circa Tenda\u2013San Dalmazzo di Tenda della ferrovia Cuneo-Ventimiglia, che venne completata soltanto il 30 ottobre 1928.\nIl piazzale fu equipaggiato con la linea di contatto bifilare in occasione dell'elettrificazione in corrente alternata trifase a - della Cuneo Gesso-San Dalmazzo di Tenda, che venne esercita a trazione elettrica a partire dal 15 maggio 1931.\nLe distruzioni belliche e la cessione alla Francia.\nCon l'armistizio separato firmato l'8 settembre 1943 da Badoglio la valle Roja precipit\u00f2 progressivamente nel caos e con l'occupazione tedesca iniziarono azioni di sabotaggio e bombardamenti alleati. La circolazione dei treni a sud di Tenda, e quindi a Briga Marittima, cess\u00f2 definitivamente tra novembre e dicembre 1944 a causa di ripetuti bombardamenti aerei che danneggiarono diversi manufatti. Non si trattava di danni gravi, ma non venne ritenuto conveniente ripararli per l'eccessiva vicinanza del fronte, che aveva ormai raggiunto Breil.\nTra il 15 e il 26 aprile 1945 l'esercito in ritirata oper\u00f2 la distruzione sistematica dei principali viadotti e gallerie della linea. Sebbene queste non interessassero n\u00e9 la stazione, che rimase intatta, n\u00e9 le tratte afferenti, Briga Marittima rimase completamente isolata dalla rete FS per il crollo del viadotto sul Roja a valle della stazione di Vievola e di quello situato nei pressi della centrale elettrica all'estremit\u00e0 sud dell'abitato di San Dalmazzo di Tenda.\nNel dopoguerra le FS intrapresero la ricostruzione della linea, raggiungendo la stazione di Vievola il 22 dicembre 1946. Era loro intenzione proseguire fino al confine francese di San Dalmazzo di Tenda, ma il 10 febbraio 1947 l'ambasciatore d'Italia a Parigi Antonio Meli Lupi di Soragna firm\u00f2 il trattato di pace che prevedeva la cessione di Tenda e Briga Marittima alla Francia, circostanza che ferm\u00f2 i lavori di ripristino. In forza del suddetto trattato, alle ore 22 del 15 settembre 1947 il tricolore italiano fu ammainato dalle caserme e dagli uffici pubblici di Tenda e Briga Marittima, che divennero francesi dal giorno successivo. Dallo stesso giorno la stazione di Briga Marittima, inservibile per l'esercizio ferroviario ma con il fabbricato viaggiatori in discrete condizioni, pass\u00f2 in carico alla SNCF che la utilizz\u00f2, negli anni successivi, come colonia di vacanze per i figli dei ferrovieri francesi.\nL'abbandono e la riapertura.\nIl nuovo confine in valle Roja fu un forte ostacolo per la ricostruzione della Cuneo-Ventimiglia, la cui parte francese non venne ripristinata nonostante le promesse fatte alle popolazioni di Tenda e Briga Marittima in occasione del referendum che avrebbe sancito il loro passaggio alla Francia. Dopo decenni di disinteresse da parte di entrambi gli stati la situazione si sblocc\u00f2 il 24 giugno 1970 con la firma di una convenzione italo-francese, ma per il ripristino del tratto in territorio transalpino fu necessario attendere fino al 1\u00ba febbraio 1976, data ufficiale di inizio dei lavori.\nCon la posa del nuovo binario, che raggiunse la stazione di Briga Marittima il 12 ottobre 1978, il piazzale venne ridotto dai due binari originali ad uno solo, mentre il fascio merci venne soppresso.\nLungo il nuovo binario vennero costruiti ex novo un marciapiede lungo ed una piccola costruzione, comprendente una sala d'attesa chiusa, in posizione pi\u00f9 ravvicinata all'abitato rispetto alla vecchia stazione, il cui fabbricato viaggiatori, persa la sua funzione ferroviaria, venne acquisito dal comune.\nLa nuova fermata, denominata in francese \"La Brigue\", entr\u00f2 in esercizio commerciale il 7 ottobre 1979, giorno successivo a quello della seconda inaugurazione della linea.\nStrutture ed impianti.\nStazione su linea a semplice binario comprendente in origine fabbricato viaggiatori, latrine, magazzino merci e piano caricatore.\nCon la riapertura della linea le suddette infrastrutture sono state abbandonate e sostituite da una piccola costruzione in muratura comprendente una sala d'attesa chiusa situata in posizione pi\u00f9 ravvicinata all'abitato rispetto al vecchio fabbricato viaggiatori.\nQuota del piano del ferro: s.l.m..\nConfigurazione del piazzale.\nIl piazzale era dotato in origine di due binari passanti e di un fascio merci.\nPer la riapertura al traffico della Cuneo-Ventimiglia (6 ottobre 1979) vennero soppressi tutti i binari di servizio, che vennero sostituiti da un binario di piena linea con un tracciato ottimizzato per consentire la velocit\u00e0 di 80\u00a0km/h.\nImpianti di segnalamento e sicurezza.\nIn occasione della riapertura della Cuneo-Ventimiglia (6 ottobre 1979) sono stati smantellati tutti i resti dell'impianto di segnalamento originario. L'arresto dei treni \u00e8 regolato dall'orario di servizio."}
{"id": "2303897", "revid": "1543377", "url": "https://it.wikipedia.org/wiki?curid=2303897", "title": "UCI Europe Tour 2009", "text": "L'UCI Europe Tour 2009 \u00e8 stata la quinta edizione dell'UCI Europe Tour, uno dei cinque circuiti continentali di ciclismo dell'Unione Ciclistica Internazionale. Era composto da pi\u00f9 di 300 corse che si sono tenute dal 18 ottobre 2008 al 15 ottobre 2009 in Europa.\nClassifiche.\n\"Aggiornate al 16 ottobre 2009.\""}
{"id": "2303898", "revid": "757396", "url": "https://it.wikipedia.org/wiki?curid=2303898", "title": "Dar\u00fc\u015f\u015fafaka Spor Kul\u00fcb\u00fc", "text": "Il Dar\u00fc\u015f\u015fafaka S.K. \u00e8 una societ\u00e0 cestistica avente sede a Istanbul, in Turchia. Fondata nel 1914, gioca nel campionato turco.\nDisputa le partite interne nella Ayhan \u015eahenk Arena, che ha una capacit\u00e0 di 3.500 spettatori.\nStoria.\nIl Dar\u00fc\u015f\u015fafaka ha vinto per due volte il titolo nazionale turco. Nella stagione 2014 vince la seconda competizione turca, mentre nella stagione 2014-2015 si qualifica per l'Eurolega finendo nel girone del Sassari campione d'Italia.\nDenominazioni e sponsor.\nIl Dar\u00fc\u015f\u015fafaka S.K. ha avuto varie denominazioni nel corso della sua storia. Attraverso gli anni sono state:\nRoster 2021-2022.\n\"Aggiornato al 19 luglio 2021.\""}
{"id": "2303900", "revid": "4711", "url": "https://it.wikipedia.org/wiki?curid=2303900", "title": "Darussafaka S.K.", "text": ""}
{"id": "2303903", "revid": "339392", "url": "https://it.wikipedia.org/wiki?curid=2303903", "title": "Monte degli Uscocchi", "text": ""}
{"id": "2303907", "revid": "110157", "url": "https://it.wikipedia.org/wiki?curid=2303907", "title": "Looking Up (Autopilot Off)", "text": "Looking Up \u00e8 il primo album del gruppo pop punk/emo statunitense Autopilot Off, pubblicato nel 1999 dalla Fastmusic Records. Si tratta dell'unica pubblicazione della band con questa etichetta prima di passare alla Island Records.\nL'album fu pubblicato con il vecchio nome Cooter, e ripubblicato solo in seguito con il nome Autopilot Off."}
{"id": "2303917", "revid": "1632387", "url": "https://it.wikipedia.org/wiki?curid=2303917", "title": "Fire Down Under", "text": "Fire Down Under \u00e8 il terzo album dei Riot, gruppo heavy metal statunitense.\nIl disco.\nFire Down Under \u00e8 considerato il primo esempio di Power Metal statunitense, anche se il suono \u00e8 ancora fortemente improntato al classico Hard n' Heavy che all'epoca stava dilagando con numerose altre band.\nIl terzo album in studio della band sar\u00e0 inoltre l'ultimo registrato con Guy Speranza alla voce, rimpiazzato successivamente da Rhett Forrester, mentre nella sezione ritmica troviamo un cambio sia alla batteria (Sandy Slavin al posto di Peter Bitelli) e al basso (Kip Leming sostituisce Jimmy Iommi)."}
{"id": "2303918", "revid": "466539", "url": "https://it.wikipedia.org/wiki?curid=2303918", "title": "Clio Goldsmith", "text": "Biografia.\nL'esordio nel cinema italiano \u00e8 avvenuto con il regista Alberto Lattuada, che l'ha diretta in \"La cicala\" (1980), in cui l'attrice interpretava una ragazza libertina e vagabonda. Il ruolo di donna peccaminosa e fatale le \u00e8 rimasto nei film successivi: \"Miele di donna\" (1981) di Gianfranco Angelucci, \"La storia vera della signora dalle camelie\" (1981) di Mauro Bolognini. Nel cinema francese ha iniziato recitando in \"Plein Sud\" (1981) di Luc B\u00e9raud e \"Il regalo\" (1982) di Michel Lang. La sua carriera \u00e8 proseguita con partecipazioni in film e con registi italiani e francesi.\nVita privata.\nNata in una famiglia di origine tedesca, naturalizzata in Gran Bretagna e poi in Francia, si \u00e8 sposata in prime nozze, dal 1982 al 1985, con l'imprenditore Carlo Puri Negri, da cui ha avuto una figlia; dal suo secondo matrimonio, avvenuto nel 1990 con lo scrittore britannico Mark Shand, fratello della duchessa Camilla Shand, scomparso nel 2014, \u00e8 nata una seconda figlia, Ayesha. Dopo alcuni anni vissuti a Roma, la coppia ha divorziato nel 2010. Attualmente Clio vive a Londra con la secondogenita."}
{"id": "2303920", "revid": "729019", "url": "https://it.wikipedia.org/wiki?curid=2303920", "title": "Forte Sant'Ermo", "text": "Il forte Sant'Ermo era una struttura difensiva costiera situata a Porto Ercole, nel comune di Monte Argentario. La sua esatta ubicazione era su un poggio fra la Rocca e il forte Avvoltojo. La struttura difensiva venne costruita dai Senesi in epoca rinascimentale, pi\u00f9 precisamente nel corso del Quattrocento, con funzioni di avvistamento e di difesa lungo il tratto costiero della Repubblica di Siena che comprendeva anche il centro di Porto Ercole. I lavori di progettazione furono affidati quasi certamente all'ingegnere militare Francesco di Giorgio Martini, che lavor\u00f2 anche alla realizzazione del perduto forte Avvoltojo e di altre torri e fortificazioni costiere della zona. Durante la guerra che tra il 1552 e il 1555 segn\u00f2 la definitiva caduta politica della repubblica senese, l'intero territorio entr\u00f2 a far parte dello Stato dei Presidi. Gli Spagnoli studiarono il preesistente sistema difensivo, ristrutturando e potenziando in alcuni casi le strutture gi\u00e0 presenti, mentre in altri casi fu decisa la demolizione delle architetture militari non ritenute all'altezza delle loro pi\u00f9 efficienti difese costiere. Seguendo il destino del forte Avvoltojo e di altri fortini presenti attorno a Porto Ercole, il forte Sant'Ermo venne completamente demolito. La struttura difensiva si presentava circondata da cortine murarie in pietra che delimitavano un fortilizio bastionato, al cui interno sorgeva l'edificio a pianta quadrangolare che svolgeva le funzioni di avvistamento."}
{"id": "2303922", "revid": "729019", "url": "https://it.wikipedia.org/wiki?curid=2303922", "title": "Stazione di Tenda", "text": "La stazione di Tenda \u00e8 una stazione ferroviaria della linea Cuneo\u2013Ventimiglia a servizio dell'omonimo comune francese.\nL'impianto fu aperto il 7 settembre 1913. Rimase isolata dalla rete ferroviaria dopo la distruzione di ponti e gallerie da parte dei tedeschi in ritirata tra il 15 e il 26 aprile 1945.\nRest\u00f2 di competenza delle Ferrovie dello Stato (FS) fino al 15 settembre 1947 e pass\u00f2 in carico alla \"Soci\u00e9t\u00e9 Nationale des Chemins de fer Fran\u00e7ais\" (SNCF) il giorno successivo, quando l'alta valle Roja venne scorporata dalla provincia di Cuneo diventando territorio francese in forza del trattato di pace con la Francia.\nDopo trentaquattro anni di inattivit\u00e0, fu riaperta il 6 ottobre 1979, giorno dell'inaugurazione della Cuneo-Ventimiglia ricostruita.\nStoria.\nLe fasi realizzative.\nLa stazione di Tenda venne aperta all'esercizio il 7 settembre 1913 assieme al tronco di circa Vievola-Tenda della ferrovia Cuneo-Ventimiglia. Tenda rimane capolinea provvisorio per quasi due anni, fino all'apertura del tronco Tenda-Briga Marittima-San Dalmazzo di Tenda, avvenuta il 1\u00ba giugno 1915. La linea completa per Ventimiglia e Nizza venne invece aperta soltanto il 30 ottobre 1928.\nIl piazzale fu equipaggiato con la linea di contatto bifilare in occasione dell'elettrificazione in corrente alternata trifase a - della Cuneo Gesso-San Dalmazzo di Tenda, che venne esercita a trazione elettrica a partire dal 15 maggio 1931.\nLe distruzioni belliche e la cessione alla Francia.\nCon l'armistizio separato firmato l'8 settembre 1943 da Badoglio la valle Roja precipit\u00f2 progressivamente nel caos e con l'occupazione tedesca iniziarono azioni di sabotaggio e bombardamenti alleati. La circolazione dei treni a sud di Tenda cess\u00f2 definitivamente tra novembre e dicembre 1944 a causa di ripetuti bombardamenti aerei che danneggiarono diversi manufatti. Non si trattava di danni gravi, ma non venne ritenuto conveniente ripararli per l'eccessiva vicinanza del fronte, che aveva ormai raggiunto Breil.\nLa stazione di Tenda non sub\u00ec danni rilevanti, ma rimase completamente isolata dalla rete FS per la distruzione sistematica dei principali viadotti e gallerie della linea operata dall'esercito tedesco in ritirata tra il 15 e il 26 aprile 1945, in particolare del viadotto sul Roja a valle di Vievola e di quello situato nei pressi della centrale elettrica all'estremit\u00e0 sud dell'abitato di San Dalmazzo di Tenda. Il grande viadotto che scavalca il vallone di Riofreddo nell'abitato di Tenda, venne invece risparmiato dagli artificieri tedeschi.\nNel dopoguerra le FS intrapresero la ricostruzione della linea, raggiungendo la stazione di Vievola il 22 dicembre 1946. Era loro intenzione proseguire fino al confine francese di San Dalmazzo di Tenda, ma il 10 febbraio 1947 l'ambasciatore d'Italia a Parigi Antonio Meli Lupi di Soragna firm\u00f2 il trattato di pace che prevedeva la cessione di Tenda e Briga Marittima alla Francia, circostanza che ferm\u00f2 i lavori di ripristino. In forza del suddetto trattato, alle ore 22 del 15 settembre 1947 il tricolore italiano fu ammainato dalle caserme e dagli uffici pubblici di Tenda e Briga Marittima, che divennero francesi dal giorno successivo. Dallo stesso giorno la stazione di Tenda, inservibile per l'esercizio ferroviario ma con il fabbricato viaggiatori in discrete condizioni, pass\u00f2 in carico alla SNCF.\nL'abbandono e la riapertura.\nIl nuovo confine in valle Roja fu un forte ostacolo per la ricostruzione della Cuneo-Ventimiglia, la cui parte francese non venne ripristinata nonostante le promesse fatte alle popolazioni di Tenda e Briga Marittima in occasione del referendum che avrebbe sancito il loro passaggio alla Francia. Dopo decenni di disinteresse da parte di entrambi gli stati la situazione si sblocc\u00f2 il 24 giugno 1970 con la firma di una convenzione italo-francese, ma per il ripristino del tratto in territorio transalpino fu necessario attendere fino al 1\u00ba febbraio 1976, data ufficiale di inizio dei lavori.\nNel novembre 1976 cominci\u00f2 la rimozione dei binari originali e qualche settimana pi\u00f9 tardi venne smontata la linea aerea della trazione trifase che non aveva potuto essere recuperata dalle FS entro i limiti di tempo imposti nel 1947. Con la posa del nuovo binario, che raggiunse Tenda il 25 settembre 1978, il piazzale venne ridotto dai quattro binari originali a due, mentre il fascio merci, in origine di discrete dimensioni, si ridusse ad un solo binario tronco a servizio del piano caricatore e del magazzino merci. Vennero quindi installate le apparecchiature di segnalamento e sicurezza e la stazione ritorn\u00f2 in esercizio commerciale il 7 ottobre 1979, giorno successivo a quello della seconda inaugurazione della linea.\nStrutture ed impianti.\nStazione su linea a semplice binario comprendente fabbricato viaggiatori, magazzino merci e piano caricatore. Quota del piano del ferro: s.l.m..\nConfigurazione del piazzale.\nIl piazzale era dotato in origine di quattro binari passanti e di un fascio merci.\nPer la riapertura al traffico della Limone-Ventimiglia (6 ottobre 1979) si era inizialmente previsto che la stazione di Tenda fosse trasformata in fermata dotata del solo binario di transito, ma venne successivamente deciso di realizzare un binario d'incrocio della lunghezza utile di e un binario tronco a servizio del piano caricatore e del magazzino merci.\nImpianti di segnalamento e sicurezza.\nDalla riapertura della Cuneo-Ventimiglia (6 ottobre 1979):"}
{"id": "2303924", "revid": "648716", "url": "https://it.wikipedia.org/wiki?curid=2303924", "title": "Effetto aspettativa", "text": "L'effetto aspettativa, noto anche come effetto Rosenthal, \u00e8 l'effetto di distorsione dei risultati di un esperimento dovuto all'aspettativa che il ricercatore o i soggetti sperimentali hanno in merito ai risultati stessi. \u00c8 conosciuto soprattutto nel campo della ricerca medica e nelle scienze sociali, ma pu\u00f2 verificarsi in tutte le situazioni sperimentali in cui il fattore umano gioca un ruolo determinante. \nL'effetto aspettativa \u00e8 stato descritto dallo psicologo sociale americano Robert Rosenthal, che ha ampiamente studiato come le convinzioni degli sperimentatori e dei soggetti sperimentali possano influenzare la realt\u00e0 e dare origine a una \"profezia che si autoavvera\". Un fenomeno equivalente, descritto dallo stesso Rosenthal e applicato al campo dell'educazione, \u00e8 l'effetto Pigmalione.\nL'aspettativa del soggetto.\nNelle discipline sperimentali che prevedono l'utilizzo di partecipanti umani, come la psicologia e la medicina, i soggetti sono pi\u00f9 o meno consapevolmente motivati a compiacere lo sperimentatore, soprattutto quando la loro partecipazione prevede una ricompensa in denaro. Questo pu\u00f2 risultare in una distorsione dei risultati, in particolare nella direzione attesa dal ricercatore. Per questo motivo si cerca generalmente di tenere i partecipanti il pi\u00f9 possibile all'oscuro delle procedure e degli obiettivi della ricerca, anche se una certa forma di informazione ai soggetti, secondo principi etici, \u00e8 necessaria e dovuta. In caso di trattamenti medici o farmacologici l'aspettativa positiva del soggetto \u00e8 la causa determinante dell'effetto placebo, e se nella pratica sperimentale deve essere minimizzata, nei contesti terapeutici ha un valore positivo spesso fondamentale.\nIl disegno sperimentale in cui i soggetti non sono al corrente di alcune delle procedure sperimentali \u00e8 detto \"cieco semplice\" (\"single-blind control procedure\").\nL'aspettativa dell'osservatore.\nAnche lo sperimentatore pu\u00f2, con le sue aspettative, creare distorsioni sui risultati sperimentali, provocando una diminuzione della validit\u00e0 della ricerca e aumentando la probabilit\u00e0 che il risultato confermi le ipotesi iniziali. Questo pu\u00f2 succedere sia tramite l'influenza che le credenze dello sperimentatore hanno inevitabilmente sui soggetti, ma anche, in una ricerca che non preveda soggetti umani, tramite la non corretta applicazione e/o interpretazione delle procedure statistiche. Pi\u00f9 in generale l'effetto che un osservatore ha su un qualunque fenomeno naturale \u00e8 noto in psicologia come effetto Hawthorne, e un concetto simile \u00e8 contenuto nel noto principio di indeterminazione di Heisenberg.\nPer controllare sia l'effetto aspettativa dovuto al soggetto che quello dovuto all'osservatore, si adotta il disegno sperimentale in doppio cieco (\"double blind\"), o in \"triplo cieco\", in cui anche le analisi statistiche vengono svolte da un ricercatore all'oscuro degli obiettivi dell'esperimento."}
{"id": "2303931", "revid": "287204", "url": "https://it.wikipedia.org/wiki?curid=2303931", "title": "Amsterdam BC", "text": "L'Amsterdam Basketball Club, noto anche semplicemente come Amsterdam BC, \u00e8 stata una societ\u00e0 cestistica avente sede a Amsterdam, nei Paesi Bassi. Fondata nel 1995, ha giocato nel campionato olandese conquistando sette titoli e cinque Coppe dei Paesi Bassi.\nDisputava le partite interne nello Sporthallen Zuid. Nell'agosto del 2011 ha cessato l'attivit\u00e0 per problemi economici."}
{"id": "2303932", "revid": "4711", "url": "https://it.wikipedia.org/wiki?curid=2303932", "title": "My Guide Amsterdam", "text": ""}
{"id": "2303935", "revid": "4711", "url": "https://it.wikipedia.org/wiki?curid=2303935", "title": "MyGuide Amsterdam", "text": ""}
{"id": "2303938", "revid": "4711", "url": "https://it.wikipedia.org/wiki?curid=2303938", "title": "EclipseJet MyGuide Amsterdam Basketball", "text": ""}
{"id": "2303942", "revid": "1123126", "url": "https://it.wikipedia.org/wiki?curid=2303942", "title": "Chiesa cattolica in Sierra Leone", "text": "La Chiesa cattolica in Sierra Leone \u00e8 una parte della Chiesa cattolica universale in comunione con il vescovo di Roma, il papa.\nStoria.\nLa prima evangelizzazione della Sierra Leone inizia gi\u00e0 nel XV secolo ad opera di alcuni missionari portoghesi. Solo nel 1841 \u00e8 l'erezione del vicariato apostolico delle Due Guinee (Brazzaville) da cui dipende anche la Sierra Leone. Nel 1858 nasce il vicariato apostolico di Sierra Leone, affidato alla Societ\u00e0 delle Missioni Africane di Lione: ma i missionari inviati sul posto trovano la morte al loro arrivo a Freetown nel 1859. L'anno successivo il vicariato \u00e8 affidato ai padri Spiritani, che danno avvio ad una nuova evangelizzazione del Paese.\nOrganizzazione territoriale.\nLa Chiesa cattolica \u00e8 presente sul territorio con 1 sede metropolitana e 3 diocesi suffraganee:\nStatistiche.\nLa Chiesa cattolica in Sierra Leone al termine dell'anno 2007 su una popolazione di 6.380.845 persone contava 263.600 battezzati, corrispondenti al 4,1% del totale. Inoltre gestiva 711 istituti scolastici e 43 istituti di beneficenza.\nNunziatura apostolica.\nIl 3 maggio 1960 in forza del breve \"Decet Nos\" di papa Giovanni XXIII la delegazione apostolica di Dakar assume il nuovo nome di delegazione apostolica dell'Africa Occidentale, con giurisdizione sui seguenti stati africani: Sierra Leone, Ghana, Senegal, Alto Volta, Costa d'Avorio, Dahomey, Guinea, Mauritania, Niger, Sudan, Togo e Gambia.\nIl 28 marzo 1965, in forza del breve \"Supremi Pontificatus\" di papa Paolo VI, i Paesi del Ghana e della Sierra Leone sono sottratti alla giurisdizione della delegazione apostolica dell'Africa Occidentale ed uniti alla delegazione apostolica dell'Africa Centro-Occidentale.\nLa delegazione apostolica della Sierra Leone \u00e8 stata istituita il 25 agosto 1979, ricavandone le competenze dalla delegazione apostolica di Gambia e Sierra Leone. Nel 1996 la delegazione apostolica \u00e8 stata elevata al rango di Nunziatura apostolica.\nConferenza episcopale.\nL'episcopato della Sierra Leone fa parte della Conferenza Episcopale Interterritoriale del Gambia e della Sierra Leone (\"Inter-territorial Catholic Bishops' Conference of The Gambia and Sierra Leone\", ITCABIC) con sede nella capitale Freetown. Essa nacque nel 1975 e comprendeva gli episcopati di Gambia, Liberia e Sierra Leone. Nel 1998 i tre vescovi della Liberia si sono staccati dall'ITCABIC fondando una Conferenza episcopale autonoma.\nL'ITCABIC \u00e8 membro della \"Regional Episcopal Conference of West Africa\" (RECOWA) e del \"Symposium of Episcopal Conferences of Africa and Madagascar\" (SECAM).\nElenco dei Presidenti della Conferenza episcopale:"}
{"id": "2303944", "revid": "4711", "url": "https://it.wikipedia.org/wiki?curid=2303944", "title": "Telindus BC Ostende", "text": ""}
{"id": "2303945", "revid": "599013", "url": "https://it.wikipedia.org/wiki?curid=2303945", "title": "Effetto Rosenthal", "text": "L'effetto Rosenthal \u00e8 un effetto studiato dallo psicologo tedesco Robert Rosenthal:"}
{"id": "2303948", "revid": "1318658", "url": "https://it.wikipedia.org/wiki?curid=2303948", "title": "Stazione di Vievola", "text": "La stazione di Vievola, localit\u00e0 di Tenda, si trova sulla linea Cuneo-Ventimiglia a meno di un chilometro dal portale sud della galleria ferroviaria del colle di Tenda.\nLa stazione \u00e8 stata italiana fino al 15 settembre 1947: il giorno successivo l'alta val Roia venne infatti scorporata dalla provincia di Cuneo e divenne territorio francese in forza del trattato di pace con la Francia.\nConnessa con la stazione di Limone Piemonte attraverso la galleria \u00abTenda\u00bb, \u00e8 rimasta isolata dalla parte sud della Cuneo-Ventimiglia per le distruzioni subite dalla linea alla fine della seconda guerra mondiale. Chiusa al traffico dal 16 settembre 1947, \u00e8 stata sporadicamente utilizzata negli anni 1950-1960 per il trasporto di legname e per un servizio navetta di trasporto automobili attraverso il colle di Tenda nel periodo invernale. \u00c8 stata riaperta all'esercizio il 6 ottobre 1979 in occasione della ricostruzione della linea per Ventimiglia.\nStoria.\nLe fasi realizzative.\nIl piazzale della stazione di Vievola venne realizzato dall'impresa Fratelli Vaccari di Valenza con i materiali di risulta dello scavo della sezione sud della galleria \u00abTenda\u00bb. I fabbricati furono completati nel secondo semestre del 1898 dalla stessa impresa, assieme alla galleria, ma si dovette attendere la posa dei binario tra Limone Piemonte e Vievola per l'entrata in servizio della stazione, che avvenne il 1\u00ba ottobre 1900.\nL'esercizio, inizialmente assicurato dalla Societ\u00e0 Italiana per le Strade Ferrate del Mediterraneo, nota anche come Rete Mediterranea (RM), pass\u00f2 nel 1905 alle Ferrovie dello Stato (FS).\nVievola, che oltre alle baracche costruite per ospitare le maestranze addette alla costruzione della galleria, comprendeva allora solo pochi cascinali, rimase per quasi tredici anni il capolinea provvisorio e solitario di una linea che non si sapeva se e come dovesse essere proseguita. Soltanto nel febbraio 1911, dopo aver superato un'interminabile serie di difficolt\u00e0 nazionali ed internazionali per definire il percorso della ferrovia fino a Nizza e Ventimiglia, vennero assegnati gli ultimi lotti della Vievola-Tenda, che entr\u00f2 in servizio il 7 settembre 1913.\nLa realizzazione dell'intera linea per Ventimiglia e Nizza richiese tempi ancora pi\u00f9 lunghi: venne infatti aperta soltanto il 30 ottobre 1928.\nIl piazzale fu equipaggiato con la linea di contatto bifilare in occasione dell'elettrificazione in corrente alternata trifase a - della Cuneo Gesso-San Dalmazzo di Tenda, che venne esercita a trazione elettrica a partire dal 15 maggio 1931.\nLe distruzioni belliche e la cessione alla Francia.\nLa stazione di Vievola non sub\u00ec danni, ma rimase completamente isolata dalla rete FS per la distruzione sistematica dei principali viadotti e gallerie della linea operata dall'esercito tedesco in ritirata nella primavera del 1945, in particolare della galleria \u00abTenda\u00bb e del viadotto di Vievola, situati a breve distanza rispettivamente a nord e a sud della stazione.\nNonostante la sollecita ricostruzione della suddetta galleria, di cui furono distrutti solo i portali, fu necessario attendere il ripristino del viadotto Rivoira, situato dopo la stazione di Vernante, perch\u00e9 i treni provenienti da Cuneo potessero nuovamente raggiungere Vievola, che fu riaperta all'esercizio a trazione elettrica soltanto il 22 dicembre 1946. Da un orario della primavera 1947 risulta che erano in servizio cinque coppie di treni tra Cuneo Gesso e Vievola, dove i passeggeri potevano trasbordare su camion delle FS per raggiungere il confine.\nNon sarebbe stato difficile proseguire con la ricostruzione oltre Vievola, ma il 10 febbraio 1947 l'ambasciatore d'Italia a Parigi Antonio Meli Lupi di Soragna firm\u00f2 il trattato di pace che prevedeva la cessione di Tenda e Briga Marittima alla Francia, circostanza che ferm\u00f2 i lavori di ripristino. In forza del suddetto trattato, alle ore 22 del 15 settembre 1947 il tricolore italiano fu ammainato dalle caserme e dagli uffici pubblici di Tenda e Briga Marittima. Il primo treno del mattino successivo fu l'ultimo a raggiungere Vievola per prelevare i ferrovieri in servizio in stazione. A partire da quella mattina tutti i treni si fermarono a Limone Piemonte.\nL'abbandono e la riapertura.\nL'abbandono parziale.\nA partire dal 16 settembre 1947 la stazione di Vievola pass\u00f2 in carico alla SNCF assieme a quelle di Tenda, Briga Marittima, San Dalmazzo di Tenda e Piena. A differenza delle altre, irraggiungibili per la distruzione della Cuneo-Ventimiglia, Vievola non fu completamente abbandonata perch\u00e9, in forza di un accordo con la SNCF, le FS ottennero nel 1949 la possibilit\u00e0 di far circolare treni sulla Limone-Vievola:\nIl 1\u00ba ottobre 1949 le locomotive trifasi E.554 tornarono a Vievola alla testa di treni merci istituiti per caricare tronchi d'albero tagliati nell'alta valle Roja. Il trasporto dei tronchi non cre\u00f2 un grande traffico, ma la linea era disponibile ed era conveniente servirsene. Negli anni successivi il servizio si dirad\u00f2 fino a diventare sporadico e nel 1958 si prefer\u00ec abbandonarlo perch\u00e9 era diventato pi\u00f9 conveniente servirsi dei camion.\nIl 10 gennaio 1964 venne istituito un servizio navetta per il trasporto delle auto per agevolare chi voleva attraversare il colle di Tenda nei mesi invernali. Per ottenerlo fu necessaria una trattativa di 16 mesi tra FS, SNCF e l'amministrazione provinciale di Cuneo, che si accoll\u00f2 tutte le spese per impianti, attrezzature ed esercizio. I controlli venivano effettuati da dogana e polizia italiana a Limone Piemonte, mentre i francesi facevano altrettanto a Vievola.\nIl servizio dur\u00f2 fino al 1\u00ba marzo 1964 ed ebbe poco successo anche a causa delle scarse nevicate che resero impercorribile la strada solo in poche occasioni. Nell'inverno successivo le navette ripresero la spola dal 24 dicembre 1964 al 13 febbraio 1965, ma anche in questa occasione le condizioni meteorologiche giocarono a sfavore. Nella stagione successiva, visti i pesanti disavanzi delle gestioni precedenti, l'amministrazione provinciale decise di istituire le navette solo in condizioni di forte maltempo, cosa che non avvenne, e il servizio fu definitivamente accantonato.\nCiononostante le FS continuarono a mantenere in orario il \u00abServizio speciale celere per il trasporto a mezzo ferrovia di automobili da turismo fra Limone e Vievola\u00bb:\nLo stesso orario di servizio prevedeva 7 coppie di \u00abtreni straordinari celeri\u00bb con cadenza di due ore e partenze da Limone dalle 7.30 alle 19.30 e da Vievola dalle 8.30 alle 20.30 ma, come gi\u00e0 detto, tali treni rimasero solo sulla carta, anche perch\u00e9 col passare degli anni diminuivano progressivamente le garanzie che la linea, priva di manutenzione sistematica e percorsa sporadicamente solo da carrelli di servizio, potesse sopportare in condizioni di sicurezza il passaggio di un treno impostato in orario a 50\u00a0km/h. Nonostante ci\u00f2, quando nel marzo del 1974 la corrente continua a prese il posto dell'alimentazione elettrica trifase sulla Cuneo-Limone, i lavori di conversione furono estesi anche alla parte di piazzale della stazione di Vievola destinata all'eventuale servizio di treni navetta. Pi\u00f9 precisamente la conversione in corrente continua a 3\u00a0kV interess\u00f2 i primi due binari e il binario tronco a lato del piano caricatore, su cui vennero spostati su un unico isolatore i due fili della linea di contatto bifilare del sistema trifase, lasciati invece inalterati sui restanti binari del piazzale.\nLa riapertura.\nIl nuovo confine in valle Roja fu un forte ostacolo per la ricostruzione della Cuneo-Ventimiglia, la cui parte francese non venne ripristinata nonostante le promesse fatte alle popolazioni di Tenda e Briga Marittima in occasione del referendum che avrebbe sancito il loro passaggio alla Francia. Dopo decenni di disinteresse da parte di entrambi gli stati la situazione si sblocc\u00f2 il 24 giugno 1970 con la firma di una convenzione italo-francese, ma per il ripristino del tratto in territorio transalpino fu necessario attendere fino al 1\u00ba febbraio 1976, data ufficiale di inizio dei lavori.\nNei mesi successivi l'impresa Balagayrie di Breil-sur-Roya, che ricevette l'incarico di ripulire la piattaforma dell'intera linea, si occup\u00f2 della demolizione delle installazioni elettriche di trazione presenti sul piazzale di Vievola.\nIl 20 luglio 1978 una locomotiva diesel FS proveniente da Limone spinse a bassissima velocit\u00e0 (6\u00a0km/h - passo d'uomo) oltre il confine alcuni carri carichi di traverse e rotaie, movimento in regime di manovra che si ripet\u00e9 diverse volte nei giorni successivi. Era il materiale per la risistemazione del binario nella parte francese della galleria \u00abTenda\u00bb e del piazzale di Vievola dove, in poco meno di un mese, venne creata un'officina all'aperto. Vievola era diventata infatti la sede del cantiere per la preparazione del binario da posare sulla linea ricostruita. Completati i lavori di risistemazione, le FS e la SNCF fissarono per le ore 10 del 17 agosto 1978 la riapertura ufficiale della tratta Limone Piemonte-Vievola e da quel momento i treni materiali cominciarono a circolare secondo un orario prestabilito, senza pi\u00f9 la limitazione di velocit\u00e0 a passo d'uomo.\nTerminata la fase di cantiere i binari vennero smantellati e il piazzale di Vievola assunse la configurazione definitiva, che prevedeva due binari di transito e un binario tronco a servizio del piano caricatore. Vennero quindi installate le apparecchiature di segnalamento e sicurezza e la stazione ritorn\u00f2 in esercizio commerciale il 6 ottobre 1979.\nStrutture ed impianti.\nStazione su linea a semplice binario composta da fabbricato viaggiatori, magazzino merci, piano caricatore e, in origine, rimessa locomotive. Quota del piano del ferro: s.l.m..\nConfigurazione del piazzale.\nIl piazzale era dotato in origine di quattro binari e tre binari tronchi, di cui uno per la rimessa locomotive.\nVenne poi modificato in occasione del proseguimento della linea, portandolo a sei i binari di transito e sosta e mantenendo il solo binario tronco che fiancheggiava il piano caricatore scoperto. Tale configurazione rimase immutata fino alla ricostruzione della Cuneo-Ventimiglia.\nCon la riapertura al traffico della Limone-Ventimiglia (6 ottobre 1979) il piazzale venne ridotto a due binari di transito di lunghezza utile di e a un binario tronco fiancheggiante il piano caricatore.\nImpianti di segnalamento e sicurezza.\nDal ripristino della Limone-Vievola (22 dicembre 1946) fino alla ricostruzione della Cuneo-Ventimiglia:\nDalla riapertura della Cuneo-Ventimiglia (6 ottobre 1979):"}
{"id": "2303949", "revid": "107831", "url": "https://it.wikipedia.org/wiki?curid=2303949", "title": "Fernando Atzori", "text": "Carriera da dilettante.\nAtzori lascia la Sardegna giovanissimo per trasferirsi a Firenze che diviene la sua citt\u00e0 d'adozione. Si avvicina al pugilato nell'Accademia pugilistica fiorentina con il maestro Dino Ciappi.\nLa sua carriera dilettantistica \u00e8 esaltante: nel 1963 \u00e8 campione d'Italia nei pesi mosca a Pesaro; Medaglia d'Oro ai Giochi del Mediterraneo a Napoli e campione del Mondo militari a Francoforte. L'anno successivo bissa il titolo italiano e quello mondiale militari a Tunisi e, soprattutto, conquista la medaglia d'oro alle Olimpiadi di Tokyo.\nNel torneo olimpico supera ai punti, nei primi tre turni, l'egiziano Mahmoud Mersal, l'australiano Darryl Norwood e l'irlandese John McCafferty, tutti con verdetto unanime. In semifinale e in finale supera lo statunitense Bob Carmody e il polacco Artur Olech, sempre ai punti, sia pure, in entrambi i casi, con il cartellino sfavorevole di un giudice su cinque.\nComplessivamente, tra i dilettanti, disputa 43 incontri ottenendo 37 vittorie.\nCarriera da professionista.\nDebutta tra i professionisti gi\u00e0 designato come erede di Salvatore Burruni, anch'egli sardo e combattente nei pesi mosca.\nGiunge imbattuto dopo quattordici incontri a combattere per la cintura europea contro un antico avversario di Burruni, il francese Ren\u00e9 Libeer, nel frattempo impadronitosi del titolo e poi dichiarato decaduto. L'incontro, con in palio il titolo vacante, si tiene il 25 gennaio 1967, al Villeurban Stadium di Lione. Il match \u00e8 durissimo ed equilibrato ma, alla fine, un richiamo ufficiale nei confronti del francese lo decide in favore di Atzori che, ai punti, conquista il titolo europeo dei pesi mosca. Fernando \u00e8 per\u00f2 costretto a concedere la rivincita all'avversario, il 2 agosto, a Levico Terme. Stavolta, \u00e8 un verdetto di parit\u00e0 che gli consente di conservare la cintura.\nIl 15 dicembre 1967, difende il titolo contro lo svizzero Fritz Chervet e lo sconfigge nettamente nella sua tana, a Berna, per KO alla quattordicesima ripresa, dopo averlo atterrato quattro volte. A questo punto, Atzori ritiene che sia giunto il momento di combattere oltre oceano ma, il 28 gennaio 1968, a Citt\u00e0 del Messico, \u00e8 punito dal messicano Octavio Gomez e subisce la sua prima sconfitta, per KO alla quarta ripresa.\nTorna a combattere per il titolo europeo e lo difende contro lo scozzese John McCluskey (vittoria per KO alla quarta ripresa, il 26 giugno 1968 a Napoli) e il campione italiano Franco Sperati (vittoria per KO tecnico alla ripresa il 20 dicembre a Torino). I successi in campo europeo gli consentono di ottenere la chance di combattere la semifinale mondiale per la WBA ma \u00e8 ridimensionato dal filippino Bernabe Villacampo sul ring avverso di Manila, il 18 gennaio 1969. Dopo essere stato contato nella prima ripresa e aver piegato il ginocchio nel corso della quinta, prefer\u00ec non ripresentarsi al centro del ring al suono della settima campana, per un infortunio al braccio destro. Il verdetto ufficiale fu di knock-out tecnico in favore del filippino. In seguito, sar\u00e0 Villacampo a indossare la corona mondiale.\nNonostante l'insuccesso di Manila, prosegue indisturbato il dominio di Atzori a livello continentale: sconfigge uno dopo l'altro il francese Kamara Diop (ai punti, il 3 settembre 1969 a Cosenza), ancora Franco Sperati (il 1\u00ba maggio 1970 a Cagliari, per KO alla dodicesima ripresa), lo spagnolo Andres Sainz Romero (il 18 dicembre a Madrid, per KO tecnico alla dodicesima ripresa), ancora lo scozzese McCluskey (ai punti, il 19 marzo 1971 a Zurigo) e il francese Gerard Macrez (ancora ai punti, il 4 agosto 1971 ad Ancona).\nIl 3 marzo 1972, Atzori accetta nuovamente di combattere a Berna contro l'ostico svizzero Fritz Chervet. All'undicesima ripresa, indispettito per le scorrettezze dell'avversario - che, a suo dire, gli ha infilato un dito nell'occhio - volta le spalle e abbandona. Lo svizzero gli \u00e8 subito addosso e continua a colpirlo; ne nasce una rissa, a stento interrotta dagli assistenti dei due pugili. Il verdetto, per\u00f2, \u00e8 di KO tecnico a favore di Chervet.\nAtzori si rimette in fila e, nonostante un'altra sconfitta in Australia, da parte di Henry Nissen, viene nuovamente designato dall'EBU a combattere per la cintura europea, nel frattempo lasciata vacante da Chervet per inseguire vanamente una chance mondiale. Il sardo-fiorentino si reimpossessa cos\u00ec della cintura europea il 28 giugno 1973 a Novara, battendo per KO alla dodicesima ripresa il francese Dominique Cesari. Il 26 dicembre successivo, tuttavia, \u00e8 costretto nuovamente a cedere il titolo al rientrante Chervet, per KO alla settima ripresa, sul ring della capitale svizzera.\nDopo altri tre incontri in tono minore, Atzori si ritira dalla boxe nel 1975. Da tempo malato muore a Firenze il 9 novembre 2020."}
{"id": "2303950", "revid": "339392", "url": "https://it.wikipedia.org/wiki?curid=2303950", "title": "Ryunosuke Fujinami", "text": ""}
{"id": "2303957", "revid": "767487", "url": "https://it.wikipedia.org/wiki?curid=2303957", "title": "Fran\u00e7ois Le M\u00e9tel de Boisrobert", "text": "Vita.\nComp\u00ec i suoi studi in legge, e pratic\u00f2 l'attivit\u00e0 di avvocato per alcuni anni a Rouen. Successivamente si spost\u00f2 a Parigi e, a partire dal 1622, frequent\u00f2 i circoli libertini, conoscendo personalmente Th\u00e9ophile de Viau e di Marc-Antoine Girard, sieur de Saint-Amant. L'anno successivo abiurer\u00e0 il protestantesimo e ricever\u00e0 i quattro ordini minori divenendo cos\u00ec abate. Introdotto a corte attraverso alcune conoscenze intellettuali, riuscir\u00e0 ad entrare nelle grazie del cardinale di Richelieu grazie al suo spirito critico ed umoristico.\nNel 1625 de Boisrobert parteciper\u00e0 ad un'ambascieria francese presso la corte reale inglese, mentre nel 1630 verr\u00e0 accolto da papa Urbano VIII a Roma."}
{"id": "2303959", "revid": "1123126", "url": "https://it.wikipedia.org/wiki?curid=2303959", "title": "Chiesa cattolica in eSwatini", "text": "La Chiesa cattolica in eSwatini \u00e8 parte della Chiesa cattolica universale in comunione con il vescovo di Roma, il papa.\nStoria.\nI primi missionari ad approdare nell'allora Swaziland furono, nel 1913, i Servi di Maria, che diedero l'avvio all'evangelizzazione attraverso le scuole. Nel 1923 fu eretta la prefettura apostolica dello Swaziland, che nel 1939 fu elevata a vicariato apostolico e nel 1951 a diocesi con il nome di Bremersdorp; nel 1961 assunse il nome di diocesi di Manzini.\nNel 1988 papa Giovanni Paolo II comp\u00ec la visita pastorale alla Chiesa cattolica del Paese.\nOrganizzazione ed istituzioni.\nLa Chiesa cattolica \u00e8 presente sul territorio con la sola diocesi di Manzini, suffraganea di Johannesburg.\nAlla fine del 2019 la Chiesa cattolica in eSwatini contava:\nLa popolazione cattolica ammontava a 57.400 battezzati, pari al 4,9% della popolazione.\nNunziatura apostolica.\nSanta Sede e Swaziland hanno stabilito normali relazioni diplomatiche il 12 marzo 1992 con il breve \"Quo plenius confirmentur\" di papa Giovanni Paolo II. Nel 2018, con il cambiamento del nome ufficiale del Paese, anche la rappresentanza diplomatica ha assunto il nome di nunziatura apostolica in eSwatini.\nSede del nunzio apostolico \u00e8 la citt\u00e0 di Pretoria, nella Repubblica Sudafricana.\nConferenza episcopale.\nL'episcopato di eSwatini \u00e8 membro della Conferenza dei Vescovi Cattolici dell'Africa Meridionale (\"The Southern African Catholic Bishops' Conference\", SACBC), cui appartengono anche i vescovi del Botswana e del Sudafrica."}
{"id": "2303963", "revid": "22356", "url": "https://it.wikipedia.org/wiki?curid=2303963", "title": "Prothylacinus", "text": ""}
{"id": "2303965", "revid": "250563", "url": "https://it.wikipedia.org/wiki?curid=2303965", "title": "Gran Premio del Portogallo 1984", "text": "Il Gran Premio del Portogallo 1984 \u00e8 stata la sedicesima, e ultima, gara del Campionato mondiale di Formula 1 1984. Si \u00e8 corsa domenica 21 ottobre sul Circuito di Estoril. La gara \u00e8 stata vinta dal francese Alain Prost su McLaren-TAG Porsche; per il vincitore si tratt\u00f2 del sedicesimo successo nel mondiale. Ha preceduto sul traguardo il compagno di scuderia, l'austriaco Niki Lauda e il brasiliano Ayrton Senna su Toleman-Hart.\nGrazie a questi risultati Niki Lauda si aggiudic\u00f2, per la terza volta in carriera, il Campionato mondiale piloti di Formula 1. Quello di Senna fu il terzo, e ultimo, podio per la Toleman. Il Gran Premio fu anche l'ultimo per la scuderia tedesca ATS.\nVigilia.\nSviluppi futuri.\nL'ingegner Carlo Chiti annunci\u00f2 il suo abbandono dall'Alfa Romeo, per passare alla Motori Moderni.\nAll'indomani del Gran Premio d'Europa, in una riunione a Parigi, la FISA pubblic\u00f2 una seconda bozza del calendario per il 1985. Veniva confermata la partenza da Dallas, il 24 marzo, e la chiusura 26 ottobre in Sudafrica. La grossa novit\u00e0 era l'esclusione del Gran Premio di Monaco. Il problema riguardava il contratto televisivo concluso dagli organizzatori della gara monegasca con il network statunitense ABC, che escludeva dagli introiti la FISA e la FOCA. Veniva prevista anche una gara a Roma, solo per\u00f2 come riserva nel caso una delle gare ammesse al calendario non fosse stata confermata.\nAnalisi per il campionato.\nLa FISA, nella riunione di Parigi, decise anche di riscrivere tutte le classifiche dei gran premi disputati, non tenendo conto dei piazzamenti dei piloti della Tyrrell, squalificata per irregolarit\u00e0 tecniche. Ci\u00f2 port\u00f2 a ridurre di un punto il vantaggio con cui Niki Lauda comandava la classifica riservata ai piloti, sul compagno di scuderia Alain Prost. L'austriaco, che ora aveva solo 3,5 punti di margine, si sarebbe aggiudicato il suo terzo titolo piloti se:\nNelle altre combinazioni di risultato Prost avrebbe conquistato il suo primo titolo.\nDi seguito \u00e8 riportata la situazione, in base ai piazzamenti e alle possibili combinazioni, tra i due contendenti del campionato:\nAvendo la gara di Montecarlo assegnato solo met\u00e0 punti, i due piloti non possono trovarsi a pari punti al termine del gran premio del Portogallo, a meno che anche tale gara non termini assegnando solo met\u00e0 dei punti previsti. Il regolamento 1984 prevedeva che contassero solo i migliori 11 risultati: n\u00e9 Lauda n\u00e9 Prost dovevano scartare nulla.\nAspetti tecnici.\nAnche sulla Toleman di Stefan Johansson venne montata l'iniezione elettronica. Entrambe le Brabham vennero dotate di freni a carbonio SEP.\nAspetti sportivi.\nLa Formula 1 tornava in Portogallo dopo 24 anni (ultima apparizione nel 1960 con vittoria di Jack Brabham su Cooper-Climax). Il Gran Premio del Portogallo si era poi svolto, tra il 1964 e il 1966, prima con vetture sport, poi con vetture di Formula 3. La gara veniva ospitata sul Circuito di Estoril, poco pi\u00f9 lungo di 4 kilometri, situato nei pressi di Cascais, costruito nel 1972. I lavori di adeguamento del circuito vennero completati prima della gara, mentre rimasero ancora incomplete le opere a supporto degli spettatori.\nL'inserimento della gara portoghese fu favorito dal mancato accordo per l'inserimento, nel calendario iridato, del Gran Premio di Spagna, tanto che solo a giugno venne fissato, per il 21 ottobre, il gran premio.\nLa Renault iscrisse una terza vettura (che non avrebbe potuto per\u00f2 iscrivere punti iridati), affidata al pilota collaudatore della scuderia francese, Philippe Streiff, al suo esordio nel mondiale di F1. Streiff aveva corso, nella stagione, in Formula 2. Era la prima volta che la casa francese faceva correre pi\u00f9 di due vetture in uno stesso gran premio. Anche la McLaren iscrisse una terza vettura, per Stefan Bellof, in uscita dalla Tyrrell. In questo caso per\u00f2 l'ingaggio fu abbandonato. La Spirit cerc\u00f2 di far correre di nuovo Huub Rothengatter, gi\u00e0 impegnato in diverse gare della stagione, ma l'iscrizione venne rifiutata, in quanto giunta troppo tardi.\nNelle prove libere del gioved\u00ec il pi\u00f9 veloce fu Alain Prost, che fece segnare 1'26\"196. Il francese precedette Elio De Angelis, staccato di circa sei decimi, e Ayrton Senna, staccato di cinque centesimi dal tempo dell'italiano della Lotus. L'altro pilota che lottava per il titolo, Niki Lauda, chiuse quarto. La pista risult\u00f2 poco gommata, anche a causa dei lavori degli ultimi mesi, che avevano depositato molta polvere sul tracciato. I piloti si lamentarono per qualche imperfezione dell'asfalto.\nAl venerd\u00ec Teo Fabi dovette abbandonare il circuito per la perdita del padre. La Brabham, non potendo ricorrere nemmeno al fratello Corrado, impiegato in stagione al posto di Teo, scelse, per la seconda vettura Manfred Winkelhock, appiedato dall'ATS.\nQualifiche.\nResoconto.\nLa sessione di prove ufficiali del venerd\u00ec si svolsero, quasi interamente, con pioggia e nebbia. Il drenaggio della pista risult\u00f2 scarso: Gerhard Berger fu vittima di un grosso incidente, che fer\u00ec anche tre commissari, che furono portarti all'ospedale per accertamenti. I migliori tempi, in questa fase, erano delle due McLaren e di De Angelis.\nSolo al termine della sessione il sole rifece capolino, ci\u00f2 che permise ai piloti di migliorare i tempi della prima parte delle qualifiche. Quando venne indicato ad Alain Prost di rientrare ai box, il francese fece invece un ulteriore giro, ottenendo il miglior tempo. Prost rientr\u00f2 poi, ma fermandosi in una posizione che impediva a Lauda di effettuare il cambio gomme. L'austriaco decise di abbandonare la vettura e le qualifiche, ma venne convinto a cercare un giro veloce da Ron Dennis, \"team principal\" alla McLaren. Il poco tempo a disposizione non consent\u00ec per\u00f2 a Lauda di cogliere un tempo. Prost spieg\u00f2 la sua manovra, al fine di evitare di investire qualcuno dei meccanici delle varie scuderie, nel caos che si era creato nei box. In questa fase finale di sessione Nelson Piquet ruppe il motore della sua Brabham, spandendo olio sul rettifilo dei box; sulla macchia scivol\u00f2 Philippe Streiff, che fu costretto a parcheggiare la sua monoposto al bordo della pista. Poco dopo anche Jacques Laffite perse il controllo della sua monoposto nello stesso punto, uscendo di pista e colpendo la macchina di Streiff.\nStefan Johansson ottenne il quarto tempo, ottenuto nei primissimi minuti della sessione, nei quali il tempo era ancora sereno. In quella fase si erano trovate nelle prime posizioni anche le due Osella. \nAl sabato le qualifiche si svolsero con pista asciutta, cosa che ribalt\u00f2 la graduatoria. Nelson Piquet bruci\u00f2 nei minuti finali Prost, conquistando la sua nona \"pole position\" della stagione, eguagliando cos\u00ec il record di partenze al palo per un pilota in una stagione, che apparteneva anche a Ronnie Peterson () e a Niki Lauda ( e ). Prost rimase secondo, mentre Lauda fu solo undicesimo: l'austriaco ebbe problemi elettrici al mattino, poi commise un errore nel suo primo tentativo veloce, poi venne bloccato dalla rottura del motore. Senna conquist\u00f2 il terzo tempo, accompagnato in seconda fila da Keke Rosberg. Il finlandese ruppe due motori e due turbo. Non qualificato a pochi minuti dalla fine della sessione, il pilota della Williams pass\u00f2 al muletto e colse il tempo che lo port\u00f2 in quarta posizione. L'unico non qualificato era Philippe Alliot, ma a causa della tardiva iscrizione di Manfred Winkelhock alla Brabham, i commissari ammisero al via anche il francese della RAM.\nRisultati.\nI risultati delle qualifiche furono i seguenti:\nGara.\nResoconto.\nAl termine del \"warm up\" Alain Prost decise, in seguito a una perdita d'olio, di cambiare il motore della sua monoposto.\nKeke Rosberg e Nigel Mansell furono autori di una bella partenza, che li port\u00f2 nei primi due posti, davanti a Alain Prost e Nelson Piquet. Il brasiliano, nel corso del primo giro, fin\u00ec in testacoda alla \"Esses\": Piquet fu capace di riprendere la gara, ma fu costretto a veder sfilare tutto il plotone di vetture. Al secondo giro Prost sfrutt\u00f2 un errore di Mansell, per passare secondo. Nei giri seguenti il francese si mise alla caccia di Rosberg, che resistette a un primo attacco, al sesto giro. Lauda, invece, aveva iniziato la sua rimonta, ma risultava ancora al di fuori della zona dei punti.\nAl nono giro, dopo un altro tentativo infruttuoso, Prost colse il comando passando Rosberg. Seguivano poi Mansell, Ayrton Senna, Michele Alboreto, Elio De Angelis, Derek Warwick, Stefan Johansson e Niki Lauda. Il giro dopo Warwick pass\u00f2 De Angelis, mentre Rosberg dovette resistere al tentativo di sorpasso di Mansell. Il britannico e il finlandese sfiorarono la collisione in un paio di occasioni, mentre al giro 13 Mansell effettu\u00f2 infine il sorpasso.\nAl tredicesimo giro Warwick fin\u00ec in testacoda, fallendo un tentativo per passare Alboreto: fu poi costretto subito ai box, per cambiare gli pneumatici. Lauda, ora ottavo, mise pressione su Johansson; l'austriaco contava gi\u00e0 venti secondi di distacco da Prost che, al momento, sarebbe stato campione del mondo. Al diciottesimo passaggio, sfruttando la perdita di potenza del motore della Lotus di De Angelis, sia Johansson che Lauda passarono il pilota italiano. Il giro seguente Senna pass\u00f2 Rosberg, per il terzo posto.\nLauda, al giro 27, cercando di sfruttare una piccola sbavatura di Johansson, tent\u00f2 un sorpasso: la vettura dell'austriaco danneggi\u00f2 per l'alettone anteriore della Toleman, ma finalmente Lauda pot\u00e9 sopravanzare lo svedese. Il giro dopo Lauda pass\u00f2 anche Alboreto, portandosi al quinto posto, non ancora sufficiente per\u00f2 per scalzare Prost dal titolo mondiale. Al giro 30 Johansson fu costretto a fermarsi ai box per sostituire l'alettone.\nLa rimonta di Niki Lauda prosegu\u00ec al trentunesimo passaggio, quando ebbe la meglio anche su Rosberg. Due giri dopo, e il pilota della McLaren super\u00f2 anche Senna, sul rettilineo dei box. Per vincere il titolo per\u00f2 Lauda, con Prost sempre primo, avrebbe dovuto scalare secondo, passando Mansell, che aveva un ampio margine. Al giro 39 fu costretto all'abbandono Keke Rosberg, per la rottura del motore.\nAl quarantaquattresimo giro Alboreto, in lotta con Senna per il quarto posto, termin\u00f2 in testacoda, ma fu capace di proseguire la gara, tra l'altro senza perdere posizioni. Lauda si trov\u00f2, nei giri successivi, ancora Johansson davanti, questa volta per\u00f2 da doppiato. Lo svedese chiuse la traiettoria all'austriaco, che fatic\u00f2 mezzo giro a passarlo. Poco dopo l'austriaco si trov\u00f2 a doppiare un piccolo plotone di piloti, cosa gli fece perdere altro tempo prezioso.\nAl cinquantaduesimo giro ci fu la svolta decisiva per il titolo: un problema ai freni sulla Lotus di Mansell, port\u00f2 fuori pista il britannico, costringendolo al ritiro. Lauda si ritrov\u00f2 secondo, posizione, che per solo mezzo punto, gli avrebbe consentito di cogliere il titolo piloti. Le due McLaren abbassarono il ritmo di gara, che consent\u00ec a qualche pilota di sdoppiarsi.\nAl sessantaquattresimo giro Nelson Piquet, dopo una lunga rimonta, entr\u00f2 in zona punti, passando Patrick Tambay. Poco prima era giunto sul duo proprio Lauda, che evit\u00f2 qualsiasi possibile contatto. Il giro dopo l'austriaco si trov\u00f2 un nuovo pericolo sulla sua strada, quando, poco davanti alla sua vettura, esplose il motore dell'Osella di Piercarlo Ghinzani.\nAlain Prost vinse la sua settima gara stagionale, eguagliando il record di vittorie in stagione che apparteneva a Jim Clark. Lauda, col secondo posto, si aggiudic\u00f2 il suo terzo titolo mondiale, a 7 anni di distanza dal secondo. Lauda prevalse col margine di solo mezzo punto sul francese, compagno di team. Senna giunse terzo, segnando l'ultimo podio per la Toleman.\nRisultati.\nI risultati del gran premio furono i seguenti:"}
{"id": "2303966", "revid": "184925", "url": "https://it.wikipedia.org/wiki?curid=2303966", "title": "Popping (danza)", "text": ""}
{"id": "2303977", "revid": "125357698", "url": "https://it.wikipedia.org/wiki?curid=2303977", "title": "Cellula ciliata", "text": "Le cellule ciliate sono un tipo di cellule presenti nell'orecchio interno che fungono da recettori sensoriali.\nHanno il ruolo di trasduttori meccano-elettrici: rilevano i suoni ed i movimenti della testa, che sono stati trasformati in movimenti meccanici e poi in impulsi elettrici da mandare al sistema nervoso centrale per dare origine ai processi uditivi e di controllo dell'equilibrio.\nIl loro nome \u00e8 dovuto alla presenza, nella parte apicale della cellula, di una serie di particolari microvilli chiamati stereociglia. Le stereociglia sono disposte in file di lunghezze decrescenti a formare una struttura simile a quella delle canne di un organo. Le stereociglia si raggruppano in un ciuffo ciliare di 40-100 ciglia al polo endoluminale delle cellule ciliate vestibolari.\nLe cellule ciliate possono essere distinte in cocleari o vestibolari, a seconda che esse si trovino rispettivamente nella coclea o nel vestibolo.\nCellule ciliate cocleari.\nLe cellule ciliate cocleari, nei mammiferi, si trovano nell'organo del Corti, in particolare nella membrana basilare. Esistono due tipi di cellule ciliate, quelle interne (\"inner hair cells\", IHCs) e quelle esterne (\"outer hair cells\", OHCs). Prendono il loro nome a seconda della posizione pi\u00f9 o meno centrata a livello della coclea.\nLe cellule ciliate esterne sono separate dalle cellule ciliate interne da cellule di supporto, chiamate cellule a pilastro, che formano il tunnel del Corti. Le cellule a pilastro hanno anche la funzione di stabilizzare le cellule ciliate interne, mentre le cellule ciliate esterne sono mantenute in posizione dalle cellule di Deiter.\nLe cellule ciliate interne sono le responsabili della trasmissione delle informazioni acustiche al sistema nervoso centrale tramite le fibre nervose afferenti, mentre le cellule ciliate esterne operano in parallelo a quelle interne con un'attivit\u00e0 di amplificazione meccanica.\nLe cellule ciliate interne sono contattate da numerose strutture nervose afferenti, chiamate sinapsi a bottone, le quali mandano le informazioni del suono, trasdotto dalle cellule ciliate, al cervello. Ogni fibra afferente innerva una sola cellula ciliata interna. Al contrario le cellule ciliate esterne, proprio per il loro ruolo di modulatori del segnale meccano-elettrico, ricevono principalmente connessioni nervose di tipo efferente.\nCellule ciliate vestibolari.\nLe cellule ciliate vestibolari, nei mammiferi, si trovano nell'utricolo, nel sacculo e nei tre canali semicircolari, in specifiche regioni chiamate epiteli sensoriali. Nell'utricolo e nel sacculo l'epitelio sensoriale \u00e8 costituito dalle due macule otolitiche (utricolare e sacculare), mentre nei canali semicircolari \u00e8 costituito dalle tre creste ampollari. Negli epiteli sensoriali sono presenti due tipi di cellule ciliate vestibolari, dette di tipo 1 e di tipo 2. Le cellule ciliate di tipo 1 differiscono da quelle di tipo 2 per diverse caratteristiche, quali la forma, l'innervazione afferente e i canali ionici presenti.\nLa forma delle cellule ciliate di tipo 1 \u00e8 quella tipica ad anfora, ossia con un restringimento a livello del collo, mentre le cellule ciliate di tipo 2 hanno una forma cilindrica. L'innervazione afferente delle cellule ciliate di tipo 1 \u00e8 costituita da una struttura nervosa, chiamata calice, che la avvolge quasi completamente e che a sua volta \u00e8 contattata dalle terminazioni nervose delle fibre efferenti. Le cellule ciliate di tipo 2 sono invece contattate da numerosi terminali nervosi a bottone, sia afferenti che efferenti.\nEntrambi i tipi di cellule, una volta danneggiate non possono essere rigenerate, in quanto nell'epitelio sensoriale adulto non sono presenti cellule staminali che ne permettano la ricrescita.\nMeccano-trasduzione.\nIl processo tramite il quale le cellule ciliate, cocleari e vestibolari, convertono il movimento della testa o l'arrivo di un suono in un segnale elettrico \u00e8 conosciuto come trasduzione meccano-elettrica. \u00c8 sufficiente una deflessione di pochi nanometri del ciuffo ciliare per iniziare il processo di meccano-trasduzione. La flessione delle stereociglia verso il chinociglio (cellule ciliate vestibolari) o dello stereociglio pi\u00f9 alto (cellule ciliate cocleari), detta flessione eccitatoria, determina lo stiramento dei \"tip-links\". I \"tip-links\" sono delle strutture elastiche che legano lo stereociglio pi\u00f9 alto al canale di meccano-trasduzione (MET) posizionato sullo stereociglio pi\u00f9 basso. In caso di flessione eccitatoria, i \"tip-links\" si tendono e trasmettono questa tensione ai canali di meccano-trasduzione aumentandone la probabilit\u00e0 di apertura e il conseguente afflusso di ioni Ca2+ e K+ dall'endolinfa verso l'interno della cellula. Nel caso in cui la flessione sia in senso opposto (verso lo stereociglio pi\u00f9 basso) i canali si chiudono e si ha un'iperpolarizzazione della cellula ciliata per il mancato passaggio degli ioni al suo interno.\nI canali coinvolti nel processo di meccano-trasduzione presentano caratteristiche diverse rispetto ad altri tipi di canali ionici conosciuti e quindi non se ne conosce ancora la natura.\nL'ingresso degli ioni Ca2+ e K+ determina la depolarizzazione della cellula e il conseguente rilascio Ca2+-dipendente del neurotrasmettitore glutammato dal polo basale (elemento pre-sinaptico) nello spazio sinaptico. Il glutammato liberato si lega a livello post-sinaptico favorendo l'afflusso transitorio di cationi (corrente eccitatoria post-sinaptica, EPSC) che depolarizza la membrana afferente (potenziale eccitatorio post-sinaptico, EPSP). I potenziali eccitatori post-sinaptici eccitano i canali del sodio (Na+) voltaggio-dipendenti sulla membrana della fibra afferente, innescando i potenziali d'azione (\"spikes\"). I potenziali d'azione si propagano lungo il processo mielinizzato afferente, attraverso i corpi cellulari bipolari localizzati nel ganglio e, attraverso i sistemi afferenti centrali, giungono ai secondi neuroni presenti nel tronco encefalico e nel cervelletto.\nRigenerazione.\nLa ricerca sulla rigenerazione delle cellule cocleari pu\u00f2 portare a trattamenti medici che ripristinano l'udito. A differenza degli uccelli e dei pesci, gli esseri umani e gli altri mammiferi sono incapaci di rigenerare le cellule dell'orecchio interno che convertono il suono in segnali neurali quando queste cellule sono danneggiate dall'et\u00e0 o dalle malattie. I ricercatori stanno facendo progressi nella terapia genica e nella terapia con cellule staminali che potrebbero consentire la rigenerazione delle cellule danneggiate. Poich\u00e9 \u00e8 stato scoperto che le cellule ciliate dei sistemi uditivo e vestibolare negli uccelli e nei pesci si rigenerano, la loro capacit\u00e0 \u00e8 stata studiata a lungo. Inoltre \u00e8 stato dimostrato che le cellule ciliate della linea laterale, che hanno una funzione di meccano-trasduzione, ricrescono in organismi come lo zebrafish.\nI ricercatori hanno identificato un gene di mammifero che normalmente agisce come un interruttore molecolare per bloccare la ricrescita delle cellule ciliate cocleari negli adulti. Il gene Rb1 codifica per la proteina del retinoblastoma, che \u00e8 un soppressore del tumore. Rb impedisce alle cellule di dividersi favorendo la loro uscita dal ciclo cellulare. Non solo le cellule ciliate in una piastra di coltura si rigenerano quando il gene Rb1 viene eliminato, ma nei topi allevati per non avere il gene crescono pi\u00f9 cellule ciliate rispetto ai topi di controllo che hanno il gene. Inoltre \u00e8 stato dimostrato che la proteina sonic hedgehog blocca l'attivit\u00e0 della proteina del retinoblastoma, inducendo cos\u00ec il rientro nel ciclo cellulare e la ricrescita di nuove cellule.\n\u00c8 stato anche scoperto che l'inibitore del ciclo cellulare p27kip1 (CDKN1B) incoraggia la rigenerazione delle cellule ciliate cocleari nei topi a seguito di delezione genetica o abbattimento con siRNA mirato a p27. Le cellule staminali LGR5+ve sono state individuate come precursori delle cellule ciliate sensoriali che rivestono la coclea. Infine in uno studio effettuato sullo zebrafish e volto ad esaminare il movimento di proteine all'interno di cellule dell'orecchio vivo mediante l'ausilio di un microscopio confocale si \u00e8 visto che il danno alle cellule ciliate pu\u00f2 essere invertito se si \u00e8 in grado di riparare o ricreare proteine delle stereociglia e che risulta quindi fondamentale mantenere la loro integrit\u00e0. Infatti l'actina e la miosina, due proteine importanti per la locomozione cellulare, si muovono molto rapidamente all'interno delle stereociglia. In particolare, la fascina 2b, una proteina coinvolta nel cross-linking dell'actina, si muove ancora pi\u00f9 velocemente. Il rapido movimento complessivo risultante delle proteine all'interno delle stereociglia delle cellule ciliate, insieme alla loro sostituzione e al riadattamento, aiuta quindi a riparare i danneggiamenti. La ricerca sulla rigenerazione delle cellule ciliate potrebbe avvicinarci quindi al trattamento clinico per la perdita dell'udito umana causata da danni o morte delle cellule ciliate."}
{"id": "2303978", "revid": "6923", "url": "https://it.wikipedia.org/wiki?curid=2303978", "title": "Teresa di Meclemburgo-Strelitz", "text": "Famiglia.\nTeresa Matilde Amalia di Meclemburgo nacque ad Hannover come figlia del Duca Carlo di Meclemburgo e della sua prima moglie la Principessa Federica d'Assia-Darmstadt.\nTeresa spos\u00f2 Carlo Alessandro, Principe Ereditario di Thurn und Taxis, figlio di Carlo Anselmo, IV Principe di Thurn und Taxis e di sua moglie la Duchessa Augusta di W\u00fcrttemberg, il 25 maggio 1789 a Neustrelitz nel Ducato di Meclemburgo-Strelitz. La zia paterna di Teresa, la Regina Carlotta e suo marito Giorgio III del Regno Unito contribuirono a mediare per il matrimonio, in particolare assicurandosi che Teresa avrebbe mantenuto la sua fede protestante. Teresa e Carlo Alessandro ebbero sette figli:\nTeresa ebbe anche dei figli illegittimi da Massimiliano, Graf von und zu Lerchenfeld auf K\u00f6fering und Sch\u00f6nberg (Monaco di Baviera, 17 gennaio 1772 \u2013 Kassel, 19 ottobre 1809), che aveva sposato il 25 maggio 1789 Maria Anna Philippine Walburga Groschlag von Dieburg, da cui aveva avuto un figlio maschio son; uno creato Graf von Stockau; gli altri riceverono il cognome Stargard. I figli includono: \nNel 1790, Anne-C\u00e9sar, Chevalier de la Luzerne, l'ambasciatore francese in Gran Bretagna, rifer\u00ec che il marito di Teresa era preso in considerazione per il nuovo trono dei Paesi Bassi Austriaci e che la zia di Teresa la Regina Carlotta l'avrebbe sosteneuta; ci\u00f2 si rivelarono voci infondate, poich\u00e9 Carlotta e suo marito Giorgio III ritenevano Carlo Alessandro di rango insufficiente per la sovranit\u00e0. Dopo la mediatizzazione del Principato di Thurn und Taxis nel Regno di Baviera nel 1806 durante la Reichsdeputationshauptschluss, la fine del Sacro Romano Impero e la creazione della Confederazione del Reno, e la successiva fine della Reichspost Imperiale, L'iniziativa di Teresa e la capacit\u00e0 di negoziazione furono influenti nel mantenimento del sistema postale Thurn und Taxis a gestione come societ\u00e0 privata, Thurn-und-Taxis-Post. Come sua sorella, Luisa, Regina consorte di Prussia, non riusc\u00ec nelle loro trattative con Napoleone, ma durante il Congresso di Vienna, ebbe successo nel far rispettare gli interessi della famiglia Thurn und Taxis.\nAttivit\u00e0 politiche.\nTeresa e Carlo Alessandro ebbero come loro prima residenza (fino al 1797) il Palais Thurn und Taxis a Francoforte sul Meno. Gi\u00e0 all'inizio del loro matrimonio, Teresa assunse i doveri di rappresentanza del giovane marito. Dopo le dimissioni di suo suocero come Maestro Generale di Posta e Commissario principale della Dieta perpetua dell'Impero a Ratisbona, il marito di Teresa, divent\u00f2 il Commissario principale nel 1797. Teresa assunse un ruolo attivo nell'amministrazione delle terre e del Casato Principesco nonch\u00e9 dell'amministrazione postale e si dedic\u00f2 anche all'arte e alla letteratura. Ospit\u00f2 nel suo salotto poeti e scrittori incluso Jean Paul, Friedrich R\u00fcckert, Johann Kaspar Lavater, e Friedrich Gottlieb Klopstock.\nSoltanto con la with prevedibile scomparsa del Imperial Reichspost, la mediatizzazione tedesca del 1803, la mediatizzazione del Casato Principesco di Thurn und Taxis, e la perdita della posizione di Maestro Generale di Posta all'epoca di Napoleone Bonaparte, Teresa divenne apparentemente attiva politicamente, in modo particolare dopo la morte di suo suocero nel 1805. Da allora, Teresa rafforz\u00f2 la sovranit\u00e0 della Casata Principesca di Thurn und Taxis ed i suoi diritti tradizionali sulle poste. Nel 1806, lei e suo marito negoziarono con suo cognato Federico Guglielmo III di Prussia insieme con Karl Theodor von Dalberg, l'ex Arcivescovato-Elettore di Magonza e il Principato-Primate di Ratisbona, per la prima volta nel 1807 con Napoleone. Analogamente, negoziarono anche con Massimiliano I Giuseppe di Baviera a Monaco di Baviera e gli proposero la nazionalizzazione della Thurn und Taxis Lehnspost l\u00ec. Nel 1808, Teresa e suo marito sostennero gli interessi del Casato Principesco di Thurn und Taxis al Congresso di Erfurt. In quel luogo, avvenne un incontro segreto tra Charles Maurice de Talleyrand-P\u00e9rigord e Alessandro I di Russia nel suo salotto.\nLa duchessa Teresa mor\u00ec in Taxis, Ratisbona, all'et\u00e0 di 65 anni.\nUltimi anni e morte.\nDopo la morte del marito, il 15 luglio 1827, la principessa Teresa si trasfer\u00ec nell'attuale Castello di Taxi. Come vedova, si \u00e8 principalmente concentrata \"sui suoi interessi scientifici e artistici\". La principessa Teresa mor\u00ec il 12 febbraio 1839 al Castello di Taxi ed \u00e8 stata sepolta nella cripta della cappella di San Emmerano a Ratisbona."}
{"id": "2303979", "revid": "1123126", "url": "https://it.wikipedia.org/wiki?curid=2303979", "title": "Chiesa cattolica in Tunisia", "text": "La Chiesa cattolica in Tunisia \u00e8 parte della Chiesa cattolica universale in comunione con il vescovo di Roma, il papa.\nStoria.\nEpoca romana.\nL'attuale Tunisia corrisponde alla parte centrale dei territori della provincia romana dell'Africa Proconsolare. Dalla fine del III secolo questo territorio prender\u00e0 il nome di \"Byzacena\".\nNon esistono testimonianze dirette sulle origini del cristianesimo africano. Ai tempi di Tertulliano e Cipriano (seconda met\u00e0 del III secolo), la Chiesa nordafricana era gi\u00e0 organizzata territorialmente con molte diocesi; ci\u00f2 fa supporre che la nuova religione fosse giunta sulle coste dell'Africa Proconsolare gi\u00e0 verso la met\u00e0 del I secolo. Sant'Agostino afferma che il cristianesimo si diffuse dapprima nelle comunit\u00e0 ebraiche di Sousse, Cartagine ed Utica. La Chiesa di Cartagine fu la prima a celebrare la propria liturgia in lingua latina, mentre a Roma si utilizzava ancora il greco.\nCome un po' ovunque nell'impero romano, anche la Chiesa nordafricana, che ben presto avr\u00e0 in Cartagine il suo centro principale, sub\u00ec nel corso dei primi tre secoli dell'era cristiana diverse persecuzioni. Ricordiamo i principali martiri di queste terre: i martiri scillitani (180), Perpetua e Felicita e compagni (203), Cipriano (258), i martiri di Abitina (304).\nIl cristianesimo si diffuse soprattutto fra la popolazione romanizzata, mentre l'evangelizzazione delle popolazioni indigene berbere fu tardiva (in epoca bizantina) e poco incisiva. Gi\u00e0 alla fine del II secolo si contavano comunit\u00e0 cristiane in tutti i pi\u00f9 importanti centri abitati. Nel corso del III secolo i metropoliti di Cartagine presero la consuetudine di celebrare dei concili locali. In questo modo si conoscono il numero dei vescovi nordafricani e la loro distribuzione geografica: nel 220 il primo concilio riun\u00ec 70 vescovi; negli anni 236-240 un nuovo concilio riun\u00ec pi\u00f9 di 80 vescovi, che divennero pi\u00f9 di 100 nel 256. La maggior parte di questi prelati proveniva da territori corrispondenti alla Tunisia di oggi. Queste cifre sono significative della vitalit\u00e0 della Chiesa africana, se si tiene presente che il primo concilio di Arles nel 314 riun\u00ec solo 16 vescovi di tutta la Gallia.\nLa Chiesa \"tunisina\" fu una chiesa ricca di forti personalit\u00e0, che diedero vita per primi ad una teologia in lingua latina ed influirono profondamente sul successivo sviluppo teologico della chiesa cattolica. Tra queste figure abbiamo gi\u00e0 menzionato Tertulliano, Cipriano ed Agostino: si deve al loro contributo l'attuale teologia cattolica della grazia e della predestinazione, e la teologia di alcuni sacramenti, come il battesimo e la penitenza. Ricca \u00e8 anche la letteratura cristiana di questi primi secoli nel campo della storia e della spiritualit\u00e0, in cui emergono soprattutto le figure di Vittore di Vita, Quodvultdeus di Cartagine e Fulgenzio di Ruspe. Inoltre \u00e8 a Cartagine che nasce il genere letterario della \"passio\" dei martiri.\nLa Chiesa cartaginese diede tre papi alla Chiesa cattolica: Vittore I (189-199), Milziade (311-314) e Gelasio I (492-496).\nLa Chiesa nordafricana fu scossa da una grave questione di disciplina ecclesiastica circa l'atteggiamento da tenere nei confronti dei \"lapsi\", ossia di quei cristiani che durante le persecuzioni avevano abiurato la fede cristiana. Il problema, che si era gi\u00e0 posto nel III secolo all'epoca di Cipriano, ritorn\u00f2 prepotentemente dopo il 313: ad una posizione pi\u00f9 moderata e conciliante si contrappose l'atteggiamento di Donato, vescovo di Cartagine, e dei suoi seguaci (fondatori del donatismo), che invece sostenevano che i lapsi dovevano essere ribattezzati, perch\u00e9 con la loro abiura avevano rinunciato ad essere cristiani. L'inconciliabilit\u00e0 fra le due posizioni port\u00f2 ad uno scisma nella chiesa nordafricana, che sopravvisse fino all'arrivo degli arabi nel VII secolo. Questa divisione, che vide vescovi e preti donatisti coabitare con vescovi e preti cattolici, indebol\u00ec sensibilmente la Chiesa nella Byzacena.\nEpoca vandalica e bizantina.\nNella prima met\u00e0 del V secolo la situazione peggior\u00f2 sensibilmente per la Chiesa cattolica. Infatti nel 429 i Vandali, di stanza in Spagna, attraversarono il mare, conquistarono Tangeri ed iniziarono la loro marcia per tutto il Nordafrica. Nel 439 presero la citt\u00e0 di Cartagine e nel 442 firmarono un accordo con l'imperatore Valentiniano III che cedette loro le province africane di Proconsularis, Byzacena e Tripolitana. I Vandali erano cristiani ariani ed adottarono una politica di annientamento sistematico del cattolicesimo: iniziarono cos\u00ec persecuzioni e deportazioni, furono distrutti i libri liturgici, fu vietato il culto e ad un certo punto furono mandati in esilio tutti i vescovi cattolici.\nIl martirio della Chiesa africana dur\u00f2 un secolo, fino a quando nella battaglia di Ad Decimum (533) i Vandali furono definitivamente sconfitti dai Bizantini, che con Giustiniano I (527-565) avevano intrapreso una politica di ricostituzione dell'antico impero. Il periodo bizantino della Chiesa in Tunisia dur\u00f2 oltre un secolo e mezzo; \u00e8 un periodo caratterizzato da forti contrasti teologici (monotelismo ed iconoclastia), ma anche da una intensa campagna di evangelizzazione della zona presahariana verso i Berberi.\nEpoca araba e turca.\nDopo la conquista dell'Egitto, dal 647 gli Arabi iniziarono a fare incursioni e razzie nell'Africa bizantina. Nel 670 fondarono la citt\u00e0 di Kairouan stabilendosi cos\u00ec nella provincia Byzacena. Nel 697 conquistarono Cartagine e nel 709 arrivarono a Tangeri, occupando cos\u00ec tutta l'Africa romana. Di fronte alle incursioni e all'occupazione, buona parte dei cristiani si rifugiarono in Sicilia ed in Italia. Gli arabi lasciarono liberi i cristiani di esercitare privatamente la loro religione in cambio di una forte tassazione; inoltre ai cristiani era fatto divieto di fare proselitismo, di costruire o riparare gli edifici religiosi (chiese e monasteri), di occupare cariche pubbliche, ed inoltre era loro vietato impedire in alcun modo le conversioni all'islam (i primi a passare alla nuova religione furono i Berberi, da poco convertiti al cristianesimo). Per il cristianesimo in Tunisia inizia un progressivo ed inesorabile declino, che, a differenza di quello egiziano, porter\u00e0 alla scomparsa della Chiesa intesa come comunit\u00e0 organizzata di vaste proporzioni. Le poche testimonianze sulla presenza di cristiani tra l'VIII ed il XII secolo si devono a scrittori arabi, ad alcune lettere pontificie ed alle testimonianze archeologiche: alcune comunit\u00e0 organizzate sopravvissero ben oltre l'occupazione araba di Cartagine, a Kairouan, Tozeur e Nefta; una lettera di papa Leone IX (1053) menziona l'episcopato africano, ridotto a cinque vescovi; nel 1076, da una lettera di papa Gregorio VII, sappiamo che Cartagine \u00e8 l'unica sede vescovile africana in quell'epoca. Molti cristiani infine vengono ridotti in schiavit\u00f9 dai possidenti arabi.\nA partire dal XII secolo nelle citt\u00e0 della costa tunisina si aprono centri commerciali europei, dove \u00e8 presente molto spesso una cappella o chiesa, in cui le autorit\u00e0 musulmane permettono l'esercizio del culto cristiano. Gli accordi commerciali, spesso accompagnati da clausole politico-religiose, permettono l'arrivo di diverse congregazioni religiose, inizialmente i Cappuccini (1624), i Trinitari (1720) e i Domenicani, e successivamente i Gesuiti, i Lazzaristi e gli Agostiniani; questi ordini si propongono come loro scopo primario il riscatto degli schiavi cristiani. Di fatto sar\u00e0 questa la principale opera di evangelizzazione fino all'abolizione della schiavit\u00f9 in Tunisia nel 1828, accanto alla cura pastorale dei commercianti e marinai europei.\nEpoca moderna e contemporanea.\nNel 1624 \u00e8 istituita la missione dei Cappuccini a Tunisi, eretta a vicariato apostolico nel 1843, e che nel 1884 assunse il nome di arcidiocesi di Cartagine, in ricordo dell'antica e prestigiosa sede: il primo arcivescovo \u00e8 il cardinale Lavigerie. Il numero di cattolici nel Paese aumenta sensibilmente dopo il 1881, anno in cui con lo schiaffo di Tunisi la Tunisia diventa protettorato francese, ma si tratta quasi esclusivamente di europei, di cui la maggior parte francesi. Nel marzo 1956 la Tunisia ottiene l'indipendenza: molte famiglie cattoliche lasciano il Paese, tra cui molte che vi abitavano da generazioni, ed il numero dei cattolici diminuisce.\nDue fatti importanti segnano la vita del cattolicesimo in Tunisia negli ultimi decenni:\nOrganizzazione ecclesiastica e statistiche.\nL'unica circoscrizione ecclesiastica cattolica presente oggi in Tunisia \u00e8 l'arcidiocesi di Tunisi, che estende la sua giurisdizione su tutti i fedeli cattolici del Paese.\nL'Annuario Pontificio del 2008 riporta questi dati aggiornati al 31 dicembre 2007: 20.100 cattolici su una popolazione totale di oltre 10 milioni di abitanti, 35 preti, 28 religiosi e 126 religiose. Le parrocchie segnalate dall'Annuario Pontificio sono 10, mentre il sito ufficiale elenca 6 parrocchie: 2 a Tunisi (la cattedrale di San Vincenzo de' Paoli e Santa Giovanna d'Arco), ed una ciascuno a La Marsa (San Cipriano), La Goletta (Santi Agostino e Fedele), Susa (San Felice) e Gerba.\nIl vescovo di Tunisi \u00e8 membro della Conferenza episcopale regionale del Nordafrica, che raggruppa gli episcopati di Marocco, Algeria, Tunisia, Libia e Sahara Occidentale.\nNunziatura apostolica.\nLa nunziatura apostolica di Tunisia \u00e8 stata istituita il 13 aprile 1972 con il breve \"Quantopere aestimanda\" di papa Paolo VI. Sede del nunzio \u00e8 la citt\u00e0 di Algeri in Algeria."}
{"id": "2303980", "revid": "729019", "url": "https://it.wikipedia.org/wiki?curid=2303980", "title": "Stazione di Fontano-Saorgio", "text": "La stazione di Fontano-Saorgio (in francese \"gare de Fontan-Saorge\") \u00e8 una stazione ferroviaria della linea Cuneo-Ventimiglia a servizio dei comuni francesi di Fontan e Saorgio.\nL'impianto, aperto il 30 ottobre 1928, era in origine la prima stazione francese ad essere incontrata dai treni provenienti da Cuneo; come San Dalmazzo di Tenda e Piena, anch'esse stazioni di frontiera, era dotata dei servizi di dogana e di controllo di polizia.\nInizialmente gestita dalla \"Compagnie des chemins de fer de Paris \u00e0 Lyon et \u00e0 la M\u00e9diterran\u00e9e\" (PLM), pass\u00f2 alla \"Soci\u00e9t\u00e9 nationale des chemins de fer fran\u00e7ais\" (SNCF) il 1\u00ba gennaio 1938.\nLa gestione SNCF venne interrotta durante l'occupazione italiana (1940-1943) dal subentro delle Ferrovie dello Stato (FS); in questo periodo la stazione venne ribattezzata \"Fontano\".\nRimase isolata dal resto della rete dopo la distruzione di ponti e gallerie da parte dei tedeschi in ritirata tra il 15 e il 26 aprile 1945.\nDopo trentacinque anni di inattivit\u00e0, fu riaperta il 6 ottobre 1979, giorno dell'inaugurazione della Cuneo-Ventimiglia ricostruita.\nStoria.\nLe fasi realizzative.\nLa stazione di Fontan-Saorgio fu completata nel 1927 e venne aperta all'esercizio il 30 ottobre 1928 assieme al tronco in territorio francese di tra le due frontiere che dividevano allora in tre parti la valle Roia.\nDato il carattere particolare del tronco di linea, su cui operavano sia la \"Compagnia Paris-Lyon-M\u00e9diterran\u00e9e\" (PLM) che le \"Ferrovie dello Stato\" (FS), l'inaugurazione della stazione venne preceduta dal passaggio un \"treno ufficiale di ricognizione\" PLM che il 10 ottobre 1928 ispezion\u00f2 il settore francese della ferrovia e da un analogo treno FS che il 26 ottobre fece altrettanto sull'intera Cuneo-Ventimiglia.\nIl piazzale fu equipaggiato con la linea di contatto bifilare in occasione dell'elettrificazione in corrente alternata trifase a - della tratta tra le stazioni di San Dalmazzo di Tenda e Piena, che venne esercita a trazione elettrica a partire dal 21 aprile 1935.\nL'adozione della trazione elettrica provoc\u00f2 indirettamente la fine delle tre navette PLM che collegavano Breglio a Fontan-Saorgio, allora le uniche stazioni francesi della Cuneo-Ventimiglia. I canoni che dovevano essere versati alle FS per la trazione elettrica di questi treni risultarono infatti sproporzionati all'entit\u00e0 del servizio, che venne conseguentemente soppresso nonostante le proteste dei due comuni. L'accesso all'ultima stazione francese venne quindi assicurato con i treni accelerati FS in coincidenza con quelli provenienti da Nizza e con autobus PLM in servizio navetta.\nIl 1\u00ba gennaio 1938 la gestione della stazione pass\u00f2 dalla PLM alla neocostituita \"Soci\u00e9t\u00e9 Nationale des Chemins de fer Fran\u00e7ais\" (SNCF).\nLe vicende belliche e l'occupazione italiana.\nNella notte fra il 10 e l'11 giugno 1940, in conseguenza della dichiarazione di guerra da parte dell'Italia, il capo stazione di Fontano-Saorgio, dopo aver provveduto alla rimozione di due spezzoni di rotaia alla frontiera del vallone di Paganine, lasci\u00f2 la val Roia assieme agli ultimi ferrovieri SNCF per portarsi a Nizza. Nella stessa notte i genieri del 15\u00ba Corpo d'Armata francese fecero saltare il ponte di Saorge, situato poco a sud della stazione, interrompendo cos\u00ec le comunicazioni ferroviarie con l'Italia.\nL'armistizio italo-francese del 24 giugno 1940 sanc\u00ec l'occupazione da parte italiana dell'intero versante sinistro della valle Roia, che divenne operativa a partire dall'8 luglio. Il tratto di linea di tra la frontiera nord (vallone di Paganine) e il ponte distrutto di Saorgio, comprendente la stazione di Fontan-Saorgio ribattezzata \u00abFontano\u00bb, pass\u00f2 dunque sotto l'amministrazione delle Ferrovie dello Stato (FS) che vi fecero giungere una delle tre coppie di accelerati provenienti da Torino, prolungandone la corsa da San Dalmazzo di Tenda.\nLa commissione d'armistizio fece quindi intraprendere, a partire dall'8 agosto, la ricostruzione del ponte di Saorgio per mezzo di una travata metallica provvisoria, la cui posa venne portata a termine dai genieri italiani che ristabilirono la continuit\u00e0 della linea il 28 novembre successivo, permettendo alle FS di ripristinare la circolazione ferroviaria con una coppia di diretti e tre coppie di accelerati tra Cuneo e Ventimiglia. Il ponte venne poi ricostruito in muratura, secondo il disegno originario, nella primavera del 1941.\nCon l'armistizio separato firmato l'8 settembre 1943 da Badoglio la valle Roia precipit\u00f2 nel caos e vide la progressiva avanzata dell'esercito tedesco. Il personale FS in servizio a Fontano abbandon\u00f2 la stazione nella notte tra il 10 e l'11 settembre per dirigersi a San Dalmazzo di Tenda assieme ai ferrovieri italiani giunti da Breglio con un carrello a motore. Questi furono gli ultimi a transitare sul ponte di Saorgio, che venne fatto saltare, per la seconda volta, dagli artificieri del \u00ab7\u00ba Alpini\u00bb intorno alle 2 del mattino.\nIl passaggio dei treni a Fontano-Saorgio riprese il 2 gennaio 1944 dopo il ripristino provvisorio del ponte da parte dei genieri tedeschi, che fecero uso di travate metalliche appoggiate su spalle in cemento, ma cess\u00f2 definitivamente tra novembre e dicembre 1944 a causa dei ripetuti bombardamenti aerei alleati che danneggiarono diversi manufatti. Non si trattava di danni gravi, ma non venne ritenuto conveniente ripararli per l'eccessiva vicinanza del fronte che aveva ormai raggiunto Breglio.\nTra il 15 e il 26 aprile 1945 l'esercito tedesco in ritirata oper\u00f2 la distruzione sistematica dei principali viadotti e gallerie della linea. La stazione di Fontan-Saorgio, pur uscendone intatta, rimase completamente isolata dalla rete ferroviaria per il crollo del ponte di Saorgio, fatto saltare per la terza volta, della galleria \u00abSaint Roch\u00bb, tra il suddetto ponte e la stazione, e del viadotto \u00abScarassou\u00ef\u00bb, situato qualche chilometro pi\u00f9 a nord verso il confine italiano.\nL'abbandono e la riapertura.\nNel dopoguerra le FS intrapresero la ricostruzione della parte di loro competenza della Cuneo-Ventimiglia, raggiungendo la stazione di Vievola il 22 dicembre 1946, dove si arrestarono in seguito alla firma del trattato di pace del 10 febbraio 1947, che prevedeva la cessione di Tenda e Briga Marittima alla Francia.\nSul lato sud la SNCF provvide alla ricostruzione della Breglio-Nizza che venne riaperta il 20 aprile 1947, ma non and\u00f2 oltre.\nIl nuovo confine in valle Roia fu un forte ostacolo per la ricostruzione della Cuneo-Ventimiglia, la cui parte francese non venne ripristinata nonostante le promesse fatte alle popolazioni di Tenda e Briga Marittima in occasione del referendum che avrebbe sancito il loro passaggio alla Francia. Anche le richieste dei comuni francesi di Fontan e Saorgio, rimasti ferroviariamente isolati dalla madrepatria, caddero nel vuoto: il 10 maggio 1947 il consiglio comunale di Fontan reclam\u00f2 il proseguimento dei lavori di ripristino oltre Breglio, ma, nonostante le promesse ministeriali, non vennero sbloccati i fondi e le comunicazioni vennero provvisoriamente ristabilite con un servizio di autobus con corse prolungate su Tenda e Limone in coincidenza con le FS.\nLa stazione di Fontan-Saorgio, inservibile per l'esercizio ferroviario ma con il fabbricato viaggiatori in discrete condizioni, venne utilizzata negli anni successivi come colonia di vacanze per i figli dei ferrovieri francesi, uso che continu\u00f2 anche dopo la riapertura della linea nel 1979.\nDopo decenni di reiterate richieste da parte delle popolazioni dei comuni italiani e francesi attraversati dalla Cuneo-Ventimiglia e di disinteresse da parte dei rispettivi governi, la situazione si sblocc\u00f2 il 24 giugno 1970 con la firma di una convenzione italo-francese per la ricostruzione della ferrovia, ma per il ripristino del tratto in territorio transalpino fu necessario attendere fino al 1\u00ba febbraio 1976, data ufficiale di inizio dei lavori.\nCon la posa del nuovo binario, che raggiunse la stazione di Fontan-Saorgio il 15 dicembre 1978, vennero ristabiliti il binario di corsa e quello di incrocio, mentre il fascio merci venne soppresso. Vennero quindi installate le apparecchiature di segnalamento e sicurezza e la stazione ritorn\u00f2 in esercizio commerciale il 7 ottobre 1979, giorno successivo a quello della seconda inaugurazione della linea.\nAlla riapertura al traffico, con l'alta valle Roia francese, Fontan-Saorgio perse quel ruolo di importanza che le aveva conferito la sua condizione di stazione di frontiera.\nStrutture e impianti.\nStazione su linea a semplice binario comprendente fabbricato viaggiatori, magazzino merci e piano caricatore. Quota del piano del ferro: s.l.m..\nIl suo carattere di semi internazionalit\u00e0 tra Breglio e la frontiera nord gli valse da parte francese la dotazione di un fabbricato viaggiatori lungo che ospitava i servizi doganali, che non vennero ripristinati alla riapertura della stazione nel 1979 per lo spostamento a nord del confine intervenuto nel 1947.\nConfigurazione del piazzale.\nIl piazzale era dotato in origine di due binari passanti serviti da marciapiedi per il servizio viaggiatori e da un fascio merci composto da tre tronchini, un binario di tiraggio e un binario trasversale raccordato con due piattaforme girevoli per la manovra dei carri..\nCon la riapertura al traffico della Cuneo-Ventimiglia (6 ottobre 1979) vennero ripristinati solamente i binari viaggiatori, portandoli ad una lunghezza utile di .\nImpianti di segnalamento e sicurezza.\nA seguito di un accordo italo-francese la stazione venne attrezzata in origine con il sistema di segnalamento italiano.\nDalla riapertura della Cuneo-Ventimiglia nel 1979 la situazione \u00e8 la seguente:"}
{"id": "2303990", "revid": "298055", "url": "https://it.wikipedia.org/wiki?curid=2303990", "title": "Regno di Broddring", "text": ""}
{"id": "2303991", "revid": "284938", "url": "https://it.wikipedia.org/wiki?curid=2303991", "title": "Monte Utgard", "text": ""}
{"id": "2303992", "revid": "154893", "url": "https://it.wikipedia.org/wiki?curid=2303992", "title": "Gromph Baenre", "text": ""}
{"id": "2303998", "revid": "73125", "url": "https://it.wikipedia.org/wiki?curid=2303998", "title": "Principal Galaxy Catalogue", "text": ""}
{"id": "2304003", "revid": "110157", "url": "https://it.wikipedia.org/wiki?curid=2304003", "title": "Edgbaston Cricket Ground", "text": "L'Edgbaston Cricket Ground \u00e8 uno stadio di cricket situato a Birmingham, Inghilterra. \u00c8 uno degli stadi pi\u00f9 antichi del mondo di questa disciplina ed \u00e8 tuttora una dei pi\u00f9 prestigiosi godendo dello status di Test cricket ground e avendo ospitato partite di diverse edizioni Coppa del Mondo di cricket."}
{"id": "2304006", "revid": "23036045", "url": "https://it.wikipedia.org/wiki?curid=2304006", "title": "Psicologia Sociale", "text": ""}
{"id": "2304007", "revid": "1305772", "url": "https://it.wikipedia.org/wiki?curid=2304007", "title": "Primula elatior", "text": "La primula maggiore (nome scientifico Primula elatior, ) \u00e8 una pianta erbacea della famiglia delle Primulaceae che cresce spontaneamente in prati e boschi umidi.\nSistematica.\nLa \"Primula elatior\" appartiene al genere \"Primula\" il quale comprende circa 500 specie. Anche la famiglia di appartenenza, \"Primulaceae\", \u00e8 ampia e comprende 12 generi (anche se alcuni studiosi arrivano a descriverne fino a 28), diffusi quasi esclusivamente nella zona temperata boreale.\nDato il grande numero di specie, il genere \"Primula\" viene suddiviso in trentasette sezioni. La P. elatior appartiene alla sezione \"Vernales\" caratterizzata dall'avere foglie membranacee, rugose e gradualmente ristrette verso la base e con fiori sempre peduncolati.\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nLe tre specie (\"Primula vulgaris\", \"Primula veris\" e Primula elatior presentano il fenomeno della \"eterostilia\" (vedere il paragrafo \"Morfologia \u2013 Gineceo\")e possono facilmente produrre ibridi tra di loro. Nell'elenco che segue sono indicati alcuni ibridi interspecifici:\nSinonimi.\nLa P. elatior ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLa specie pi\u00f9 simile \u00e8 la \"Primula veris\" : si distinguono comunque per il calice discretamente pi\u00f9 largo del tubo corollino e pi\u00f9 rigonfio; inoltre i denti del calice hanno una base pi\u00f9 larga; anche il colore della corolla \u00e8 diverso, giallo pallido in \"elatior\", giallo aranciato in \"veris\".\nEtimologia.\nIl nome del genere (\u201cPrimula\u201d) deriva da un'antica locuzione italiana che significa \"fior di primavera\" (e prima ancora potrebbe derivare dal latino \"primus\"). All'inizio del Rinascimento questo termine indicava indifferentemente qualsiasi fiore che sbocciasse appena finito l'inverno, ad esempio cos\u00ec si indicavano le primaverili margheritine (\"Bellis perennis\" \u2013 Pratolina). In seguito per\u00f2 il significato si restrinse come nome specifico (nel parlare corrente) alla pianta di questa scheda (chiamata alla fine \u201cPrimula comune\u201d), e come nome dell'intero genere nei trattati botanici. Nella letteratura scientifica uno dei primi botanici a usare il nome di \u201cPrimula\u201d per questi fiori fu P.A. Matthioli (1500 \u2013 1577), medico e botanico di Siena, famoso fra l'altro per avere fatto degli studi su Dioscoride, e per aver scritto una delle prime opere botaniche moderne. Nome confermato nel XVII secolo anche dal botanico francese Joseph Pitton de Tournefort (5 giugno 1656 \u2014 28 dicembre 1708) al quale normalmente si attribuisce la fondazione di questo genere.\nIl termine specifico (\"elatior\") deriva dal latino \u00e8 pu\u00f2 significare \u201cgrande\u201d o \u201clargo\u201d facendo riferimento al fatto che questa specie tra le \"Primule\" a fusto alto ha i fiori pi\u00f9 grandi.\nL'attuale binomio scientifico (\"Primula elatior\") \u00e8 stato definito dai botanici \nCarl von Linn\u00e9 (biologo e scrittore svedese, Rashult, 23 maggio 1707 \u2013 Uppsala, 10 gennaio 1778) e da John Hill (botanico inglese, c. 1716 \u2013 21 novembre 1775) in una pubblicazione del 1765.\nIn lingua tedesca questa pianta si chiama \"Hohe Schl\u00fcsselblume\"; in francese si chiama \"Primev\u00e8re \u00e9lev\u00e9e\"; in inglese si chiama \"Oxlip\".\nMorfologia.\n\u00c8 una pianta erbacea perenne. La fioritura \u00e8 unica nel corso dell'anno (sono piante \u201cmonocarpiche\u201d = un solo frutto nell'arco della stagione). L'altezza varia da 10 \u2013 30\u00a0cm. La forma biologica \u00e8 del tipo emicriptofita rosulata (H ros), ossia sono piante con gemme svernanti al livello del suolo e protette dalla lettiera o dalla neve, con foglie disposte a formare una rosetta basale.\nRadici.\nLe radici sono secondarie da rizoma.\nFoglie.\nLe foglie sono spiralate in rosetta (sono presenti solo le foglie basali o radicali). Sono obovate (od obovate-ellittiche), con apice arrotondato e attenuate verso il picciolo (che \u00e8 relativamente lungo e allargato, ossia alato). La pagina superiore \u00e8 pubescente e in parte anche quella inferiore (eventualmente di colore grigiastro). La superficie \u00e8 rugosa-reticolata (i nervi principali sono infossati nel parenchima). Il margine della foglia \u00e8 crenulato-dentellato (i denti sono progressivamente pi\u00f9 piccoli verso l'apice), inoltre nelle giovani foglie il margine \u00e8 revoluto, ossia ripiegato verso il basso. Lunghezza del picciolo : 3 \u2013 10\u00a0cm. Dimensioni delle foglie: larghezza 3 \u2013 6\u00a0cm; lunghezza 5 \u2013 12\u00a0cm.\nInfiorescenza.\nL'infiorescenza \u00e8 formata da diversi fiori (da 3 fino a 12, ma in qualche caso anche di pi\u00f9) ognuno col suo peduncolo e disposti ad ombrella (si diramano a raggiera all'apice del fusto). Lunghezza dei peduncoli : 2 \u2013 18\u00a0mm.\nFiori.\nI fiori sono ermafroditi, attinomorfi, tetraciclici (hanno i 4 verticilli fondamentali delle Angiosperme: calice \u2013 corolla \u2013 androceo \u2013 gineceo) e pentameri (calice e corolla divisi in 5 parti). All'interno del fiore \u00e8 presente del nettare e i fiori sono lievemente profumati.\nFrutti.\nIl frutto \u00e8 una capsula ovoidale e deiscente alla sommit\u00e0 per 5-10 denti. Contiene numerosi semi. Le capsule maturano generalmente nel mese di luglio.\nFitosociologia.\nAnche dal punto di vista fitosociologico le due sottospecie appartengono a due diverse comunit\u00e0 vegetali:\nUsi.\nCucina.\nLe foglie giovani possono essere mangiate crude o cotte (hanno un sapore dolce).\nGiardinaggio.\n\u00c8 nell'orticoltura che si accentra il maggior interesse per queste piante. Infatti le \"Primule\" accomunano due propriet\u00e0 molto importanti: sono rustiche di facile impianto e molto decorative. I fioristi quindi si sono cimentati a creare un numero grandissimo di cultivar variando la colorazione dei petali, la grandezza del fiore, la bellezza delle foglie, ma anche il numero dei petali o il suo disegno. Nel giardino, questa pianta, va posizionata in zone a mezz'ombra; non teme il freddo per cui non \u00e8 necessario ripararla particolarmente durante la stagione invernale."}
{"id": "2304010", "revid": "1941276", "url": "https://it.wikipedia.org/wiki?curid=2304010", "title": "Bill Goodson", "text": "Biografia.\nHa curato le coreografie di Renato Zero, Paula Abdul, Diana Ross, Jasmine Guy, Steve Winwood, Gloria Estefan e Stevie Wonder.\nHa lavorato al Moulin Rouge di Parigi per pi\u00f9 di 30 ann mentre ha insegnato a Studio Harmonic di Parigi, Ballet Academien di Stoccolma e la Broadway Dance Center di New York e Tokyo.\nIn Italia \u00e8 conosciuto per i programmi \"Torno sabato\" di Giorgio Panariello e \"Chiambretti Night\" di cui cura le coreografie.\nHa iniziato con Toni Basil e Uno dei fondatori del Waacking e del Punking, stili di strada vicini ai Funky Styles e all'Hip-Hop che presero forma e importanza negli U.S.A. negli anni settanta;Lui ballata con Michael Jackson del video (Beat It) ha creato il Fitness Programma Cardio Funk.\nA novembre 2017 entra nel cast della diciassettesima edizione del programma \"Amici di Maria De Filippi\" come professore di danza."}
{"id": "2304014", "revid": "121836", "url": "https://it.wikipedia.org/wiki?curid=2304014", "title": "Bartolomeo Veneziano", "text": ""}
{"id": "2304017", "revid": "320578", "url": "https://it.wikipedia.org/wiki?curid=2304017", "title": "Richemont (azienda)", "text": ""}
{"id": "2304019", "revid": "208881", "url": "https://it.wikipedia.org/wiki?curid=2304019", "title": "Richemont, Holding finanziaria del lusso", "text": ""}
{"id": "2304020", "revid": "174925", "url": "https://it.wikipedia.org/wiki?curid=2304020", "title": "Chares di Lindo", "text": ""}
{"id": "2304029", "revid": "574302", "url": "https://it.wikipedia.org/wiki?curid=2304029", "title": "Chicago Film Critics Association Awards 1996", "text": "La cerimonia di premiazione della 9\u00aa edizione dei Chicago Film Critics Association Awards si \u00e8 tenuta il 10 marzo 1997 al Park West di Chicago, Illinois, per premiare i migliori film distribuiti negli Stati Uniti nel corso del 1996 secondo la Chicago Film Critics Association (CFCA). \nL'attrice Marilu Henner ha presentato la serata. Le candidature sono state annunciate il 9 gennaio 1997 al Planet Hollywood di Chicago da Harold Ramis: il film pi\u00f9 candidato \u00e8 stato \"Fargo\", sette volte. \u00c8 stato anche il pi\u00f9 premiato, con cinque statuette vinte tra cui quella per il miglior film.\nVincitori e candidati.\nI vincitori sono indicati in grassetto, con a seguire gli altri candidati in ordine alfabetico:"}
{"id": "2304033", "revid": "2164271", "url": "https://it.wikipedia.org/wiki?curid=2304033", "title": "Audrey Rose", "text": "Audrey Rose \u00e8 un film del 1977 diretto da Robert Wise. Il film, che include attori molto noti come Marsha Mason e Anthony Hopkins, presenta la debuttante Susan Swift nel ruolo di Ivy Templeton/Audrey Rose. Si tratta prevalentemente di un film drammatico, sebbene includa anche elementi horror.\nTrama.\nIl 4 agosto 1965 una giovane donna e la sua bambina di 5 anni muoiono in un incidente d'auto. Elliot Hoover, marito e padre delle vittime, conosce successivamente in modo casuale due sensitivi che gli rivelano che sua figlia Audrey Rose si \u00e8 reincarnata in una bimba di nome Ivy.\nIncredulo, Elliot lascia la casa ed il lavoro e intraprende un lunghissimo viaggio in india, alla ricerca di risposte.\nDieci anni dopo, tornato in USA, si stabilisce a New York e inizia a seguire Janice, Bill e Ivy Templeton, famiglia benestante nella cui bambina l'uomo crede si sia reincarnata sua figlia. Le visite dell'uomo si fanno sempre pi\u00f9 frequenti, fa recapitare perfino una borsa come regalo per la bambina, provocando grande fastidio (e anche spavento) nei suoi genitori. Tuttavia i tentativi di denunciare l'uomo si rivelano vani, poich\u00e9 non ha infranto alcuna legge (il termine stalking non esisteva ancora).\nHoover insiste per incontrare i genitori di Ivy per spiegare i fatti e per poter conoscere e frequentare la bambina - pur temendo per la sua salute, poich\u00e9 la reincarnazione \u00e8 avvenuta immediatamente dopo la morte violenta e l'anima non ha avuto il tempo per purificarsi. I Templeton non credono a quanto dichiarato da Elliot ma, spevantati, gli intimano di sparire dalla loro vita. Nel frattempo, tuttavia, la bambina continua ad avere strani incubi e crisi di sonnambulismo che sembrano riprodurre quanto accadde ad Audrey Rose nel momento del suo incidente. Hoover \u00e8 presente per caso durante uno di questi episodi e riesce a calmare la bambina, che sembra riconoscere solo lui in questi momenti: ne segue una colluttazione fra lui e Bill, che non vuole pi\u00f9 che l'uomo riveda sua figlia. Tuttavia Janice finisce per chiamare ancora Elliot durante la successiva crisi di Ivy. La bambina inizia ad avere anche strani sintomi psicosomatici.\nDopo questo avvenimento, Bill mette da parte il lavoro per seguire sua figlia, tuttavia Hoover si ritrova di nuovo ad accorrere presso il loro appartamento durante un altro attacco della bambina: i due uomini hanno un'altra colluttazione, nella quale Elliot Hoover ha la meglio e porta via la bambina. Ne consegue una querela in seguito alla quale Hoover viene processato; i Templeton iscrivono la loro bambina presso un collegio affinch\u00e9 sia protetta il pi\u00f9 possibile da quanto le sta accadendo, tuttavia la notizia arriva anche nel collegio e la bambina inizia a persuadersi di poter effettivamente essere la reincarnazione di Audrey Rose.\nBill continua ad essere estremamente scettico circa la possibilit\u00e0 della reincarnazione, arrivando cos\u00ec a negare anche alcune evidenze. Janice inizia invece a convincersi che Hoover possa avere ragione. In seguito ad un incidente avuto dalla bambina, che si getta in un fal\u00f2 durante una crisi di sonnambulismo, la donna testimonia a favore dell'imputato. Contro il parere della signora Templeton viene condotto un esperimento di ipnosi regressiva che dar\u00e0 ragione a Elliot ma la bambina, riportata alla vita precedente dall'ipnotizzatore, rivive il momento dell'incidente e muore per asfissia prima che i dottori riescano ad intervenire. Elliot Hoover dice che l'anima di Audrey Rose/Ivy ora \u00e8 in pace, ora si \u00e8 liberata.\nProduzione.\nIn seguito ad un casting svoltosi in numerose citt\u00e0 statunitensi, il film \u00e8 stato girato a Los Angeles nel 1976. In particolare la piccola Susan Swift, che effettua il suo debutto proprio in questa pellicola, \u00e8 stata scritturata ad Austin. Il budget speso per la produzione dell'opera ammonta a circa 4 milioni di dollari.\nDistribuzione.\nNel 2001, molti anni dopo la distribuzione cinematografica, il film \u00e8 stato distribuito su DVD da parte di MGM Home Entertainment. Nel 2014 \u00e8 stato distribuito anche su formato Blu ray.\nAccoglienza.\nCritica.\nSecondo l'aggregatore di recensioni Rotten Tomatoes, il film ha ottenutoil 53% di recensioni positive su un totale di 17, con un voto di 5,7 su 10.\nPubblico.\nIl film ha incassato circa 2 milioni di dollari al botteghino."}
{"id": "2304035", "revid": "547992", "url": "https://it.wikipedia.org/wiki?curid=2304035", "title": "Renato Baldini", "text": "Biografia.\nAttore di fotoromanzi, esordisce nel cinema interpretando un piccolo ruolo in \"\u00c8 primavera...\" di Renato Castellani (1950). Nello stesso anno \u00e8 promosso protagonista da Francesco De Robertis che lo vuole nel suo \"Il mulatto\". Per tutti gli anni cinquanta \u00e8 attore assai amato dalle platee pi\u00f9 popolari: lavora in molti film e quasi sempre in ruoli di primissimo piano.\nAlto, prestante, bello, interpreta solitamente il ruolo dell'uomo deciso, forte di carattere, leale e onesto. Dai primi anni sessanta, sparito dagli schermi il genere di film a lui pi\u00f9 congeniale, si adatta a parti molto diverse fra loro. Nel decennio seguente si cimenta maggiormente in ruoli di carattere. Della sua attivit\u00e0 televisiva ricordiamo: \"I racconti del maresciallo\" di Mario Landi (1968); \"E le stelle stanno a guardare\" di Anton Giulio Majano (1973); \"Qui squadra mobile\" di Anton Giulio Majano (1976); \"Nessuno deve sapere\" di Mario Landi (1973); \"L'amante dell'Orsa Maggiore\" di Anton Giulio Majano (1983)."}
{"id": "2304038", "revid": "199745", "url": "https://it.wikipedia.org/wiki?curid=2304038", "title": "Primula maggiore", "text": ""}
{"id": "2304040", "revid": "339392", "url": "https://it.wikipedia.org/wiki?curid=2304040", "title": "Elliot, il drago invisibile", "text": ""}
{"id": "2304045", "revid": "124289057", "url": "https://it.wikipedia.org/wiki?curid=2304045", "title": "Personaggi di Naruto (Villaggio della Foglia)", "text": "Questa \u00e8 una lista dei ninja del Villaggio della Foglia nella serie anime e manga \"Naruto\", scritto e disegnato dal \"mangaka\" Masashi Kishimoto.\nTeam 8.\nKurenai Yuhi.\n \u00e8 un ninja del Villaggio della Foglia. \u00c8 il capitano del Team 8, specializzato nello spionaggio, e i suoi allievi erano Hinata Hy\u016bga, Shino Aburame e Kiba Inuzuka. Kurenai \u00e8 una donna molto riservata e cauta, molto legata ai suoi allievi, in particolare a Hinata. In passato aveva una relazione sentimentale con Asuma Sarutobi, J\u014dnin del Team 10, e proprio durante questa relazione rimarr\u00e0 incinta. I due, inoltre, erano sempre insieme quando non erano in servizio.\nKurenai viene scelta come capitano del Team 8 poco dopo la sua promozione al grado di J\u014dnin. In particolare, Kurenai ha il compito di aiutare Hinata, erede del clan Hy\u016bga, considerata debole dal padre. Dopo alcune missioni con il gruppo, Kurenai iscrive il team agli esami di selezione dei Ch\u016bnin e, durante l'invasione di Orochimaru e del Villaggio della Sabbia, affronta e sconfigge i ninja nemici. Quando Itachi Uchiha ritorna al villaggio, Kurenai lo fronteggia, venendo alla fine sconfitta ma salvata prima da Kakashi e poi da Gai Maito. Nell'anime, Kurenai ha un ruolo principale durante lo scontro tra i ninja della Foglia e Yakumo Kurama, membro del clan Kurama ed ex allieva di Kurenai stessa. Nella seconda parte del manga Kurenai appare poco. Quando Shikamaru la informa della morte di Asuma, cade in ginocchio e scoppia in lacrime. Infine, in una conversazione con Shikamaru, durante una visita alla tomba del compagno, si scopre che aspetta una figlia proprio da Asuma. Durante l'invasione di Pain, nell'anime Kurenai viene protetta da Shikamaru, come aveva promesso al maestro in punto di morte, e portata al sicuro. Anni dopo la Quarta Grande Guerra Mondiale dei Ninja, continuer\u00e0 a crescere da sola la figlia Mirai.\nKurenai \u00e8 specializzata nelle arti illusorie. \u00c8 capace di utilizzare le arti illusorie e capovolgere le illusioni create dai suoi nemici, facendo in modo che siano loro stessi a finirci intrappolati. \u00c8 doppiata da Rumi Ochiai, Dania Cericola e Chiara Francese (da ragazza).\nTeam 10.\nAsuma Sarutobi.\n \u00e8 un J\u014dnin del Villaggio della Foglia, figlio del Terzo Hokage Hiruzen Sarutobi e zio di Konohamaru.\nFumatore incallito, consuma almeno un pacchetto di sigarette al giorno; quando qualcosa lo turba, tuttavia, smette di fumare. Da ragazzo aveva un carattere fortemente ribelle e spesso si trovava in disaccordo con suo padre, soprattutto riguardo alla figura del Re nel gioco dello Sh\u014dgi: Asuma credeva infatti che il Re fosse l'Hokage o il Daimy\u014d, ma in seguito capir\u00e0 che in realt\u00e0 rappresenta la nuova generazione. Sempre in giovent\u00f9 lasci\u00f2 il villaggio e si un\u00ec ai , cio\u00e8 il corpo scelto posto a tutela del Daimy\u014d; al suo ritorno gli viene affidato il Team 10, composto da Shikamaru Nara, Ch\u014dji Akimichi e Ino Yamanaka: dal momento che i suoi allievi erano molto pigri elabor\u00f2 alcune idee per spingerli a impegnarsi, come offrire una cena al barbecue a Ch\u014dji se eseguiva correttamente i compiti assegnatigli e giocare con Shikamaru a Sh\u014dgi, se quest'ultimo si comportava bene durante le missioni. Ha avuto una relazione con Kurenai Yuhi, J\u014dnin del Team 8, da cui avr\u00e0 una figlia, Mirai Sarutobi.\nDurante l'invasione di Orochimaru e del Villaggio della Sabbia Asuma interviene in aiuto di Shikamaru contro alcuni ninja del Suono, che sconfigge facilmente; successivamente, quando Itachi Uchiha ritorna al villaggio, affronta il suo compagno Kisame Hoshigaki mentre Kakashi aiuta Kurenai contro il fratello di Sasuke. Durante l'allenamento per infondere la sua natura del chakra nel Rasengan, Naruto chiede consiglio ad Asuma su come si utilizza l'elemento vento; in seguito il J\u014dnin si unisce a una squadra composta dal suo allievo Shikamaru, Izumo Kamizuki e Kotetsu Hagane per fermare Hidan e Kakuzu, due membri di Alba: la missione, tuttavia, risulter\u00e0 fatale per Asuma, che viene sconfitto dal primo morendo tra le braccia del suo pupillo. In seguito viene resuscitato da Kabuto Yakushi mediante la Tecnica della Resurrezione Impura in occasione della : in questo frangente viene inviato a combattere contro la Prima Divisione dell'alleanza ninja, comandata da Darui, e costretto a combattere contro Shikamaru, Ch\u014dji e Ino. Nello scontro che segue viene sconfitto e sigillato, felice dei progressi dei suoi ex-allievi, e poi torner\u00e0 nell'aldil\u00e0 dopo che la tecnica verr\u00e0 sciolta da Kabuto sotto l'illusione di Itachi.\nAsuma possedeva due alterazioni delle propriet\u00e0 del chakra, l'arte del fuoco e quella del vento: sfruttando quest'ultima infondeva il suo chakra in una sorta di tirapugni-pugnale, chiamato , che diventava in grado di estendere la propria lama per ferire il nemico anche senza toccarlo direttamente e dotato di una capacit\u00e0 di penetrazione impressionante; accoppiata con le sue capacit\u00e0 nel corpo a corpo, questa abilit\u00e0 lo rendeva un incredibile combattente. Nell'anime viene visto utilizzare efficacemente anche le tecniche del compagno Chiriku. \u00c8 doppiato da J\u016br\u014dta Kosugi, Fujiko Takemoto (bambino) e Marco Balzarotti.\nTeam Gai.\nTenten.\n \u00e8 una kunoichi del Team Gai. La sua maggiore ambizione \u00e8 quella di divenire un giorno forte come la leggendaria ninja Tsunade, La si vede quindi allenarsi spesso, a differenza di molte altre kunoichi; Tenten per\u00f2 non ha un perfetto controllo del chakra per questo non diventer\u00e0 mai come Tsunade. Questo fatto la demoralizz\u00f2 fino al punto di voler rinunciare a diventare un ninja ma grazie ai suoi compagni e il maestro Gai si riprese e ritrov\u00f2 la determinazione. Tenten dimostra di essere una ragazza coraggiosa e determinata, perfettamente a conoscenza delle sue debolezze come dei suoi punti di forza. Sia a lei che a Neji spesso scoccia il comportamento gioviale e iperattivo di Lee e Gai, ma sono ugualmente disposti a combattere per i loro compagni di squadra a cui sono molto legati.\nTenten fa parte del Team Gai insieme con Rock Lee per cui si preoccupa costantemente, e Neji Hy\u016bga verso il quale nutre una sincera ammirazione. In seguito, Tenten partecipa all'esame di selezione dei Ch\u016bnin dove affronta Temari, venendo pesantemente sconfitta. Dopo questo evento continua ad allenarsi ripetutamente insieme con Rock Lee. Tenten, insieme con il resto del Team Gai, viene inviata da Tsunade come supporto al team Kakashi nel Villaggio della Sabbia contro l'Organizzazione Alba. Affronta prima una copia di Kisame, per poi affrontare una copia di s\u00e9 stessa, che riesce a sconfiggere solo con la propria forza di volont\u00e0 e con il sostegno di Rock Lee che la incita a combattere. Durante la Quarta Grande Guerra Mondiale dei Ninja, Tenten viene reclutata nella Prima Divisione, comandata da Darui, affrontando l'esercito degli Zetsu bianchi e riuscendo a raccogliere alcuni dei . Alcuni anni dopo la fine della guerra Tenten gestisce un negozio di armi, lamentandosi della cattiva riuscita degli affari dovuta ai tempi di pace.\nTenten \u00e8 specializzata nell'utilizzo di qualsiasi tipo di arma. Possiede una mira fuori dal comune, visto che su 100 bersagli la percentuale di errore \u00e8 nulla. Il suo arsenale comprende: shuriken, kunai, bastoni, coltelli, tirapugni, nunchaku, spade, kusarigama, catene e aghi; successivamente assocer\u00e0 a queste armi anche l'uso di esplosivi. Oltre alla sua grande versatilit\u00e0 nel maneggiare le armi bianche, Tenten fa uso anche dell'arma , una potentissima arma inventata dal costruttore di armi I\u014d, che utilizza con grande facilit\u00e0. \u00c8 doppiata da Yukari Tamura, Beatrice Caggiula e Eleonora Reti (ep.311-331)\nTeam Ebisu.\nKonohamaru Sarutobi.\n \u00e8 un ninja del Villaggio della Foglia, il cui nome significa \"Ragazzo del Villaggio della Foglia\". \u00c8 molto simile a Naruto Uzumaki, che considera il suo reale maestro e un fortissimo rivale, tanto che come lui ha il sogno di diventare Hokage. Konohamaru \u00e8 stato concepito inizialmente da Kishimoto come un bambino birichino, con occhi grandi e carini. Il disegno non convinse l'autore che voleva che il personaggio fosse pi\u00f9 simile a Naruto e non troppo banale e cos\u00ec gli disegn\u00f2 una faccia paffuta e gli occhi piccoli.\nKonohamaru \u00e8 il nipote del Terzo Hokage (suo nonno) e di Asuma Sarutobi (suo zio). Il suo sogno \u00e8 diventare Hokage e per questo motivo cerca sempre di attaccare suo nonno di sorpresa, ma senza successo. Ed \u00e8 proprio in una di questi \"attacchi\" che Konohamaru incontra Naruto Uzumaki, diventando suo amico in quanto \u00e8 la prima persona ad accettarlo non come nipote del Terzo, ma come ninja della Foglia, e dal quale apprende la . Dopo aver appreso la tecnica, Konohamaru e Naruto si separano, con la promessa che da quel giorno in poi sarebbero stati rivali. Nella seconda parte del manga Konohamaru viene inserito nel Team Ebisu, con il quale svolge circa sette missioni di livello D. Durante l'attacco di Pain, viene attaccato da uno dei sei corpi e salvato da Ebisu, che salva a sua volta mostrando di aver appreso il Rasengan. In seguito, Konohamaru aiuta Naruto a fuggire dal Villaggio della Foglia, distraendo due membri della Radice con la Tecnica dell'Erotismo. In questa occasione, Naruto si complimenta con Konohamaru per il suo coraggio e i progressi da lui ottenuti. Alcuni anni dopo la fine della Quarta Grande Guerra Mondiale dei Ninja, Konohamaru, ormai un J\u014dnin a tutti gli effetti, guarda i volti di pietra degli Hokage e critica Boruto Uzumaki per averli rovinati nel giorno del summit dei cinque Kage. Diventer\u00e0 poi il maestro del Team di Boruto.\nKonohamaru \u00e8 in grado di utilizzare la Tecnica dell'Erotismo. Dimostra tutte le sue abilit\u00e0 ninja nel combattimento contro uno dei sei corpi di Pain, dimostrando di avere una buona agilit\u00e0 e un'ottima prontezza di riflessi; inoltre si \u00e8 dimostrato abbastanza abile nell'utilizzo della e col Rasengan ma, non essendo al livello di Naruto, riesce a fare solo una versione rimpicciolita: esso \u00e8 grande come una biglia e deve essere portato con un clone. Anche gli effetti della tecnica sono inferiori, come dimostra il fatto che il corpo di Pain che ne \u00e8 stato colpito riappare completamente illeso nel capitolo dopo. \u00c8 doppiato in giapponese da Ikue \u014ctani (ep. 1-220 e \"Shippuden\" ep. 56+), Akiko Koike (\"Shippuden\" ep. 1-55) e Hidenori Takahashi (da adulto) e in italiano da Patrizia Mottola.\nMoegi Kazamatsuri.\n \u00e8 la miglior amica di Konohamaru e Udon. Nella seconda serie del manga \u00e8 nel team con Konohamaru e Udon e il loro maestro J\u014dnin \u00e8 Ebisu. Il suo sogno \u00e8 diventare come Sakura Haruno e apprendere tutte le arti ninja mediche. Alcuni anni dopo la fine della Quarta Grande Guerra Mondiale dei Ninja, Udon e Moegi, ormai cresciuti, diventano consiglieri del Settimo Hokage, Naruto Uzumaki. \u00c8 doppiata da Noriko Shitaya e in italiano da Tosawi Piovani e Loredana Foresta.\nUdon Ise.\n \u00e8 il miglior amico di Konohamaru e Moegi e adora la matematica. Comparir\u00e0 anche nella seconda serie animata, in una missione di livello D, con Konohamaru e Moegi, del Team Ebisu. Alcuni anni dopo la fine della Quarta Grande Guerra Mondiale dei Ninja, Udon e Moegi, ormai cresciuti, diventano consiglieri del Settimo Hokage, Naruto Uzumaki. \u00c8 doppiato da Tomo Shigematsu da Ikuji Nose (da adulto) e in italiano da Lorella De Luca.\nEbisu.\n \u00e8 ninja del Villaggio della Foglia e maestro di Konohamaru Sarutobi. Ebisu \u00e8, inizialmente, una persona arrogante e priva di scrupoli, intenzionata soltanto ad allenare Konohamaru e che guarda Naruto dall'alto in basso. Ebisu \u00e8 stato concepito contemporaneamente a Konohamaru. Kishimoto defin\u00ec il maestro Ebisu gi\u00e0 al primo schizzo, perch\u00e9 era efficace e allo stesso tempo molto convincente.\nEbisu, durante la sua giovent\u00f9, era nella stessa squadra di Gai Maito e Genma Shiranui. Durante l'esame per diventare Ch\u016bnin, per ottenere il rotolo, i tre si scontrano contro il team Minato di Kakashi Hatake, Rin Nohara e Obito Uchiha. Ebisu \u00e8 un J\u014dnin di Konoha, conosciuto da tutti per essere specializzato negli allenamenti. Proprio per questo viene assegnato al nipote del Terzo Hokage, Konohamaru, per fargli apprendere la giusta strada per divenire un Hokage. Appare per la prima volta nel secondo capitolo, quando Konohamaru si affeziona a Naruto. Ebisu cerca di redimere l'allievo, ma inutilmente, venendo persino sconfitto e umiliato da Naruto con la , con cui riesce a sconfiggerlo. In seguito riappare durante l'arco degli esami di selezione dei Ch\u016bnin dove viene raccomandato da Kakashi come un buon insegnante per Naruto per la terza prova.\nDurante questo periodo, Ebisu cambia la sua opinione su Naruto e non lo vede pi\u00f9 solamente come il contenitore della Volpe. Tuttavia, non riesce ad allenare Naruto in quanto il suo posto viene preso da Jiraiya, il quale, da quel momento, seguir\u00e0 Naruto nell'allenamento. Successivamente tenta di convincere quest'ultimo a combattere contro Orochimaru. Nella seconda parte del manga Ebisu diventa il capitano del Team Ebisu, formato oltre a lui da Konohamaru, Moegi e Udon. Durante l'attacco di Pain, Ebisu affronta uno dei corpi di Pain e si rifiuta di rivelare informazioni su Naruto, venendo salvato da Konohamaru.\nEbisu \u00e8 specializzato nell'allenamento privato di ninja. L'unica tecnica di cui viene visto fare uso \u00e8 la . Durante la sua prima apparizione rivela di essere pi\u00f9 forte di Mizuki. \u00c8 doppiato da Nobuo Tobita e Claudio Ridolfo.\nAltri ninja.\nIruka Umino.\n \u00e8 un ninja e insegnante all'accademia del Villaggio della Foglia. \u00c8 stato il maestro di Naruto e di tutti i suoi amici quando erano all'Accademia Ninja, oltre che il primo vero amico del protagonista. Iruka \u00e8 una persona calma, gentile, ma anche molto severa. In accademia, infatti, si arrabbiava con Naruto molto spesso per la sua disobbedienza, in particolare quando il ragazzo utilizzava la Tecnica dell'Erotismo. Nonostante questo, tuttavia, vuole molto bene a Naruto, arrivando a considerarlo come una sorta di fratello minore. Inoltre, a differenza di molti abitanti del villaggio, Iruka non evita Naruto poich\u00e9 \u00e8 la forza portante della Volpe a Nove Code, anzi si dispiace di non aver fatto molto per lui e di non aver cercato di farlo sentire meno solo. Proprio per questo motivo tende a essere iperprotettivo e a preoccuparsi troppo per il suo allievo. Come risultato Iruka tendeva a sottovalutare le abilit\u00e0 di Naruto e, spesso, offre a quest'ultimo una ciotola di r\u0101men, il cibo preferito di Naruto. Nonostante la sua saggezza e seriet\u00e0, Iruka sembra aver avuto anche un lato pi\u00f9 giocoso e lascivo: infatti la Tecnica dell'Erotismo di Naruto, nonostante lo ridicolizzi, sembra avere un certo effetto su di lui. Nel primo schizzo del personaggio, simultaneo a quello di Mizuki, Kishimoto disegn\u00f2 Iruka con uno sguardo pi\u00f9 cattivo e gli zigomi sporgenti. Successivamente l'autore decise di cambiare il personaggio, rendendolo pi\u00f9 giovane e dolce.\nIruka \u00e8 un ninja del Villaggio della Foglia che, dopo l'attacco della Volpe, rimase orfano di entrambi i genitori. Per attirare l'attenzione dei suoi compagni, e sentirsi meno solo, si comportava come una vera e propria peste. L'unica persona che riusc\u00ec a consolarlo fu il Terzo Hokage. Bench\u00e9 sia molto affezionato a Naruto, Iruka \u00e8 costretto a bocciarlo all'esame per diventare Genin a causa della sua mancata esperienza nella tecnica della moltiplicazione. Salva Naruto da una morte certa dopo un attacco di Mizuki, che lo ferisce gravemente, e venendo poi salvato dallo stesso Naruto. In seguito, durante l'esame di selezione dei Ch\u016bnin, Iruka litiga con Kakashi, perch\u00e9 non approva che Naruto partecipi alla prova per essere ancora un Genin novizio. Iruka continua a sostenere Naruto durante tutto il suo percorso di ninja, da quando torna al Villaggio della Foglia dopo l'addestramento con Jiraiya fino alla morte di quest'ultimo. In seguito Iruka ricompare durante la Quarta Grande Guerra Mondiale dei Ninja col compito di tenere Naruto e Killer Bee lontani dal campo di battaglia. Dopo che Naruto riesce a fuggire dalla squadra speciale e si dirige verso la guerra, Iruka decide di credere ancora nell'allievo e lo affida a Killer Bee, il quale promette di proteggerlo a qualsiasi costo. Insieme con il resto del mondo, verr\u00e0 soggiogato dallo Tsukuyomi Infinito, ma verr\u00e0 liberato quando Naruto e Sasuke scioglieranno l'illusione. Anni dopo la fine della guerra, Iruka \u00e8 diventato il preside dell'accademia e, dopo che Boruto Uzumaki, come il padre prima di lui, ha imbrattato il monumento degli Hokage, viene visto mentre sorride assistendo alla scena, difendendo il ragazzo dai rimproveri di Konoamaru.\nEssendo un maestro dell'Accademia, Iruka \u00e8 competente nei Ninjutsu e Genjutsu di base. Non ha per\u00f2 abilit\u00e0 o tecniche speciali, mostrandosi quindi un ninja di modesta forza, essendo infatti rimasto al grado di Ch\u016bnin e non essendo passato a quello di J\u014dnin. \u00c8 doppiato da Toshihiko Seki in giapponese, da Lorenzo Scattorin e Alessandro Germano (da bambino) in italiano.\nMizuki.\n \u00e8 un Ch\u016bnin e ninja traditore del Villaggio della Foglia. Mizuki \u00e8 un ragazzo dai capelli bianchi con tonalit\u00e0 viola lunghi che gli cadono sulle spalle, magro e con gli occhi verdi. Indossa la classica divisa da Ch\u016bnin del Villaggio della Foglia e in combattimento porta con s\u00e9 uno shuriken gigante che tiene dietro la schiena. Mizuki era considerato un ninja onesto e di buon cuore, tanto che Iruka pensava a lui come a un fratello. Nel primo disegno del personaggio, Kishimoto disegn\u00f2 Mizuki con una frangia divisa da una riga. Successivamente Kishimoto modific\u00f2 leggermente il disegno e ottenne il design finale del personaggio. Mizuki fu uno dei primi personaggi del manga a essere creato da Kishimoto e il suo disegno fu completato dall'autore in contemporanea con quello di Iruka.\nMizuki prova a convincere Iruka a promuovere Naruto Uzumaki in modo da potersi guadagnare la sua amicizia e convince il ragazzo, con l'inganno, a rubare la pergamena delle tecniche proibite in modo tale da guadagnarsi il grado di Genin. In seguito, dopo aver sparso la voce del furto della pergamena da parte di Naruto, Mizuki si reca dal ragazzo per sottrargli l'oggetto, ma viene fermato prima da Iruka e poi dallo stesso Naruto che lo sconfigge utilizzando la tecnica superiore della moltiplicazione del corpo appena appresa. Ricompare in seguito nei filler dell'anime, dove viene imprigionato nel carcere di massima sicurezza dei ninja, dove fa amicizia con i fratelli Vento e Fulmine, grazie ai quali d\u00e0 vita a una evasione di massa. Incontra per caso Iruka e Naruto e li affronta, ma si ritira in un secondo momento per poter aumentare il potere del suo . Nonostante l'incremento della forza fisica, alla fine Mizuki viene sconfitto da Naruto con un Rasengan. \u00c8 doppiato in giapponese da Shin'ichir\u014d Miki e Hisayoshi Suganuma da bambino e in italiano da Gianluca Iacono e Monica Bonetto da bambino.\nGenma Shiranui.\n \u00e8 un J\u014dnin del Villaggio della Foglia. Porta sempre in bocca un senbon. Mantiene sempre la calma in ogni situazione e in missione appare un leader capace e determinato, in grado di analizzare i fatti e prendere decisioni velocemente.\nGenma partecip\u00f2 agli esami di selezione dei Ch\u016bnin con il suo team, composto da lui, Gai Maito ed Ebisu, durante il quale vengono visti competere contro la squadra composta da Kakashi Hatake, Rin Nohara e Obito Uchiha. \u00c8 stato in passato una delle guardie del Quarto Hokage, imparando da questi la Tecnica della Dislocazione Istantanea. \u00c8 l'esaminatore del torneo durante la terza prova dell'esame di selezione dei Ch\u016bnin. Genma sar\u00e0 costretto a battersi contro i ninja del Suono e della Sabbia durante l'attacco a Konoha. In seguito, durante una missione col Team Shizune, formato dallo stesso Genma, Shizune, Raido Namiashi e Iwashi Tatami, si imbatte nei membri del Quartetto del Suono ma viene sconfitto e ferito gravemente. Successivamente, durante la guerra, viene incaricato di fare da guardia del corpo ai signori feudali sotto il comando di Mei Terumi. \u00c8 doppiato da Hiroaki Hirata in giapponese e da Luca Sandri, Federico Di Pofi e Andrea Oldani (da ragazzo) in italiano.\nIzumo Kamizuki.\n \u00e8 un ninja del Villaggio della Foglia. Insieme con il suo migliore amico Kotetsu Hagane, svolge il compito di assistente personale del Quinto Hokage, nonch\u00e9 il ruolo di esaminatore nell'esame di selezione dei Ch\u016bnin.\nIzumo, insieme con Kotetsu, viene introdotto segretamente negli esami di selezione dei Ch\u016bnin come esaminatore per testare, tramite una tecnica illusoria, le abilit\u00e0 degli aspiranti Ch\u016bnin. Successivamente il compito di Izumo \u00e8 quello di controllare i partecipanti durante la prova scritta di Ibiki Morino. Durante l'attacco al Villaggio, Izumo combatte i ninja del Suono e della Sabbia, sempre affiancato da Kotetsu. Dopo l'elezione del Quinto Hokage, Izumo viene nominato assistente personale del Capo Villaggio e guardiano del cancello all'entrata del villaggio. Izumo si unisce a una squadra composta da Kotetsu, Asuma Sarutobi e Shikamaru per fermare Hidan e Kakuzu, due membri di Alba. Durante lo scontro affronta Kakuzu e assiste impotente alla morte di Asuma per mano di Hidan. Durante la guerra lui e Kotetsu vengono inseriti nella prima divisione comandata da Darui e affrontano nuovamente Kakuzu.\nIzumo \u00e8 in grado di utilizzare di arti illusorie di basso livello e la tecnica della trasformazione per ingannare gli aspiranti Genin durante gli esami di selezione dei Ch\u016bnin. Durante lo scontro con Kakuzu, Izumo utilizza l'Arte dell'Acqua - Tecnica del Campo Caramelloso, grazie al quale pu\u00f2 impedire i movimenti dell'avversario una volta che questi tocca il liquido uscitogli dalla bocca. Inoltre \u00e8 anche un abile spadaccino. \u00c8 doppiato da Tomohiro Tsuboi e Davide Fumagalli.\nKotetsu Hagane.\n \u00e8 un ninja del Villaggio della Foglia e assistente personale del Quinto Hokage. Kotetsu \u00e8 quasi sempre visto al fianco di Izumo ed \u00e8 caratterialmente il pi\u00f9 irresponsabile e meno coscienzioso dei due.\nKotetsu, insieme con Izumo, viene introdotto segretamente negli esami di selezione dei Ch\u016bnin per testare, tramite una tecnica illusoria, le abilit\u00e0 degli aspiranti Ch\u016bnin. Successivamente il compito di Kotetsu \u00e8 quello di controllare i partecipanti durante la prova scritta di Ibiki. Durante l'attacco al Villaggio, Kotetsu combatte i ninja del suono e della sabbia, sempre affiancato da Izumo. Dopo l'elezione del Quinto Hokage, Kotetsu viene nominato assistente personale del Capo Villaggio e guardiano del cancello all'entrata del villaggio. Kotetsu si unisce a una squadra composta da Izumo, Asuma Sarutobi e Shikamaru per fermare Hidan e Kakuzu, due membri di Alba. Affronta Kakuzu con una mossa insieme con Izumo, ma viene sconfitto e sopraffatto dal nemico, assistendo impotente alla morte di Asuma per mano di Hidan. Durante la guerra lui e Kotetsu vengono inseriti nella prima divisione comandata da Darui e affrontano nuovamente Kakuzu.\nKotetsu \u00e8 in grado di utilizzare arti illusorie di basso livello e la tecnica della trasformazione per ingannare gli aspiranti Genin durante gli esami di selezione dei Ch\u016bnin. Durante lo scontro con Kakuzu, Kotetsu da prova di essere un esperto utilizzatore di armi pesanti. Quella preferita, che utilizza nello scontro con Hidan e Kakuzu, \u00e8 una specie di mazza a due mani di colore viola, che pu\u00f2 lanciare, direzionare e fargli cambiare forma grazie al chakra. \u00c8 doppiato da Tomoyuki Kouno e Claudio Ridolfo.\nIbiki Morino.\n \u00e8 un ninja del Villaggio della Foglia, specializzato nella tortura e nell'interrogatorio. Ibiki \u00e8 un uomo molto alto e ha in testa numerose cicatrici tenute nascoste da una bandana e altre due sul volto.\nIn giovent\u00f9 partecip\u00f2 agli esami di selezione dei Ch\u016bnin con il suo team, composto da lui, Hayate Gekk\u014d e Tokara, affrontando Anko Mitarashi e il suo team. Bench\u00e9 sia molto affezionato a suo fratello Idate, Ibiki fu costretto a bocciarlo all'esame per diventare Ch\u016bnin a causa della sua poca fiducia in s\u00e9 stesso In passato, inoltre Ibiki si scontr\u00f2 con la Squadra Segreta di Spionaggio del Villaggio della Nebbia, ma poco prima di interrogare gli avversari, questi furono uccisi da Kisame Hoshigaki. Ibiki \u00e8 l'esaminatore della prima parte dell'esame, utilizzando le sue capacit\u00e0 per torturare psicologicamente gli studenti. Nella seconda parte del manga, Ibiki viene incaricato da Tsunade di interrogare il ninja della Pioggia catturato da Jiraiya, insieme con Inoichi Yamanaka, per poter ottenere informazioni su Pain. Durante l'attacco di quest'ultimo, Ibiki combatte uno dei suoi corpi. In seguito al summit dei Kage, Ibiki viene rivisto mentre interroga Karin sul Team Taka e sull'Organizzazione Alba.\nIbiki Morino \u00e8 un grande esperto nella tortura ninja e nell'interrogatorio ninja. Abile anche nell'interrogatorio e nella resistenza, in quanto \u00e8 riuscito a sopravvivere alle estenuanti torture del ninja traditore Aoi. Ibiki nell'anime si dimostra in grado di utilizzare due tipi di tecniche del richiamo con il fine di interrogare e torturare gli avversari che sfrutta solamente nello scontro con uno dei corpi di Pain, le quali evocano gabbie e sale di tortura. \u00c8 doppiato da Taiten Kusunoki e Oliviero Corbetta.\nAnko Mitarashi.\n \u00e8 una ninja del Villaggio della Foglia ex-allieva di Orochimaru. Anko \u00e8 l'esaminatrice della seconda prova degli esami di selezione dei Ch\u016bnin. I suoi cibi preferiti sono la zuppa di fagioli dolci e il dango mentre non le piacciono i cibi piccanti, inoltre le piace molto preparare il t\u00e8. \u00c8 una persona esuberante, iperattiva e impaziente, anche se a volte appare addirittura sadica.\nNata e cresciuta al Villaggio della Foglia, dopo esser diventata apprendista del ninja leggendario Orochimaru, apprende numerose tecniche dalla grande potenza, molti dei quali erano proibite. Venne inoltre marchiata da Orochimaru con il suo Segno maledetto e riusc\u00ec a sopravvivere dopo l'evento. In seguito decide di sua volont\u00e0 di non seguire Orochimaru, disgustata dagli esperimenti che il suo maestro conduceva. Allora Orochimaru decide di cancellare alla donna i ricordi legati a quel periodo per impedirle di rivelare ci\u00f2 che sapeva dei suoi piani. Anko crede, quindi, di essere stata abbandonata dal maestro, per poi riacquistare successivamente la memoria una volta ritornata nel Paese del Mare. Diventa l'esaminatrice della seconda prova dell'esame di selezione dei Ch\u016bnin, durante il quale si imbatte in Orochimaru. L'ex-maestro per\u00f2 si dimostra troppo forte e grazie alla sua influenza sul Segno Maledetto costringe alla resa Anko e scappa via, dopo averle svelato di aver lasciato il suo segno al giovane Sasuke e averla minacciata di non interrompere l'esame. La ragazza verr\u00e0 poi trovata e salvata dalla squadra speciale che aveva chiamato e portata alla torre.\nDurante l'attacco di Konoha da parte di Pain, Anko assieme a Yamato e Sai viene mandata in missione con lo scopo di catturare Kabuto. Poco prima della Quarta Grande Guerra Mondiale dei Ninja, viene sconfitta e catturata da Kabuto, che usa il chakra di Orochimaru contenuto nel suo segno maledetto per potenziare i ninja riportati in vita. In seguito alla sconfitta di Kabuto, Sasuke e il Team Falco usano il chakra del Segno Maledetto di Anko come mezzo per riportare in vita Orochimaru. In questo modo Anko perde il segno maledetto. Alcuni anni dopo la fine della guerra, Anko (notevolmente ingrassata) viene mostrata come maestra dell'Accademia ninja.\nAnko fu la prima a sopravvivere al segno maledetto del cielo di Orochimaru, pur non riuscendo a controllarlo, imparando inoltre da lui diverse tecniche proibite relative ai serpenti, tra cui la pi\u00f9 notabile \u00e8 la tecnica dell'Assassinio della Serpe Gemella, un Jutsu proibito, che utilizza serpenti per uccidere istantaneamente l'avversario e l'utilizzatore. Anko dimostra di essere un'esperta ninja di grado J\u014dnin Speciale, a dispetto del suo carattere scostante e avventato. \u00c8 doppiata da Takako Honda e Lorella De Luca.\nHayate Gekko.\n \u00e8 l'esaminatore della terza parte degli esami di selezione dei Ch\u016bnin. Dopo la fine dei preliminari, Hayate pedina Baki assistendo cos\u00ec ad un incontro segreto tra il ninja della Sabbia e Kabuto Yakushi ma viene scoperto ed \u00e8 costretto a combattere contro Baki, morendo nello scontro. Nell'anime, Hayate viene resuscitato da Kabuto Yakushi con la Tecnica della Resurrezione per distruggere il villaggio Tonika situato nei pressi del Paese del Fuoco e, successivamente, per affrontare il Team Kakashi, giunto anch'esso nel medesimo luogo. Negli scontri che seguono affronta Sakura e Naruto, ma alla fine viene sconfitto. Sempre nell'anime, durante la Quarta Grande Guerra Mondiale dei Ninja, viene resuscitato nuovamente da Kabuto incontrando per\u00f2 la sua fidanzata Yugao che trova la forza di combattere il fidanzato, attaccandolo nel bosco e sconfiggendolo.\nNonostante possa sembrare sempre in fin di vita a causa della sua perenne tosse \u00e8 molto forte nelle arti marziali, soprattutto con il supporto della sua katana, nell'uso della quale \u00e8 un maestro. Hayate \u00e8 anche famoso per la sua tecnica dell'invisibilit\u00e0 e per le sue doti sensoriali, capacit\u00e0 che lo rendono molto forte al punto tale da essere lodato persino dal Terzo Hokage. \u00c8 doppiato da Nozomu Sasaki da Paolo Sesana e Emiliano Reggente in Naruto Shippuden.\nRaido Namiashi.\n \u00e8 l'assistente del Terzo Hokage durante la terza parte dell'esame di selezione dei Ch\u016bnin. \u00c8 stato una delle guardie del Quarto Hokage, imparando da lui la Tecnica della Dislocazione Istantanea. Partecipa insieme con Genma a uno scontro con il Quartetto del Suono venendo tuttavia ridotto in fin di vita, venendo poi curato da Tsunade dopo essere stato portato a Konoha. Utilizza una spada nera e ha delle cicatrici e bruciature sul viso. Durante la Quarta Grande Guerra Mondiale dei Ninja combatte prima lo Zetsu nero e poi, dopo aver teletrasportato Mei Terumi, affronta il Secondo Tsuchikage controllato da Kabuto. \u00c8 doppiato da Hiroshi Tsuchida e in italiano da Luca Sandri (1\u00ba voce), Pino Pirovano (2\u00ba voce) e Andrea De Nisco (\"Shippuden\").\nIwashi Tatami.\n\u00c8 un Chunin del villaggio della Foglia. Fa parte del team di Shizune per inseguire il quartetto del suono. Sebbene nel manga non sia chiaro, nell'anime teletrasporta, insieme con Genma e Raido, Mei Terumi.\nAoba Yamashiro.\n \u00e8 un J\u014dnin del Villaggio della Foglia. Ha capelli a punta di colore nero e porta sempre un paio di occhiali neri. Fa la sua prima apparizione alla riunione indetta dal Terzo Hokage e dagli altri J\u014dnin per discutere sulla morte di Hayate e il possibile coinvolgimento di Orochimaru. Durante l'invasione di Orochimaru, fu il primo ad annullare la tecnica soporifera di Kabuto e il primo a idenficarlo vestito da membro della squadra ANBU e si impegn\u00f2 a contrastare le forze di Orochimaru.\nDurante la seconda parte del manga Aoba riappare come un membro del Niju Shotai, squadra speciale capitanata da Asuma con il compito di catturare Hidan e Kakuzu. Accompagna in seguito Naruto sull'isola del Villaggio delle Nuvole per tenere al sicuro le forze portanti e ha un breve scontro con Kisame, da cui esce sconfitto. Dopo che questi viene battuto e catturato da Gai, Aoba tenta di ricavare informazioni dalla mente del ninja della Nebbia. Fa parte della Compagnia d'Informazione della Quarta Grande Guerra Mondiale dei Ninja. \u00c8 doppiato da Kenjir\u014d Tsuda e Andrea De Nisco.\nHiashi Hyuga.\n \u00e8 il fratello gemello di Hizashi Hy\u016bga ma nacque per primo e questo lo rese un membro della casata principale. Ha due figlie: Hinata Hy\u016bga e Hanabi Hy\u016bga. Hiashi \u00e8 raffigurato come un padre severo e considerava la sua primogenita debole e inadatta a far parte del clan. Alcuni anni prima dell'inizio della storia uccise un ninja del Villaggio delle Nuvole che stava cercando di rapire Hinata. Quando il villaggio chiese come compenso il corpo di Hiashi, il Terzo Hokage e il clan decisero di dare il corpo di Hizashi al suo posto, per evitare che il Byakugan cadesse in mano nemiche. Hiashi si oppose alla decisione, ma fu fermato dal fratello, desideroso di poter morire per proteggere il clan e il villaggio.\nDurante l'esame di selezione dei Ch\u016bnin, rivela a Neji la verit\u00e0 sulla morte del padre e incomincia ad allenarlo personalmente. In seguito Hiashi affront\u00f2 i ninja della sabbia e del suono durante l'invasione di Konoha, abbattendoli. Durante la Quarta Grande Guerra Mondiale dei Ninja si aggregher\u00e0 alla prima divisione e sar\u00e0 costretto a combattere contro suo fratello, il quale era stato riportato alla vita e manipolato dalla Tecnica di resurrezione impura di Kabuto Yakushi. Si recher\u00e0 poi col resto dell'alleanza sul luogo dove Naruto, Kakashi, Bee e Gai stanno combattendo contro Madara e Obito. Durante la lotta insieme con Hinata e Neji prender\u00e0 le difese di Naruto e assister\u00e0 impotente alla morte del nipote Neji, chiedendo scusa al fratello per non essere stato in grado di proteggerlo.\nCome tutti i membri del clan Hy\u016bga, Hiashi possiede il Byakugan, l'abilit\u00e0 innata del suo clan, che gli d\u00e0 una vista a 359\u00ba, e lo speciale stile di combattimento chiamato Juken, che gli consente di danneggiare il sistema circolatorio del chakra e gli organi interni. Essendo inoltre il capo della casata principale, conosce e padroneggia tutte le tecniche segrete del clan, come il Palmo d'Aria e la Rotazione Suprema. \u00c8 doppiato da Eiz\u014d Tsuda e Marco Pagani e Natale Ciravolo (ep. 362+).\nHanabi Hyuga.\n \u00e8 la seconda figlia di Hiashi Hy\u016bga e sorella minore di Hinata. Quando Hiashi discute con Kurenai Yuhi riguardo a Hinata, afferma che questa \u00e8 \"anche pi\u00f9 debole di Hanabi, che \u00e8 pi\u00f9 piccola di cinque anni\", il che significa che Hanabi mostra pi\u00f9 talento di quanto non ne mostrasse Hinata alla sua et\u00e0. Hanabi sembra molto calma e ubbidiente, per lo meno in presenza di suo padre. \u00c8 doppiata da Kiyomi Asai e Loretta Di Pisa, Laura Cherubelli (ep. 389+).\nHizashi Hyuga.\n era il padre di Neji e il fratello gemello di Hiashi Hy\u016bga, ma poich\u00e9 venne al mondo per secondo divenne un membro della casata cadetta. Egli durante la sua vita nutr\u00ec sempre rancore verso la casata principale. Quando divenne chiaro che suo figlio Neji aveva pi\u00f9 talento di Hinata, Hizashi manifest\u00f2 il desiderio che il figlio fosse nato nel ramo principale della famiglia. In seguito a un attentato da parte del villaggio delle nuvole decider\u00e0 di sacrificarsi al posto del fratello, cos\u00ec da poter morire da \"uomo libero\". Hizashi viene resuscitato da Kabuto Yakushi tramite la Tecnica della Resurrezione durante la Quarta Grande Guerra Mondiale dei Ninja, insieme con Asuma Sarutobi e Dan Kato e combatte contro la Prima Divisione comandata da Darui. In questa occasione affronta suo fratello Hiashi. Verr\u00e0 sconfitto e sigillato. Torner\u00e0 nell'adil\u00e0 dopo che la tecnica verr\u00e0 sciolta da Kabuto sotto l'illusione di Itachi Uchiha. \u00c8 doppiato da Pino Pirovano.\nShibi Aburame.\n \u00e8 ninja J\u014dnin, padre di Shino Aburame e membro del clan Aburame. Durante l'invasione di Konoha us\u00f2 i suoi insetti per portare il veleno della marionetta di Kankuro fuori dal corpo del figlio. Lo ritroviamo nella seconda parte del manga dove, assieme a Shino e ad altri due membri del clan Aburame, affronta Konan. Allo scoppio della Quarta Grande Guerra Mondiale dei Ninja viene inviato con una squadra nell'isola dove si allena Naruto per evitare che fugga dal luogo. \u00c8 doppiato da Kenji Hamada \u00e8 in italiano da Michele Radice e Andrea Lavagnino (ep. 317+).\nShizune.\n \u00e8 una ninja del Villaggio della Foglia e un'allieva e segretaria di Tsunade. Shizune \u00e8 molto vicina a quest'ultima e una delle poche persone di cui Tsunade si fida ciecamente. Si prende anche cura di Tonton, il maialino di Tsunade. Diversamente da Tsunade, Shizune \u00e8 una persona pratica, che pensa razionalmente e si ritrova quindi a rimproverare Tsunade per la sua tendenza a giocare d'azzardo e pensare con il cuore.\nShizune \u00e8 la nipote di Dan ed \u00e8 l'allieva di Tsunade. Dopo la morte di suo zio, Shizune lascia il villaggio con Tsunade, come sua apprendista. Quando Orochimaru si presenta da Tsunade per farsi guarire le braccia, Shizune cerca di fermare la donna, ma viene colpita dalla maestra duramente, perdendo i sensi. In seguito cerca di aiutare Tsunade insieme con Jiraiya e Naruto, ma viene sconfitta facilmente da Kabuto Yakushi. Dopo l'insediamento di Tsunade come Quinto Hokage, Shizune diventa la sua assistente personale, assumendosi l'arduo compito di far lavorare la sua pigra maestra, che spesso dorme sulla scrivania o scappa a bere Sak\u00e8 invece di svolgere i suoi doveri burocratici (tediosi ma necessari). Shizune cerca anche di convincere Tsunade a non mandare Naruto in missioni che lo possano far venire in contatto con l'Organizzazione Alba. Durante l'attacco di Pain, Shizune scopre il segreto del nemico e lo rivela a Tsunade ma viene uccisa da uno dei corpi di Pain. In seguito viene resuscitata da Nagato. Dopo il summit dei 5 Kage viene creata un'alleanza ninja dei cinque grandi paesi ninja, per fronteggiare la guerra proclamata dall'Organizzazione Alba. A Shizune viene dato il grado di Capitano della squadra medica dell'alleanza ninja. Si reca in seguito col resto dell'alleanza sul luogo dove Naruto, Killer Bee, Gai e Kakashi stanno affrontando Madara e Obito Uchiha. Nell'epilogo Shizune continua il suo lavoro di assistente presso il settimo Hokage Naruto.\nShizune \u00e8 un'abile ninja e, a detta di Tsunade, possiede un grande talento per l'arte medica. \u00c8 infatti in grado di assistere i feriti e di autocurarsi, ma si rivela anche abile nel combattimento, in cui fa uso principalmente di veleni, per esempio avvelenando degli spilli che tiene nascosti nelle maniche del vestito oppure usando la tecnica della nebbia velenosa, con la quale sputa dalla bocca un gas letale \u00c8 risaputo che sappia usare tecniche dell'elemento del Fuoco. \u00c8 doppiata da Keiko Nemoto e in italiano da Debora Magnaghi (prima serie, Shippuden ep. 1-286, 363+) da Gea Riva (da bambina) in e Gaia Bolognesi (ep. 287-320).\nNawaki Senju.\n \u00e8 il fratello minore di Tsunade e membro del clan Senju. Era molto simile a Naruto sia sotto l'aspetto fisico, sia per il suo sogno, diventare Hokage. Desiderava ardentemente andare in guerra quando divenne un Genin perch\u00e9 voleva proteggere il Villaggio che suo nonno, il Primo Hokage, aveva fondato. Fiera della determinazione di suo fratello Tsunade gli diede la collana del nonno. Nawaki mor\u00ec in guerra, durante la Seconda Grande Guerra Mondiale dei Ninja. \u00c8 doppiato da Yumiko Kobayashi e Davide Fumagalli.\nFugaku Uchiha.\n era il padre di Itachi e Sasuke, nonch\u00e9 marito di Mikoto Uchiha e capo del clan Uchiha. Era inoltre il capitano della polizia della Foglia. Fugaku \u00e8 raffigurato come un padre severo coi figli e che cerca di organizzare un colpo di Stato contro il villaggio, che ormai sembra aver dimenticato gli Uchiha. A tale scopo fa s\u00ec che Itachi entri nella squadra ANBU come spia ma questi volta le spalle al clan, diventando un agente doppiogiochista e portando informazioni al villaggio. Non riconobbe mai l'abilit\u00e0 del figlio minore Sasuke fino a quando Itachi non diede segni di voler tradire il clan, tuttavia Mikoto confid\u00f2 al figlio che suo padre in privato non faceva altro che parlare di lui.\nSpesso spingeva Itachi a interessarsi di pi\u00f9 del clan, dicendogli che avrebbe dovuto comportarsi come un esempio per gli altri, soprattutto per Sasuke. Improvvisamente Shisui, il migliore amico di Itachi nonch\u00e9 suo cugino, venne trovato morto in un fiume in circostanze sospette: Itachi venne sospettato, ma grazie all'intervento del padre venne scagionato. Il rapporto fra Itachi e suo padre peggior\u00f2 rapidamente finch\u00e9 fu ucciso dal figlio insieme con la moglie durante la notte dello sterminio del suo clan. Ciononostante prima di essere uccisi sia Fugaku che Mikoto rivelano a Itachi di essere orgogliosi di lui e gli fanno promettere di prendersi cura di Sasuke.\nFugaku, in quanto membro del clan Uchiha, ha sin da piccolo dimostrato un grande talento, intelligenza spiccata e un ottimo fisico. Come tutti i membri del clan \u00e8 predisposto all'Arte del Fuoco ed \u00e8 in grado di usare la Tecnica della Palla di Fuoco Suprema, che insegner\u00e0 ai figli. \u00c8 doppiato da Kenji Hamada e Pino Pirovano (prima serie, ep. 84) e Diego Sabre (prima serie, ep. 129-131) e Maurizio Arena (\"Shippuden\", ep. 140-141) e Paolo Sesana (\"Shippuden\", ep. 357-359).\nDan Kato.\n era un ninja del Villaggio della Foglia. Era lo zio di Shizune e il fidanzato di Tsunade. Dan aveva l'ambizione di diventare Hokage per proteggere le persone che amava. Durante la Seconda Grande Guerra Mondiale dei Ninja, Dan perse sua sorella, cosa che port\u00f2 il ninja a impegnarsi nelle missioni e decise che sarebbero diventato Hokage per proteggere le persone che amava. In seguito, Dan si fidanz\u00f2 con Tsunade che come lui aveva perso un fratello, ma fu ucciso durante una missione, nonostante l'impegno di Tsunade nel guarirlo. La morte di Dan caus\u00f2 l'emofobia di Tsunade, che riusc\u00ec a vincere soltanto mentre cercava di proteggere Naruto da Orochimaru, molti anni pi\u00f9 tardi.\nDan viene resuscitato da Kabuto Yakushi tramite la Tecnica della Resurrezione durante la Quarta Grande Guerra Mondiale dei Ninja e combatte contro la Prima Divisione comandata da Darui. Ch\u014dza Akimichi e altri ninja riusciranno a imprigionarlo in una barriera per impedire l'attivazione della sua tecnica speciale. Dopo che la tecnica della resurrezione verr\u00e0 annullata dallo stesso Kabuto, sotto effetto di un'illusione dello sharingan di Itachi Uchiha, Dan convincer\u00e0 Ch\u014dza a liberarlo e, utilizzando la sua tecnica, eviter\u00e0 la sorte degli altri ninja resuscitati; libero dal controllo di Kabuto, raggiunger\u00e0 Tsunade sotto forma di spirito e le doner\u00e0 nuove energie, ricreando il sigillo della rinascita col proprio chakra per poi sparire.\nDan era famoso nel mondo ninja specialmente per la Tecnica dell'Evanescenza che gli permette di lasciare momentaneamente il proprio corpo per poter viaggiare a piacimento nello spazio sotto forma di spirito. \u00c8 doppiato da Takuma Suzuki e da Gianluca Iacono e Francesco Prando (ep. 321-333). \nChoza Akimichi.\n \u00e8 il 15\u00ba capo del clan Akimichi e padre di Ch\u014dji. Ch\u014dza \u00e8 un uomo gentile, premuroso e molto saggio. Ama particolarmente mangiare, come ogni altro membro del suo clan. Indossa un'armatura su cui \u00e8 inciso il kanji .. Fa parte del primo trio \"Ino-Shika-Ch\u014d\", insieme con Shikaku Nara e Inoichi Yamanaka.\nNella prima e nella seconda parte del manga Ch\u014dza appare inizialmente solo in poche occasioni, in particolare durante l'attacco da parte dei ninja del Suono e della Sabbia, durante il quale aiuta a difendere il Villaggio della Foglia con i suoi ex-compagni di squadra, e al funerale del Terzo Hokage. Compare successivamente con un ruolo di rilievo insieme con il figlio durante l'invasione di Pain, supportando Kakashi nello scontro con il Regno Demoniaco e il Regno Divino, dal quale esce sconfitto e con ferite gravi, venendo successivamente salvato da Katsuyu. In questa vicenda si scopre che ha fatto squadra con il ninja copia in passato. Ch\u014dza partecipa anche alla Quarta Grande Guerra Mondiale dei Ninja, dove viene inserito nella Prima Divisione comandata da Darui.\nAppartenendo al clan Akimichi, Ch\u014dza conosce la Tecnica dell'Espansione, che gli permette di espandere tutto il suo corpo fino a diventare un vero gigante, oppure di espanderlo parzialmente; sa utilizzare anche la tecnica del Proiettile Umano Travolgente. \u00c8 doppiato da Nobuaki Fukuda Marco Pagani e Massimiliano Plinio (ep. 321-333).\nShikaku Nara.\n \u00e8 un ninja del Villaggio della Foglia, capo del clan Nara e padre di Shikamaru. Ha un temperamento piuttosto mite e come il figlio possiede un'intelligenza straordinaria e sa giocare a sh\u014dgi talmente bene da battere Shikamaru, con un quoziente intellettivo di 200. \u00c8 sposato con Yoshino, donna dal carattere forte e autoritario.\nShikaku \u00e8 il coordinatore della squadra dei J\u014dnin di Konoha e membro del precedente Team Ino-Shika-Ch\u014d assieme a Ch\u014dza Akimichi e Inoichi Yamanaka. Nel corso degli anni, ha continuato a redigere il libro di famiglia, in cui vengono spiegati i sintomi delle varie malattie e la preparazione delle relative medicine. Questo libro \u00e8 stato considerato molto utile dal Quinto Hokage durante il suo periodo di attivit\u00e0. La prima apparizione di Shikaku si ha durante l'attacco a Konoha da parte di Orochimaru. Qui, insieme con i suoi compagni, dimostra di essere un ninja veramente forte sconfiggendo molti ninja del Suono e della Sabbia. Quando Shikamaru ritorna senza successo dalla missione per recuperare Sasuke incoraggia suo figlio a prendersi la responsabilit\u00e0 in qualit\u00e0 di capitano di squadra.\nShikaku viene visto mentre spinge Shikamaru a reagire dopo la morte di Asuma Sarutobi, suo maestro, per mano di Hidan e Kakuzu. Riappare successivamente durante l'attacco a Konoha da parte di Pain; pi\u00f9 tardi prende parte alla difesa di Konoha. Dopo l'invasione da parte di Pain, Shikaku, in qualit\u00e0 di coordinatore della squadra J\u014dnin, viene convocato alla riunione d'emergenza per l'elezione del Sesto Hokage proponendo Kakashi Hatake. Durante la Quarta Grande Guerra Mondiale dei Ninja rivela tutte le sue abilit\u00e0 di stratega come assistente del quarto Raikage, consigliando principalmente lo spostamento delle truppe sul campo e a volte mitigando le decisioni troppo impulsive del raikage. Muore dopo aver elaborato e diffuso ai suoi compagni la sua ultima strategia contro il Decacoda, durante la guerra a causa di una Teriosfera dello stesso, scagliata da un incredibile distanza.\nShikaku utilizza pi\u00f9 volte la Tecnica del Controllo dell'Ombra; durante lo scontro con i ninja della Sabbia, Shikaku utilizza anche la tecnica dello strangolamento dell'ombra. \u00c8 doppiato da Hiroshi Yanaka e in italiano da Maurizio Arena (prima serie, \"Shippuden\" ep. 1-179) e Michele Radice (ep. 217+). \nInoichi Yamanaka.\n \u00e8 un ninja del Villaggio della Foglia e membro del precedente Team Ino-Shika-Ch\u014d assieme a Ch\u014dza Akimichi e Shikaku Nara. Inoichi \u00e8 capo del clan Yamanaka e padre di Ino.\nAppare per la prima volta durante l'invasione di Konoha, mentre lotta contro i ninja del Suono e della Sabbia insieme con i suoi ex-compagni. Nella seconda parte del manga appare insieme con Ibiki Morino mentre ispeziona un ninja della Pioggia per trovare informazioni riguardanti Pain, quando la figlia lo avvisa dell'attacco a Konoha, riuscendo a capire il segreto nascosto dell'avversario. Inoichi tenter\u00e0 poi di fermare Naruto che chiede non di non essere seguito; Shikaku convincer\u00e0 l'amico a fidarsi di Naruto, sotto consiglio di Shikamaru. Ricompare successivamente all'assemblea dei Kage che si svolge nel Paese del Ferro, in cui viene decisa la creazione di un unico esercito comune fra le cinque grandi nazioni: in questa occasione gli viene conferito il rango di capitano dell'unit\u00e0 informazioni. Durante la guerra morir\u00e0 insieme con Shikaku Nara a causa di una teriosfera lanciata dal Decacoda contro il QG dell'alleanza.\nCome membro del clan Yamanaka le sue tecniche principali sono quelle segrete del suo clan. Pu\u00f2 leggere nella mente di un essere umano, vivo o deceduto, pi\u00f9 velocemente di molti altri ninja del Villaggio della Foglia. Grazie alla sua notevole capacit\u00e0 di poter comunicare telepaticamente mediante appositi strumenti, viene nominato capo dell'unit\u00e0 informazioni dell'esercito alleato ninja durante la Quarta Grande Guerra Mondiale dei Ninja. Pu\u00f2 comunicare con l'intero esercito alleato telepaticamente, anche se con un enorme sforzo mentale, a causa del quale comincia a sudare abbondantemente e subisce danni fisici come perdere sangue dal naso. \u00c8 doppiato in giapponese da Daiki Nakamura e in italiano da Pino Pirovano nella prima serie e da Maurizio Trombini nella seconda.\nRin Nohara.\n era una giovane kunoichi del team capitanato da Minato Namikaze insieme con Kakashi e Obito. Da sempre innamorata di Kakashi, era solita intromettersi fra quest'ultimo e Obito nelle loro litigate. Obito era innamorato di lei, e nonostante non ricambiasse i suoi sentimenti, Rin sosteneva il sogno del compagno di diventare Hokage. Durante la Terza Grande Guerra Mondiale dei Ninja fu catturata da alcuni uomini del Villaggio della Roccia: Obito e Kakashi andarono a salvarla, riuscendoci ma col sacrificio di Obito. Su richiesta di quest'ultimo, Rin us\u00f2 le sue conoscenze mediche per trapiantare lo Sharingan di Obito su Kakashi, che in precedenza aveva perso l'occhio sinistro. Pochi mesi dopo la presunta morte di Obito, Rin viene rapita da alcuni ninja del Villaggio della Nebbia, che sigillano in lei la Tartaruga a tre code; Kakashi la salva e scappa con lei, venendo inseguiti da alcuni shinobi il cui piano era proprio far s\u00ec che Kakashi la portasse al villaggio per far scatenare il Tricoda e distruggere Konoha dall'interno. Consapevole di questo, la ragazza, per salvare il villaggio, si fa uccidere da Kakashi, frapponendosi tra quest'ultimo e uno shinobi della Nebbia. Kakashi nonostante mantenga un'espressione impassibile, soffre ancora per la sua scomparsa, andando a visitare spesso la sua tomba. Si scoprir\u00e0 alla fine che Rin non si era suicidata di propria iniziativa ma che era stata rapita da Madara e poi ipnotizzata da quest'ultimo impiantandogli un sigillo nel corpo per controllarla come una marionetta e che non fu un'idea della Nebbia di trasformarla nella forza portante del Tricoda e che fu Madara a costringerla controllando la sua mente a uccidersi col mille falchi di Kakashi oppure se Rin fosse riuscita a ribellarsi agli ordini di Madara avrebbe ordinato agli shinobi della Nebbia anche essi controllati dallo stesso Madara di ucciderla sotto gli occhi di Obito per farlo sprofondare nell'oscurit\u00e0 e indurlo all'allearsi con lui. Nel finale, quando Obito morir\u00e0 veramente, ella gli confesser\u00e0 di essere sempre stata accanto a lui e di averlo sempre protetto. \u00c8 doppiata da Haruhi Nanao e Giulia Franzoso.\nDanzo Shimura.\n \u00e8 il capo della Radice, una sottosezione guerrafondaia e militarista degli ANBU, nonch\u00e9 il reggente Sesto Hokage.\nCaratterizzato da un carattere freddo, distaccato e ossessionato dal desiderio di seguire rigorosamente tutte le regole ninja, presenta un'ideologia diametralmente opposta a quella degli Hokage e proprio per questo non ottenne la carica di capo villaggio da Tobirama: viene infatti definito come il lato oscuro della Foglia, in contrapposizione al lato chiaro rappresentato dal Terzo Hokage Hiruzen Sarutobi, che Danz\u014d considerava troppo debole nella gestione del villaggio. Considera le emozioni un ostacolo al completamento di una missione e crede che il sacrificio sia una risorsa indispensabile per raggiungere i propri obiettivi, nonch\u00e9 la caratteristica fondamentale per un ninja. Nel corso degli anni la Radice, sotto la sua gestione, ha compiuto innumerevoli operazioni in incognito e spesso senza l'autorizzazione del Terzo Hokage, portando a termine con qualsiasi mezzo incarichi che, sempre secondo Danz\u014d, erano necessari per il bene di Konoha. Tuttavia, nonostante le buone intenzioni, attraverso i flashback si scopre come siano state proprio le sue azioni il motivo per cui ninja come Sasuke, Nagato e Kabuto sono diventati nemici del villaggio, e che quindi il suo estremismo, alla fine, abbia portato pi\u00f9 danni che benefici per Konoha. Ha sempre agito con lo scopo di proteggere il villaggio, ma ci\u00f2, per lui, significava prendere il comando ed eliminare chiunque cercasse di impedirglielo. Fino all'ultimo ha biasimato gli altri per colpe delle quali lui era altrettanto responsabile, se non di pi\u00f9, e per tutta la vita ha ripetuto a tutti, compreso s\u00e9 stesso, che il sacrificio \u00e8 indispensabile nel mondo dei ninja, quando lui, direttamente o indirettamente ha sacrificato le vite degli altri, compresa quella di molti abitanti del villaggio, senza mai ponderare seriamente di fare altrettanto con la propria e autoconvincendosi, nel frattempo, di dover sopravvivere poich\u00e9 ancora troppo importante per il futuro del mondo.\nSi \u00e8 sempre sentito inferiore a Hiruzen e per di pi\u00f9, durante una missione, assistette impotente alla nomina di quest'ultimo a Terzo Hokage; deciso a succedergli al momento propizio, divenne uno dei suoi consiglieri e si concentr\u00f2 sul creare un corpo d'elite totalmente ai suoi ordini. In un periodo imprecisato si alle\u00f2 con Orochimaru e, successivamente, con Hanzo per ottenere la carica di Hokage, ma nonostante i suoi sforzi non riusc\u00ec a realizzare il suo obbiettivo perch\u00e9 la carica di Quarto Hokage fu data a Minato Namikaze. Dopo averlo reclutato negli ANBU e averlo usato come spia all'interno del suo clan, Danz\u014d \u00e8 stato il primo a ordinare a Itachi di sterminare gli Uchiha, oltraggiando ulteriormente il clan rubando poi molti Sharingan (tra cui quello destro di Shusui) per i suoi scopi. Dopo il salvataggio di Gaara da parte della Squadra Kakashi, ordina a Sai di entrare in quest'ultima per uccidere Sasuke, anche se la missione non va in porto.\nDurante l'attacco di Pain, uccide il rospo incaricato di avvertire Naruto di ci\u00f2 che sta accadendo e poi decide di nascondersi nel rifugio della Radice, insieme con i suoi uomini, e di intervenire solo dopo la conclusione dell'invasione. Dopo la sconfitta di Pain da parte di Naruto viene nominato Reggente Sesto Hokage dopo che Tsunade cade in coma a causa della grave perdita di chakra e insieme con Fuu e Torune, sue guardie del corpo e membri della Radice, raggiunge il summit dei capi villaggio organizzato dal Quarto Raikage nel Paese del Ferro; qui tenta di prendere il comando dell'alleanza shinobi ipnotizzando con il suo Sharingan Mifune, ma viene scoperto da Ao.\nQuando Sasuke giunge nella sala del summit, Danz\u014d fugge insieme con i suoi uomini ma non riesce a sbarazzarsi di Tobi, che lo ostacola durante il tragitto di ritorno per il Villaggio della Foglia; questi porta quindi sul campo di battaglia Sasuke, nel frattempo ripresosi dalla battaglia con i Kage, che lo attacca per vendicare Itachi. Dopo un lungo scontro, Danz\u014d viene sconfitto e ferito mortalmente; prima di morire cerca di uccidere Sasuke e Tobi tramite un sigillo suicida, ma fallisce. Il suo ultimo pensiero va all'eterno rivale Hiruzen, riconoscendo di essergli sempre stato secondo. Poco tempo dopo la sua morte, Itachi rivela indirettamente a Naruto il perch\u00e9 Danz\u014d non sia riuscito a diventare Hokage: secondo Itachi la carica di Kage viene conferita a un ninja che ha gi\u00e0 ottenuto l'approvazione e il riconoscimento del proprio villaggio, al contrario di Danz\u014d che, invece, non ha mai cercato l'approvazione degli abitanti di Konoha, ma ha arbitrariamente deciso di essere l'unico in grado di guidarli. Anche se, negli anni successivi alla sua morte, alcuni suoi vecchi subordinati rimasero convinti dell'importanza che il capo della Radice ha costituito per il benessere di Konoha, molti altri, come Sai, hanno concluso che, per quanto ben intenzionate, le azioni di Danz\u014d hanno portato soprattutto sofferenza.\nEra dotato di una buona velocit\u00e0 nei movimenti, una resistenza e una forza fisica notevoli e una conoscenza vastissima dei sigilli; in questo campo era senza dubbio uno dei ninja pi\u00f9 forti: durante il loro scontro riesce infatti ad applicare a Sasuke un sigillo che ne blocca completamente i movimenti senza che questi se ne accorga, mentre ai membri della Radice applicava un sigillo sulla lingua affinch\u00e9 questi non potessero divulgare alcuna informazione sul suo conto. Era inoltre in grado di utilizzare la tecnica del richiamo per evocare un Baku, con cui bloccava i nemici e potenziava le sue tecniche di vento. Nell'occhio destro, che teneva sempre bendato, possedeva lo Sharingan di Shisui Uchiha, con cui era in grado di controllare le menti delle persone senza che queste se ne accorgessero grazie all'arte illusoria Kotoamatsukami: questa tecnica \u00e8 cos\u00ec potente che Shisui poteva usarla solo una volta ogni dieci anni ma Danz\u014d, per merito delle cellule di Hashirama impiantategli da Orochimaru nel braccio destro, poteva disporre di un intervallo di tempo notevolmente pi\u00f9 ristretto. Sempre nel braccio destro possedeva altri dieci Sharingan e l'abilit\u00e0 di usare l'arte del legno: combinando le due caratteristiche Danz\u014d poteva utilizzare la tecnica proibita del clan Uchiha, Izanagi, che consente all'utilizzatore di trasformare la realt\u00e0 in un'illusione per pochi secondi a costo di uno Sharingan. Tutto ci\u00f2 fa presupporre che Danz\u014d mirasse ad impossessarsi anche della Volpe a Nove Code di Naruto. \u00c8 doppiato in giapponese da Hiroshi Ito e in italiano da Raffaele Farina, Alessandro Germano (da giovane), Roberto Fidecaro (ep. 317, 339) e Pasquale Anselmo (ep. 336, 347, 348).\nKushina Uzumaki.\n era un ninja e forza portante della Volpe a Nove Code, originaria del clan Uzumaki del Villaggio del Vortice. \u00c8 la madre di Naruto e moglie di Minato Namikaze. Jiraiya la ricorda come una donna dai capelli rossi, molto bella ma con un carattere da maschiaccio. Per tale motivo era soprannominata .\nIn giovane et\u00e0 divenne la forza portante della Volpe a Nove Code, succedendo a Mito Uzumaki. Ancora bambina si trasfer\u00ec al Villaggio della Foglia, dove incontr\u00f2 Minato, e, col tempo, nacque tra loro l'amore, dopo che questi la salvo da un rapimento da parte dei ninja della Nuvola. Dopo il matrimonio con Minato, Kushina rimase incinta e partor\u00ec. Quando una forza portante partorisce, il demone rischia di liberarsi: di questa situazione si approfitter\u00e0 Tobi, che libera la volpe e tenta di distruggere il villaggio. Per fermare il cercoterio, Minato e Kushina si sacrificano e lo sigillano dentro al figlio Naruto, donandogli il chakra a loro rimanente per aiutarlo in occasioni future. Quando Naruto cerca di controllare il chakra della Volpe compare Kushina, che gli racconta come si sono svolte le cose e lo aiuta a controllare la Volpe.\nKushina possiede una grande forza fisica ed \u00e8 capace di sferrare calci e pugni molto potenti. Con il suo particolare chakra \u00e8 capace di controllare tramite catene di chakra i Cercoteri. Essendo stata inoltre la Forza Portante dei Kurama in vita ha avuto accesso all'incredibile quantit\u00e0 di chakra della Volpe. Possedeva inoltre una vasta conoscenza dei sigilli. \u00c8 doppiata da Emi Shinohara e in italiano da Renata Bertolas (ep. 246-249) e Elisabetta Spinelli (ep. 282, 349+ e film) e Perla Liberatori (ep. 327-348).\nSakumo Hatake.\n, conosciuto anche come , \u00e8 stato un J\u014dnin del Villaggio della Foglia nonch\u00e9 padre di Kakashi Hatake.\nFisicamente si presentava come un uomo alto, molto simile al figlio nella corporatura e nel volto, con lunghi capelli brizzolati raccolti in una coda. Nonostante la sua fama e la sua forza era una persona molto umile e provava un profondo amore per la sua famiglia nonch\u00e9 una grande devozione verso il suo paese.\nSecondo quanto affermato dal Quarto Hokage, Sakumo basava le proprie missioni sul Codice dei Ninja, credo che impart\u00ec anche al figlio, ed era considerato talmente abile che persino la fama dei Tre Ninja Leggendari impallidiva se paragonata alla sua. In battaglia utilizzava una lama di chakra argenteo e, come rivela l'anziana Chiyo, \u00e8 stato lui a uccidere i genitori di Sasori.\nDopo aver fallito una missione di vitale importanza per Konoha anteponendo la vita dei suoi compagni alla riuscita dell'incarico, Sakumo cadde in disgrazia e dopo un periodo di depressione si tolse la vita: sar\u00e0 proprio questo tragico evento a spingere Kakashi ad attenersi in modo ossessivo al codice ninja, finch\u00e9 il compagno Obito (grande ammiratore di Sakumo) non lo spinger\u00e0 a riconoscere il valore della vita dei compagni.\nAppare per la prima volta in occasione della morte di Kakashi nello scontro con Pain mentre aspetta il figlio nell'aldil\u00e0 davanti a un fuoco acceso: i due avranno modo di chiarirsi e quando Nagato riporta in vita tutti gli abitanti di Konoha caduti in battaglia, Sakumo, dopo essere stato perdonato dal figlio, rivela di poter ora proseguire e finalmente riabbracciare sua moglie.\n\u00c8 doppiato da Daichi End\u014d e Stefano Albertini.\nTorune Aburame.\n \u00e8 ninja appartenente al clan Aburame ed \u00e8 un membro della Radice. Viene scelto da Danz\u014d come guardia del corpo, insieme con Fuu, per il meeting dei Kage nel Paese del Ferro. Dopo essere sfuggito da Sasuke durante il meeting, ha un breve scontro con Tobi, il quale lo risucchia in un'altra dimensione tramite lo speciale potere dello Sharingan, insieme con Fuu. In seguito viene riportato nella sua dimensione da Tobi stesso e viene utilizzato da lui e da Kabuto come esperimento per la Tecnica di Resurrezione, per mostrare a Tobi il funzionamento della tecnica. Tobi gli rompe il collo, uccidendolo, ma Kabuto lo fa tornare in vita sacrificando Fuu. In quanto appartenente al clan Aburame, Torune pu\u00f2 controllare gli insetti, ma a differenza degli altri membri del clan, i suoi sono dei tipi particolari che attaccano il nemico a livello cellulare, distruggendolo dall'interno. Tale tecnica \u00e8 segreta anche all'interno del clan Aburame e gli unici in grado di neutralizzarla con dei particolari anticorpi, sono Shikurou Aburame e Torune stesso. \u00c8 doppiato da Hidenori Takahashi e Daniele Raffaeli (Shippuden epp 316-317).\nFuu Yamanaka.\n \u00e8 membro del clan Yamanaka e della Radice. Viene scelto da Danz\u014d come guardia del corpo, insieme con Torune, per il meeting dei Kage nel Paese del Ferro. Dopo essere sfuggito a Sasuke, Danz\u014d gli ordina di sconfiggere Ao, il ninja della Nebbia sulle loro tracce, e di rubargli il Byakugan. Inizialmente in vantaggio contro l'avversario, Fuu \u00e8 costretto a ritirarsi dallo scontro all'arrivo della Mizukage e di Chojuro. Dopo essersi riunito con i compagni, ha un breve scontro con Tobi, il quale lo risucchia in un'altra dimensione tramite lo speciale potere dello Sharingan, insieme con Torune. Viene riportato nella sua dimensione dallo stesso Tobi venendo usato da Kabuto come dimostrazione del funzionamento della Tecnica di Resurrezione, in cui viene sacrificata la sua vita per far resuscitare il compagno Torune. Le abilit\u00e0 di Fuu consistono nel percepire il chakra degli avversari. Una delle sue tecniche pi\u00f9 pericolose \u00e8 soprattutto la Tecnica dello Scambio dello Spirito della Bambola Maledetta che gli permette di rinchiudere lo spirito dell'avversario in una bambola e prendere possesso del suo corpo. Questa tecnica funziona solo nel caso in cui si attacchi direttamente la bambola. Fuu possiede, inoltre, la Tecnica del Capovolgimento Spirituale che gli consente di impossessarsi del corpo dell'avversario. \u00c8 doppiato da Manabu Sakamaki e in italiano da Manuel Meli (bambino).\nShisui Uchiha.\n, conosciuto anche come , viene dai pi\u00f9 indicato come il pi\u00f9 potente utilizzatore di arti illusorie del clan Uchiha e in generale uno dei suoi pi\u00f9 forti membri. Era il miglior amico di Itachi, al punto che questi lo considerava quasi come un fratello maggiore oltre che suo mentore.\nPoco prima della sua morte (avvenuta di sua stessa mano gettandosi nel fiume Nakano) Shisui intendeva fermare il colpo di stato che gli Uchiha erano ormai sul punto di lanciare usando la sua tecnica oculare ma Danz\u014d, venuto a conoscenza delle sue intenzioni e desideroso di ottenerne il potere, gli strapp\u00f2 l'occhio destro; Shisui si rec\u00f2 quindi da Itachi, gli affid\u00f2 il compito di proteggere il villaggio e si suicid\u00f2 dopo avergli consegnato il suo occhio sinistro. Itachi prese l'occhio e lo impiant\u00f2 in un corvo che diede in seguito a Naruto Uzumaki e, grazie al quale, riusc\u00ec a evadere dalla Tecnica di Resurrezione di Kabuto Yakushi durante la Quarta Grande Guerra Mondiale dei Ninja; per il dolore provato per la sorte dell'amico, Itachi risvegli\u00f2 inoltre il suo Sharingan ipnotico. Come affermano Tobirama Senju e Hiruzen Sarutobi Shisui era figlio di Kagami Uchiha, uno dei pochi del suo clan che ponevano il Villaggio al di sopra di tutto: Shisui eredit\u00f2 questo modo di pensare proprio dal padre e trasmise poi a Itachi il suo credo, insegnandogli che un vero shinobi \u00e8 colui che protegge il suo paese e si sacrifica per esso restando nell'ombra.\nShisui \u00e8 stato uno dei pochissimi Uchiha ad aver risvegliato lo Sharingan Ipnotico, sebbene non sia noto come e quando ci\u00f2 sia avvenuto. Il suo pi\u00f9 grande potere si manifesta nel campo delle illusioni, dove non ha praticamente eguali: la sua pi\u00f9 potente tecnica in questo campo \u00e8 il Kotoamatsukami, l'illusione suprema che (sebbene utilizzabile solo una volta ogni dieci anni) permetteva di controllare la mente di una persona senza che questa se ne rendesse minimamente conto. Come afferma Itachi, l'unico modo per ovviare all'enorme intervallo di tempo tra un uso e l'altro sarebbe utilizzare le cellule di Hashirama Senju, cosa che spiega come Danz\u014d fosse in grado di usare questa tecnica abbastanza frequentemente. Altra particolarit\u00e0 che lo distingue dagli altri sviluppatori dello Sharingan Ipnotico \u00e8 il fatto che disponesse della medesima tecnica in entrambi gli occhi (sebbene anche Obito possedesse il Kamui in entrambi gli occhi, ma i due avevano una funzione differente). \u00c8 doppiato da Hidenobu Kikuchi e in italiano da Andrea Lavagnino (ep. 339), Andrea Oldani (ep. 358+).\nMito Uzumaki.\n era la moglie del primo Hokage Hashirama Senju nonch\u00e9 prima forza portante della Volpe a Nove Code. Apparteneva al clan Uzumaki e proveniva dal Villaggio del Vortice. Venne scelta quale Forza portante per le particolari caratteristiche del chakra del clan Uzumaki. Aveva la capacit\u00e0 di percepire le intenzioni delle persone e di domare il chakra della Volpe. Risalta inoltre il fatto che sulla sua fronte vi sia un simbolo identico al sigillo segreto presente anche sulla fronte di Tsunade e poi anche di Sakura, che permette a queste ultime di utilizzare le loro tecniche pi\u00f9 potenti. Non si sa tuttavia se si tratti effettivamente dello stesso sigillo o di un tatuaggio. \u00c8 doppiata da Ena Shimokawa Valeria Falcinelli e Paola Majano (ep. 327).\nDai Maito.\n era un Genin del Villaggio della Foglia nonch\u00e9 padre di Gai Maito. Era conosciuto come in quanto non \u00e8 mai diventato Ch\u016bnin restando dunque un Genin anche in et\u00e0 adulta. Veniva spesso preso in giro dai J\u014dnin o da altri ninja di grado superiore al suo poich\u00e9 era ritenuto un buono a nulla. Tuttavia egli era molto rispettato da Sakumo Hatake, il padre di Kakashi, che intravede immediatamente in Dai e Gai una forte volont\u00e0 e forza d'animo. Dai insegn\u00f2 a suo figlio tante cose e tante lezioni di vita, inducendolo sempre a una perenne positivit\u00e0 anche quando questo veniva preso in giro o schernito.\nA un certo punto della sua vita decise di insegnare a suo figlio la tecnica delle otto porte del chakra. Dai si servir\u00e0 inoltre di tale tecnica proprio per proteggerlo e salvarlo dai sette spadaccini della nebbia a costo del sacrifico della sua vita dopo l'apertura dell'ottava porta che lo condurr\u00e0 ad una morte inevitabile. \u00c8 doppiato da Masashi Ebara.\nHokage.\nHashirama Senju.\n, conosciuto anche con l'epiteto , \u00e8 stato il capo del clan Senju e del Villaggio della Foglia.\nDal fisico imponente e statuario, si caratterizza per l'espressione sorridente, serena, rassicurante e pacifica seppur capace di trasmettere anche forti emozioni drammatiche e di paura. Porta i capelli neri e lisci molto lunghi che gli cadono sulla schiena e indossa solitamente un'armatura di colore rosso; in alcune occasioni lo si \u00e8 visto indossare anche il classico abbigliamento dell'Hokage. Viene presentato come una persona gentile, saggia, perspicace, premurosa, con un profondo senso di lealt\u00e0 e un grande carisma. \u00c8 un idealista convinto e ha sempre avuto il desiderio di portare la pace nel mondo, cos\u00ec che i giovani non dovessero morire partecipando alle guerre. Hashirama considera la popolazione del villaggio come la sua stessa famiglia e ha giurato di proteggerla anche a costo della vita. In contrasto con le qualit\u00e0 di persona saggia e pacifica che lo contraddistinguono, presenta anche degli atteggiamenti molto ironici e gioviali: oltre a essere un tipo esuberante nonch\u00e9 patito del gioco d'azzardo, ha la particolarit\u00e0 di deprimersi facilmente. Nonostante ci\u00f2, in molte occasioni dimostra di essere molto autorevole e severo, anche pi\u00f9 del fratello.\nFiglio di Butsuma e fratello maggiore di Tobirama, Itama e Kawarama, visse molte decine d'anni prima dell'epoca in cui \u00e8 ambientata la storia principale. Un giorno incontr\u00f2 un suo coetaneo di nome Madara Uchiha, col quale aveva molte cose in comune: avevano perso alcuni dei loro fratelli e avevano lo stesso desiderio, ovvero quello di portare la pace nel mondo e creare un villaggio dove i bambini non dovessero pi\u00f9 combattere. I due furono, per\u00f2, divisi dai rispettivi padri e scoprirono di appartenere a due clan rivali. Divenuto adulto Hashirama divenne il capo del suo clan e affront\u00f2 pi\u00f9 volte Madara in combattimento: dopo numerosi scontri Madara si fid\u00f2 delle intenzioni di Hashirama e acconsent\u00ec la realizzazione del loro antico sogno, vale a dire fondare un villaggio comune e interrompere le continue guerre. Il villaggio in questione fu chiamato Villaggio della Foglia e fu fondato nel Paese del Fuoco, anche grazie alla benedizione del signore feudale locale, con Hashirama che prese il posto di primo Hokage. Ci\u00f2 port\u00f2 a un ulteriore scontro tra Madara e Hashirama, che vide la vittoria di quest'ultimo: dopo la presunta morte di Madara, Hashirama ottenne il controllo su tutto il Villaggio della Foglia e proclam\u00f2 la pace tra tutte le grandi nazioni. Durante questi anni strinse amicizia con il Villaggio del Vortice, luogo d'origine di sua moglie Mito, dentro la quale fu sigillata poi la Volpe. Affront\u00f2 e sconfisse Kakuzu, inviato dal Villaggio della Cascata per assassinarlo, e ottenne il controllo di diversi cercoteri, distribuendoli poi ai vari villaggi in modo che le potenze fossero equilibrate e la pace potesse regnare.\nDurante l'invasione della Foglia da parte dei ninja della Sabbia e del Suono, Hashirama viene resuscitato assieme al fratello da Orochimaru con la Tecnica della Resurrezione per affrontare il Terzo Hokage: dopo un lungo e difficile combattimento, Hiruzen riesce a sconfiggere Hashirama imprigionando la sua anima nel Sigillo del Diavolo. Durante la Quarta Grande Guerra Mondiale dei Ninja viene resuscitato nuovamente da Orochimaru: sotto esortazione di Sasuke, Hashirama racconta al giovane Uchiha i fatti pi\u00f9 importanti che hanno segnato la storia del Villaggio della Foglia compresa la storica rivalit\u00e0 tra i Senju e gli Uchiha. In seguito alla decisione di Sasuke di aiutare Konoha nella guerra, Hashirama si avvia con lui verso il campo di battaglia insieme con gli altri Hokage. Una volta l\u00ec dirige l'esercito ninja contro Obito Uchiha e l'acerrimo nemico Madara, occupandosi in particolare di quest'ultimo. Alla fine della guerra Hashirama torner\u00e0 nell'aldil\u00e0 insieme con gli altri Hokage dopo che Hagoromo scioglie l'Edo Tensei.\n\u00c8 universalmente considerato il miglior ninja della storia e tra i suoi punti di forza principali si possono citare:\n\u00c8 doppiato da Takayuki Sug\u014d in originale e da Flavio Arras (1\u00aa serie), Alessandro Maria D'Errico (\"Shippuden\", ep. 326), e Shade (\"Shippuden\", ep. 366+) in italiano.\nTobirama Senju.\n \u00e8 il fratello minore di Hashirama e del Villaggio della Foglia.\n\u00c8 un uomo dal fisico imponente e statuario con la pelle chiara, i capelli argentati e arruffati, gli occhi rossi e uno sguardo severo e rigido. Indossa un'armatura identica a quella del fratello ma di colore blu e dotata di una pelliccia bianca presente sulle spalle; indossa inoltre un coprifronte su cui, da bambino, era inciso il simbolo del clan Senju sostituito, dopo la fondazione di Konoha, da quello della Foglia. Al contrario del fratello \u00e8 un tipo molto realista, tanto da risultare spesso rigido e intransigente, ma nonostante questo considera anch'egli la popolazione del Villaggio come la sua stessa famiglia e ha giurato di proteggerlo anche a costo della vita.\nFiglio di Butsuma e fratello di Hashirama, Itama e Kawarama, Tobirama era un guerriero diligente e molto forte. Quando suo fratello maggiore cominci\u00f2 a frequentarsi con un giovane Madara Uchiha, membro del clan rivale dei Senju, Tobirama e suo padre lo scoprirono e lo convinsero a organizzare un'imboscata durante la quale si scontr\u00f2 con Izuna Uchiha. Durante gli anni ha partecipato a diversi scontri con gli Uchiha ed \u00e8 stato un suo attacco di spada a ferire mortalmente Izuna, motivo per cui Madara serba per lui un eterno rancore. Dopo l'alleanza tra Hashirama e Madara e la fondazione del Villaggio della Foglia Tobirama si schier\u00f2 dalla parte del fratello, poich\u00e9 diffidava di Madara, e propose la candidatura di Hashirama a Hokage. Tobirama continu\u00f2 ad appoggiare il fratello e, quando quest'ultimo mor\u00ec, egli gli succedette come Hokage, diventando il Secondo Hokage. Durante il suo operato come Hokage, al fine di escluderne i membri da qualunque posizione di potere, assegn\u00f2 al clan Uchiha la direzione della squadra di polizia della Foglia. Durante la Prima Grande Guerra Mondiale dei Ninja fu circondato dalla truppa Kinkaku della Nuvola insieme con il suo team: in quell'occasione nomin\u00f2 Hiruzen Sarutobi Terzo Hokage e decise di sacrificarsi senza usare i suoi pieni poteri \nfacendo da esca per permettere la fuga agli altri. Durante l'invasione della Foglia da parte dei ninja della Sabbia e del Suono, Tobirama viene resuscitato assieme al fratello da Orochimaru con la Tecnica della Resurrezione per affrontare il terzo Hokage. Dopo un lungo e difficile combattimento Hiruzen riesce a sconfiggere Tobirama, imprigionando la sua anima all'interno del Sigillo del Diavolo. Tobirama viene nuovamente resuscitato, insieme con gli altri tre Hokage, da Orochimaru tramite la Tecnica della Resurrezione e successivamente si reca sul campo di battaglia per supportare l'alleanza. Dopo un'ardua battaglia, torner\u00e0 nell'aldil\u00e0 con gli altri Hokage quando Hagoromo dissolve l'Edo Tensei col suo potere.\nTobirama era un abilissimo utilizzatore delle tecniche acquatiche: era infatti in grado di eseguirle senza bisogno di una fonte vera e propria ma solo sputandola dalla bocca; era anche un grande esperto nelle tecniche di trasferimento ed \u00e8 stato l'inventore di molti jutsu avanzati come la Tecnica della Resurrezione, la Dislocazione Istantanea e la Tecnica Superiore della Moltiplicazione del Corpo. Pur essendo inferiore al fratello Hashirama non nutre alcuna paura nei confronti di Madara Uchiha; \u00e8 stato inoltre capace di uccidere in combattimento Izuna Uchiha, il quale era per Tobirama un grande rivale come per il fratello era Madara. Come afferma quest'ultimo, inoltre, Tobirama era ritenuto, alla loro epoca, il ninja pi\u00f9 veloce al mondo; quando viene riportato in vita da Orochimaru per la seconda volta, tuttavia, ammette che Minato gli \u00e8 superiore in quanto a rapidit\u00e0.\n\u00c8 doppiato da Kenyu Horiuchi e in italiano da Francesco Orlando (prima serie e \"Shippuden\", ep. 190), Maurizio Trombini (\"Shippuden\" ep. 211) e Alessandro Germano (ep. 366+).\nHiruzen Sarutobi.\n, soprannominato , \u00e8 stato il del Villaggio della Foglia, oltre che padre di Asuma e nonno di Konohamaru.\nEra un uomo molto saggio e concepiva gli abitanti della Foglia come la sua stessa famiglia, ponendo la loro salvezza prima di ogni altra cosa. Nonostante la sua seriet\u00e0 sembra avere avuto anche un lato pi\u00f9 giocoso e lascivo: in un flashback di Jiraiya si dimostra intenzionato ad andare con lui a spiare le ragazze mentre la Tecnica dell'Erotismo di Naruto, nonostante lo ridicolizzi, sembra avere un certo effetto su di lui, tanto da affermare che finirebbe sconfitto dalla Tecnica dell'Harem di Naruto. Originariamente era stato pensato come un cane.\nFu studente di Hashirama e Tobirama Senju, ottenendo la carica di Hokage da quest'ultimo durante una missione; suo grande rivale fu Danz\u014d Shimura, che per anni punt\u00f2 alla carica di Hokage senza successo. In seguito prese come allievi Jiraiya, Tsunade e Orochimaru: quest'ultimo dimostrava di essere il pi\u00f9 talentuoso ma il Terzo vide in lui anche \"malizia e ambizione trasmutatesi poi in brama di potere\", che ignor\u00f2 nella speranza che cambiasse. In seguito, per\u00f2, scopr\u00ec i suoi terribili esperimenti e decise di bandirlo dal villaggio. Una volta scelto Minato Namikaze come Quarto Hokage (a discapito proprio di Orochimaru), Sarutobi si ritir\u00f2 ma in seguito alla morte del Quarto dovette tornare in servizio.\nUna volta scoperto il colpo di stato che gli Uchiha stavano tramando si oppose alla proposta di Danz\u014d, Koharu Utatane e Homura Mitokado di sterminarli credendo che la riconciliazione pacifica fosse l'unica soluzione, ma i tre consiglieri lo spinsero ad accettare la decisione di distruggere il clan. Dopo che Itachi concluse con successo la missione, accett\u00f2 di proteggere Sasuke da Danz\u014d e di fare in modo che il giovane mai e poi mai venisse a sapere la verit\u00e0. Hiruzen \u00e8 anche uno dei pochi personaggi che sin dall'inizio crede in Naruto.\nDurante l'attacco a Konoha da parte dei villaggi della Sabbia e del Suono affronta l'ex allievo Orochimaru, che riporta in vita i primi due Hokage: pur di sconfiggerlo ricorre al Sigillo del Diavolo, con cui imprigiona le anime dei due Hokage e le braccia di Orochimaru al costo della vita; in punto di morte ha una visione di Orochimaru come il suo giovane allievo e non come il ninja spietato che aveva di fronte. Durante la Quarta Grande Ninja viene resuscitato insieme con gli altri Hokage proprio da Orochimaru; dopo un'ardua battaglia torna nell'aldil\u00e0 quando Hagoromo dissolve l'Edo Tensei.\nRitenuto uno dei pi\u00f9 forti Kage della storia, doveva il suo soprannome di \"Professore\" al suo genio: conosceva infatti tutte le tecniche di Konoha, che aveva imparato nei suoi molti anni di vita al villaggio; la sua forza e la sua grande riserva di chakra erano tuttavia in parte svanite con gli anni. Dimostra inoltre di essere uno dei pochissimi ninja in grado di utilizzare tutti e cinque gli elementi del chakra ed era inoltre in grado di utilizzare la Tecnica del richiamo per evocare Enma, il sovrano dei primati.\n\u00c8 doppiato da Hidekatsu Shibata e in italiano da Mario Scarabelli e Fabrizio Temperini (\"Shippuden,\" ep. 339)\nMinato Namikaze.\n, soprannominato , \u00e8 stato il nonch\u00e9 padre di Naruto Uzumaki.\nViene universalmente riconosciuto come uno degli shinobi pi\u00f9 abili di tutti i tempi: Minato era infatti un ninja calmo, sveglio e intelligente, praticamente l'esatto contrario del figlio, ma come Naruto \u00e8 noto per la sua imbattibile determinazione, per la sua incredibile voglia di non arrendersi mai e per la sua allegria. Dimostrava grande affetto e rispetto per il suo maestro Jiraiya, infatti decider\u00e0 di dare il nome Naruto, protagonista del libro del maestro, al suo unico figlio in segno di gratitudine.\nFrequent\u00f2 l'accademia ninja del Villaggio della Foglia insieme a Kushina Uzumaki, la quale diventer\u00e0 sua moglie; successivamente divenne allievo di Jiraiya insieme con altri due Genin sconosciuti. Durante la Terza Grande Guerra Mondiale dei Ninja fu a sua volta maestro e capitano del team composto da Rin Nohara, Obito Uchiha e Kakashi Hatake, insieme con i quali affront\u00f2 alcuni ninja della Roccia e distrusse il ponte Kannabi all'interno del Villaggio dell'Erba, missione che coster\u00e0 apparentemente la vita di Obito; sempre durante la guerra affront\u00f2 il futuro Quarto Raikage A e suo fratello Bee. Finita la guerra Minato venne scelto come Quarto Hokage al posto di Orochimaru, spos\u00f2 Kushina e da lei ebbe un figlio, Naruto. Successivamente, durante l'attacco della Volpe al Villaggio, affront\u00f2 Obito, scambiandolo per Madara Uchiha, riuscendo tuttavia ad allontanarlo dal Villaggio; in seguito, a costo della vita, si serv\u00ec del Sigillo del Diavolo per imprigionare nel suo corpo la met\u00e0 Yin del chakra della Volpe e con la tecnica del Sigillo quadrangolare fece di suo figlio Naruto la nuova forza portante della Volpe al posto della moglie.\nDurante la battaglia tra Naruto e Pain, quando il primo decide di rilasciare completamente il sigillo che tiene imprigionata la Volpe, Minato appare all'interno della mente del figlio, grazie alla traccia di chakra che vi aveva lasciato la notte in cui mor\u00ec, rivelandogli la verit\u00e0; prima di svanire dice a Naruto di credere in s\u00e9 stesso per portare la pace nel mondo dei ninja e ripristina il sigillo della Volpe per l'ultima volta. Durante la Quarta Grande Guerra Mondiale dei Ninja viene resuscitato, insieme con gli altri tre Hokage, da Orochimaru; insieme con i suoi predecessori e a Sasuke, Orochimaru e al Team Taka si avvia poi verso il campo di battaglia, dove incontra suo figlio. Dopo un'ardua battaglia, parler\u00e0 per l'ultima volta con Naruto e torner\u00e0 nell'aldil\u00e0 con gli altri Hokage quando Hagoromo dissolve l'Edo Tensei.\nMinato era una leggenda anche prima di diventare Hokage: durante la Terza Grande Guerra Mondiale dei Ninja, infatti, tutti i ninja del Villaggio della Roccia erano stati avvertiti di fuggire immediatamente se mai si fossero imbattuti in lui. Era noto con il soprannome di \"Lampo giallo della Foglia\" per via della sua tecnica, la Dislocazione Istantanea, con la quale era in grado di teletrasportarsi ovunque ci fosse uno speciale sigillo, che era in grado di applicare su qualsiasi cosa con il semplice contatto col palmo della mano; combinando questa tecnica con un'altra di barriera, Minato era capace anche di dislocare gli attacchi nemici. Lo stesso Secondo Hokage riconosce di essere meno rapido di lui.\nMinato \u00e8 inoltre l'inventore del Rasengan, che ha creato osservando la Teriosfera dei cercoteri; la tecnica rimase incompiuta dopo la sua morte perch\u00e9 aveva intenzione di inserirvi anche la propria alterazione delle propriet\u00e0 del chakra, obbiettivo che verr\u00e0 poi raggiunto da Naruto con il Rasenshuriken. Come il suo maestro Jiraiya era in grado di evocare i rospi ed era anche un grande esperto nelle tecniche di sigillo, molte delle quali apprese dalla moglie Kushina.\nDopo essere stato resuscitato durante la Quarta Grande Guerra Mondiale dei Ninja dimostra di poter usufruire della stessa trasformazione acquisita da Naruto derivante dal controllo del chakra della Volpe a Nove Code e durante lo scontro con Madara si scopre che pu\u00f2 utilizzare anche la modalit\u00e0 eremitica sebbene, come lui stesso afferma, non per lungo tempo a causa della sua ridotta quantit\u00e0 di chakra sottoforma di resuscitato.\n\u00c8 doppiato in giapponese da Toshiyuki Morikawa e Hikaru Midorikawa (ep. 119-120) e in italiano da Valerio Amoruso (ep. 119-221, 349+ e film), Francesco Mei (ep. 246-283) e Francesco Venditti (ep. 321-343).\nConsiglieri del Kage.\nKoharu Utatane.\n \u00e8 la precedente compagna di squadra del Terzo Hokage e Homura Mitokado, ora \u00e8 un membro del Consiglio. Come Homura, non sembra avere molta fiducia in Naruto Uzumaki e nelle sue abilit\u00e0. Lei e Homura vogliono limitare il numero di missioni a cui Naruto pu\u00f2 partecipare e limitare la sua area di attivit\u00e0 al solo villaggio perch\u00e9 hanno paura che possa diventare una vittima dell'Organizzazione Alba. Lei e Tsunade non sono in buoni rapporti, non si fa intimidire facilmente ed \u00e8 una delle poche persone che riesce a far tornare Tsunade al suo posto quando oltrepassa la sua autorit\u00e0. Inoltre \u00e8 rimasta per lungo tempo, insieme con Homura, il Terzo Hokage e Danz\u014d, l'unica a conoscere la verit\u00e0 sul conto di Itachi. In passato anche il Terzo Hokage e Danzo ne erano a conoscenza. \u00c8 doppiata da Junko Midori in giapponese e da Lorella De Luca e Graziella Polesinanti (\"Shippuden\", ep. 339) in italiano.\nHomura Mitokado.\n \u00e8 l'altro precedente compagno di squadra del Terzo Hokage, e ora \u00e8 un membro del Consiglio. Diversamente dal Terzo, non sembra avere molta fiducia in Naruto Uzumaki e nelle sue abilit\u00e0. Lui e Koharu vogliono limitare il numero di missioni a cui Naruto pu\u00f2 partecipare e limitare la sua area di attivit\u00e0 al solo villaggio perch\u00e9 hanno paura che possa diventare una vittima dell'Organizzazione Alba. Inoltre \u00e8 rimasto per molto tempo, insieme con Koharu, il Terzo Hokage e Danz\u014d, l'unico a conoscere la verit\u00e0 sul conto di Itachi Uchiha. \u00c8 doppiato da Mitsuru Miyata e Pietro Ubaldi.\nAltri abitanti.\nShiho.\n \u00e8 una ragazza che fa parte della squadra di decriptamento di Konoha. Compare per la prima volta quando deve aiutare Shikamaru a decifrare il codice che Jiraiya ha lasciato sulla schiena di Fukasaku, poco prima di venire ucciso da Pain. Sembra provi qualcosa per Shikamaru, dato che quando lavora con lui arrossisce visibilmente. Nonostante questo, svolge impeccabilmente il suo lavoro dimostrandosi geniale e sempre disponibile, tanto da decidere di passare la notte in bianco per poter aiutare Shikamaru a decifrare il codice di Jiraiya. \u00c8 doppiata da Shiho Hisajima e Martina Felli.\nTeuchi.\n \u00e8 il proprietario del chiosco di ramen di Ichiraku e vuole molto bene a Naruto. Ha un grande rispetto per arti culinarie e per Kakashi Hatake. Il suo ramen \u00e8 conosciuto in tutto il mondo e, secondo Naruto \u00e8 il pi\u00f9 buono al mondo. \u00c8 doppiato da Eisuke Asakura e Walter Rivetti.\nAyame.\n \u00e8 la cameriera del chiosco di ramen di Ichiraku ed \u00e8 la figlia di Teuchi che ne \u00e8 il proprietario. Come suo padre, nutre un profondo rispetto per Kakashi Hatake. Inoltre, in un episodio filler, \u00e8 una delle poche persone ad aver visto il volto del maestro Kakashi. \u00c8 anche protagonista di un episodio filler in cui viene rapita da alcuni ninja del Paese del Fulmine, che volevano costringerla a svelare loro alcune ricette segrete. Ayame per\u00f2 viene salvata da Naruto, Sakura e Choji. \u00c8 doppiata da Masayo Hosono e Loretta Di Pisa.\nTonton.\n \u00e8 il maialino domestico di Tsunade, spesso affidato alle cure di Shizune. Tonton non parla in nessun linguaggio comprensibile a un essere umano, ma riesce a farsi capire grugnendo in un unico tono. Tsunade e Shizune riescono a comprendere i suoni emessi dal maialino. Il naso di Tonton sembra anche adatto a rilevare le tracce quasi alla pari dei cani ninja. In giapponese Tonton significa \"tonnellata\". \u00c8 doppiato da Keiko Nemoto."}
{"id": "2304052", "revid": "287204", "url": "https://it.wikipedia.org/wiki?curid=2304052", "title": "Sini (India)", "text": " \nSini \u00e8 una suddivisione dell'India, classificata come \"census town\", di 6.489 abitanti, situata nel distretto del Singhbhum Occidentale, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 48' 0 N e 85\u00b0 58' 0 E e ha un'altitudine di 182 .\nSociet\u00e0.\nEvoluzione demografica.\nAl censimento del 2001 la popolazione di Sini assommava a 6.489 persone, delle quali 3.428 maschi e 3.061 femmine. I bambini di et\u00e0 inferiore o uguale ai sei anni assommavano a 748, dei quali 391 maschi e 357 femmine. Infine, coloro che erano in grado di saper almeno leggere e scrivere erano 4.653, dei quali 2.739 maschi e 1.914 femmine."}
{"id": "2304058", "revid": "1543377", "url": "https://it.wikipedia.org/wiki?curid=2304058", "title": "Campionato europeo dei piccoli stati di pallavolo maschile 2009", "text": "Il campionato europeo dei piccoli stati di pallavolo maschile 2009 si \u00e8 svolto dal 26 al 28 giugno a Lussemburgo, in Lussemburgo: al torneo hanno partecipato quattro squadre nazionali europee di stati con meno di un milione di abitanti e la vittoria finale \u00e8 andata per la quinta volta consecutiva a Cipro.\nQualificazioni.\nAl torneo hanno partecipato: la nazionale del paese ospitante e tre nazionali provenienti dai gironi di qualificazione.\nRegolamento.\nLe squadre hanno disputato un'unica fase con formula del girone all'italiana.\nPodio.\nCampione.\nCipro(Quinto titolo)\nSecondo posto.\nLussemburgo\nTerzo posto.\nIslanda"}
{"id": "2304061", "revid": "339392", "url": "https://it.wikipedia.org/wiki?curid=2304061", "title": "Al-Quwwat al-Jawwiya al-Malikiyya al-Maghribiyya", "text": ""}
{"id": "2304063", "revid": "599013", "url": "https://it.wikipedia.org/wiki?curid=2304063", "title": "G\u00e1bor Babos", "text": ""}
{"id": "2304065", "revid": "14691", "url": "https://it.wikipedia.org/wiki?curid=2304065", "title": "Congress of the People", "text": ""}
{"id": "2304066", "revid": "599", "url": "https://it.wikipedia.org/wiki?curid=2304066", "title": "Ernst Paul Heinz Pr\u00fcfer", "text": ""}
{"id": "2304086", "revid": "363629", "url": "https://it.wikipedia.org/wiki?curid=2304086", "title": "Classe C (rischio teratogenico ADEC)", "text": "La classe C di rischio teratogeno secondo la classificazione operata dall'\"Australian Drug Evaluation Committee\" (ADEC) include quei farmaci che hanno provocato o si sospetta siano causa di effetti tossici che possono essere reversibili e non presentano malformazioni."}
{"id": "2304088", "revid": "287204", "url": "https://it.wikipedia.org/wiki?curid=2304088", "title": "Heinz Prufer", "text": ""}
{"id": "2304091", "revid": "831312", "url": "https://it.wikipedia.org/wiki?curid=2304091", "title": "Marco Frapporti", "text": "Carriera.\nOriginario della Valle Sabbia, in provincia di Brescia, \u00e8 nato a Gavardo e cresciuto a Lavenone. Diplomatosi geometra, risiede a Storo in Valle del Chiese (TN). Comincia a pedalare a 10 anni; trascorre poi due anni nella categoria allievi con Bruno Giacomini, due tra gli juniores con Marco Artunghi, ex gregario di Marco Pantani, tre nei dilettanti con il team diretto da Bruno Leali, ex ciclista proveniente anch'egli dalla Valle Sabbia. Nella categoria dilettanti ottiene otto vittorie, tra cui il Giro del Canavese e il Piccolo Giro di Lombardia.\nPassa professionista nel 2008 con la CSF Group-Navigare di Bruno Reverberi. Dopo il secondo posto al Gran Premio Industria e Commercio di Prato 2008, nel 2009 ottiene la prima vittorie tra i \"pro\" aggiudicandosi la seconda tappa del Giro della Provincia di Grosseto. Nel maggio 2010 prende parte per la prima volta al Giro d'Italia.\nAl Giro d'Italia 2018 vince la classifica dei fuggitivi con 640 km corsi all'attacco.\nDurante la quarta tappa del Giro d'Italia 2019 \u00e8 per diverse ore maglia rosa virtuale prima di essere ripreso dal gruppo ai meno 10 dal traguardo."}
{"id": "2304092", "revid": "2096792", "url": "https://it.wikipedia.org/wiki?curid=2304092", "title": "Enel Green Power", "text": "Enel Green Power S.p.A. \u00e8 la societ\u00e0 del Gruppo Enel che si occupa dello sviluppo e della gestione delle attivit\u00e0 di generazione di energia da fonti rinnovabili come quelle solare, geotermica, eolica e idroelettrica.. \nL\u2019azienda, che ha sede a Roma, opera con oltre 1.200 impianti in tutti e 5 i continenti. \u00c8 attiva con asset operativi o in costruzione in 21 Paesi e ha inoltre attivit\u00e0 di sviluppo in altri 6 Paesi, gestendo una capacit\u00e0 di 50,8 GW. La produzione annua di 105,8 TWh soddisfa i consumi di quasi 200 milioni di famiglie.\nTra il 4 novembre 2010 e il 31 marzo 2016 la societ\u00e0 era quotata alla Borsa di Milano, dove il titolo faceva parte dell'indice FTSE MIB, a quella di Madrid e a quelle regionali di Barcellona, Bilbao e Valencia. L'uscita dai listini di borsa nel 2016 corrisponde alla scissione parziale non proporzionale di Enel Green Power nella capogruppo Enel. \nStoria.\nEnel Green Power viene fondata il 1\u00ba dicembre del 2008 per concentrare le attivit\u00e0 di Enel nella produzione di energia da fonti rinnovabili.\nIn seguito alla sua fondazione sono state progressivamente conferite ad Enel Green Power le attivit\u00e0 del ramo delle rinnovabili in Italia sino ad allora detenute da Enel Produzione Spa e quelle facenti capo ad Enel Investment Holding all'estero (Enel Latin America BV, Enel Erelis, Endesa).\nNel novembre del 2010, dopo l'acquisizione da parte di Enel di Endesa (giugno 2009), \u00e8 stata varata un'offerta pubblica iniziale del 30,8% di Enel Green Power per la Borsa Italiana e per la Borsa di Madrid, realizzando \u20ac 2,6 miliardi di ricavi. L'Ipo di EGP in Italia e Spagna \u00e8 stata gestita da PricewaterhouseCoopers ed ha interessato circa 340.000 investitori, generando una domanda di circa 1.260 milioni di azioni (di cui 520 milioni sottoscritte da investitori istituzionali).\nTra il 2011 e il 2012 Enel Green Power cresce con l'eolico nell\u2019intero continente americano. In Brasile, la prima di una lunga serie di installazioni alimentate dal vento, si inaugura nello stato di Bahia, con i primi 30 MW l\u2019impianto di Cristal, ma anche negli Stati USA dell\u2019Oklahoma (Rocky Ridge con 150 MW) e del Kansas (Caney River con 200 MW). \nNel 2012 viene inaugurata la centrale idroelettrica di Palo Viejo, in Guatemala, da 85 MW.\nAccanto alle evoluzioni del business, tra il 2013 e il 2015 anche all\u2019interno di Enel Green Power si afferma un nuovo modello, basato sulla sostenibilit\u00e0: \u201cCreazione di Valore condiviso\u201d (Creating Shared Value, CSV), elaborato nel 2011 da Mark Porter e Mark Kramer, nel quale la sostenibilit\u00e0 \u00e8 la strada da seguire in ogni scelta e un approccio strategico negli ambiti di ideazione, progettazione, costruzione e gestione degli impianti. Ognuna di queste fasi si contraddistingue per un\u2019attenzione particolare alla protezione ambientale, all\u2019uso razionale delle risorse, alla promozione della salute e alla sicurezza sul lavoro, all\u2019economia circolare e alla creazione di nuove opportunit\u00e0 di sviluppo per le comunit\u00e0 locali.\nAlla fine del 2015 Enel Green Power gestisce 11 GW di capacit\u00e0 installata, genera 33,6 TWh di energia, \u00e8 presente in 23 paesi.\nScissione in Enel.\nDal 1\u00ba aprile 2016 \u00e8 stata revocata dalla quotazione nella Borsa di Milano e in quelle di Madrid, Barcellona, Bilbao e Valencia, in seguito alla scissione parziale non proporzionale di Enel Green Power in Enel, alla quale \u00e8 stato assegnato il compendio scisso rappresentato dalla partecipazione totalitaria detenuta in Enel Green Power International, holding di diritto olandese che detiene partecipazioni in societ\u00e0 operanti nel settore delle energie rinnovabili nel Nord, Centro e Sud America, in Europa, in Sudafrica e in India, e da attivit\u00e0, passivit\u00e0, contratti e rapporti giuridici connessi a tale partecipazione. Rimangono, invece in capo ad Enel Green Power, tutti i restanti elementi patrimoniali diversi da quelli che fanno parte della scissione: le attivit\u00e0 italiane e le residue limitate partecipazioni estere. Come conseguenza il capitale sociale di Enel Green Power \u00e8 stato ridotto da un miliardo a 272 milioni di euro. Enel, invece, ha emesso nuove azioni, aumentando il capitale sociale a dai euro precedenti, in applicazione del rapporto di cambio pari a 0,486 nuove azioni Enel per una Enel Green Power.\nLa ricerca della sostenibilit\u00e0 diventa prioritaria per l\u2019Assemblea delle Nazioni Unite, che nel 2016 lancia i 17 Obiettivi di Sviluppo Sostenibile (OSS) da raggiungere entro il 2030.\nEnel Green Power, che negli anni 2016 - 2018 raggiunge la leadership mondiale nel settore delle rinnovabili, rispondendo all\u2019invito dell\u2019ONU e integra gli OSS nella sua strategia industriale, impegnandosi a raggiungere quelli relativi a qualit\u00e0 dell\u2019educazione (OSS 4), energia pulita ed economicamente accessibile (OSS 7), dignit\u00e0 del lavoro e crescita economica (OSS 8), lotta al cambiamento climatico (OSS 13). Sono un esempio i progetti nati accanto alle costruzioni delle centrali in Sudafrica, Etiopia (Metehara da 100 MW), e Australia (Bungala Solar) e Sud America: in Per\u00f9, con l\u2019entrata in esercizio del parco eolico di Wayra I e l\u2019avvio dell\u2019impianto solare Rub\u00ec, in Guatemala, dove sorge la centrale idroelettrica di El Canad\u00e0, in Messico, il \u201ccielito lindo\u201d permette a EGP di connettere alla rete oltre 1 GW di nuova potenza fotovoltaica, in Messico con la costruzione dei parchi eolici di Amistad (220 MW), Amistad II (100 MW) e Salitrillos (103 MW).\nIl Paese del Centro America \u00e8 anche un esempio dell\u2019applicazione del modello \u201cBuild, Sell, Operate\u201d, che consente ad Enel di ridurre l\u2019indebitamento e generare valore, mantenendo la gestione operativa degli impianti.\nGli obiettivi di crescita per gli anni successivi si concentrano soprattutto nei mercati maturi dove Enel Green Power \u00e8 gi\u00e0 presente e in nuovi mercati chiave dall\u2019incredibile potenziale rinnovabile, come il Canada, l\u2019Australia e l\u2019India.\nAttivit\u00e0 produttiva.\nEnel Green Power, a settembre 2021, con oltre 1.200 impianti operativi, \u00e8 presente in tutti e 5 i continenti (Europa, America, Africa, Asia, Oceania). Il mix di produzione include energia idrica, geotermica, eolica e solare. La capacit\u00e0 rinnovabile complessiva ha raggiunto i 50,8 GW. Si tratta di pi\u00f9 di un terzo dell\u2019obiettivo dei 145 GW da raggiungere entro la fine del decennio secondo la Vision al 2030.\nDal 2013 Enel Green Power opera secondo il modello di Creating Shared Value: una strategia basata sull\u2019integrazione della sostenibilit\u00e0 nei processi della catena del valore del business. Il modello si concentra su due livelli: da una parte vengono definiti gli ambiti di intervento potenzialmente in linea con gli obiettivi dell\u2019azienda e dall\u2019altra vengono create opportunit\u00e0 per l\u2019azienda, le comunit\u00e0 e l\u2019ambiente. Il risultato \u00e8 la realizzazione di un business sempre pi\u00f9 sostenibile. \nPer applicare il modello, Enel Green Power parte dalla fase di Sviluppo Business con un\u2019analisi dei contesti economici, sociali, ambientali e culturali, prosegue nella fase di Ingegneria e Costruzione con il modello di cantiere sostenibile volto a prevedere gli impatti e mitigarli ex-ante attraverso soluzioni di progettazione sostenibile ed infine, nella fase di Esercizio e Manutenzione, si concentra nella creazione di opportunit\u00e0 di lavoro e su azioni volte ad accrescere l\u2019efficienza operativa dell\u2019impianto. Nel 2016, a seguito del lancio da parte dell\u2019Assemblea delle Nazioni Unite dei 17 Obiettivi di Sviluppo Sostenibile da raggiungere entro il 2030, Enel Green Power integra gli obiettivi di Sviluppo Sostenibile nella sua strategia industriale, affiancandolo al modello CSV.\nIn ambito ambientale, tra il 2020 e il 2021 Enel Green Power ha dato il via a diversi progetti dedicati allo sviluppo dell\u2019idrogeno verde. Tra i pi\u00f9 recenti l\u2019accordo con Eni che favorisce un'accelerazione verso la tecnologia dell'idrogeno prodotto da fonti rinnovabili, nell\u2019ottica della transizione energetica.\nSi prevede che l\u2019idrogeno verde sar\u00e0 generato entro il 2022-2023.\nTabella riassuntiva per la capacit\u00e0 di elettricit\u00e0 in GW (*).\n(*) dati aggiornati al 30 settembre 2021\nCentrali.\nAllo stato attuale, sono pi\u00f9 di 1200 gli impianti gestiti direttamente da Enel Green Power.\nTecnologie.\nPer quanto riguarda la produzione da fonte geotermica, l'Italia \u00e8 il primo Paese in Europa e sesto nel mondo per capacit\u00e0 installata.. Questa tecnologia \u00e8 stata utilizzata per la prima volta nel 1904 a Larderello in Toscana. La centrale di Larderello \u00e8 gestita da Enel Green Power che opera nella regione attraverso 36 impianti ad energia geotermica con una capacit\u00e0 totale di circa 776,2 MW in grado di soddisfare oltre il 30% del fabbisogno regionale.\nEnel Green Power ha realizzato il primo impianto ibrido di energia rinnovabile che unisce la capacit\u00e0 di generazione continua della geotermia con il solare fotovoltaico e il solare termico, assicurando una riduzione del 5% nel costo di produzione dell'energia. La prima centrale di questo tipo, la Stillwater Hybrid Power Plant, si trova a Fallon in Nevada (USA) e ha ricevuto un finanziamento di 40 milioni di dollari in sgravi fiscali con il Recovery Act americano.\nPer quanto riguarda il solare termodinamico e la tecnologia CSP (Concentrated Solar Power), la societ\u00e0 contribuisce nella ricerca e sviluppo insieme ad ENEA. In questo settore sulla base degli studi del premio Nobel Carlo Rubbia, ha realizzato nel 2010 la centrale solare termodinamica Archimede a Priolo Gargallo (Siracusa, Sicilia) da 5 MW, nella quale degli specchi parabolici concentrano i raggi del sole su un fluido di sali fusi che raggiungono temperature di oltre 500 gradi e sono in grado di conservare il calore per molte ore, trasformando acqua in vapore ed attivando quindi delle tradizionali turbine a vapore che producono elettricit\u00e0. L'obiettivo \u00e8 quello di incrementare l'efficienza di questo tipo di centrali in modo da renderle competitive rispetto ad altre fonti.\nNel 2011 a Catania \u00e8 stata inaugurata una fabbrica di pannelli fotovoltaici a film sottile, attraverso una joint venture con Sharp e STMicroelectronics.\nNel 2015 3SUN, la \u201cFabbrica del Sole\u201d passa sotto il completo controllo di Enel Green Power. La produzione del pannello \u201cthin film\u201d finisce ad ottobre 2017. Da l\u00ec comincia la realizzazione dei pannelli bifacciali HJT\nNel settore eolico, la prima esperienza risale al 1989 in Sardegna, prima con la sperimentazione dei primi modelli di aerogeneratori e poi, nel 2002, con la realizzazione della prima centrale eolica in Italia.\nNegli ultimi 10 anni l'abbassamento del costo della tecnologia eolica, l'ha resa competitiva rispetto alle fonti convenzionali e favorito la crescita esponenziale, portando EGP ad un totale di 266 impianti e 12,5 GW attuali in tutto il mondo. Quella eolica \u00e8 la seconda tecnologia per capacit\u00e0 installata in EGP (30%) della capacit\u00e0 totale.\nAttivit\u00e0 ed aree internazionali.\nEuropa.\nPi\u00f9 della met\u00e0 degli impianti di Enel Green Power si trova in Italia (circa 600 impianti), per una capacit\u00e0 installata netta di circa 14031 MW. Il mix di produzione comprende energia geotermica, energia idroelettrica, energia eolica ed energia solare.\nEnel Green Power \u00e8 presente in Grecia con oltre 50 impianti (5 idrici 19,5 MW, 24 eolici 354,6 MW e 28 fotovoltaici 88 MW). L\u2019impianto eolico di Kafireas, composto da 7 parchi eolici e collegato alla rete a fine 2019, rappresenta una pietra miliare nella transizione energetica.\nIn Romania Enel Green Power ha una capacit\u00e0 installata totale di 534 MW e produce 1,36 TWh tramite impianti eolici e fotovoltaici.\nEnel Green Power \u00e8 presente in Spagna con circa 270 impianti (idroelettrico, eolico e solare) e totale capacit\u00e0 installata di 7392 MW. \nQuesta presenza \u00e8 il risultato dell'integrazione delle attivit\u00e0 di energia rinnovabile di Enel ed Endesa ma anche della costruzione e messa in funzione di nuovi impianti, tra i quali quelli collegati alla rete a fine 2019, veri e propri gioielli di innovazione, come il parco solare di Totana o quello eolico di Sierra Costera. \nFonti: vedi informazioni da integrare\nLa tecnologia eolica, con circa 103 impianti, ha una capacit\u00e0 installata netta di 2291 MW. Il mix produttivo comprende energia idroelettrica con circa 154 impianti per 4748 MW, solare con 8 impianti per 351 MW.\nNord America.\nEnel Green Power \u00e8 presente in Nord America con impianti operativi e in costruzione negli Stati Uniti, in Canada con l'uso sempre pi\u00f9 diffuso di soluzioni innovative: droni, sensori a infrarossi, modelli 3D ai rilevatori di ultrasuoni. In Nord America, Enel Green Power ha una capacit\u00e0 complessiva di 5923 MW su quattro tecnologie (idroelettrico, eolico, solare e geotermico).\nNegli Stati Uniti, Enel Green Power \u00e8 presente in 18 stati con circa 70 impianti: 14 impianti idroelettrici (104,6 MW di capacit\u00e0 gestita), 29 parchi eolici (4976 MW di capacit\u00e0 gestita), 22 impianti fotovoltaici (548 MW di gestione capacit\u00e0) e 5 impianti geotermici (71,5 MW di capacit\u00e0 gestita). In Canada ha 3 parchi eolici (223 MW di capacit\u00e0 gestita).\nAmerica Latina.\nIn America Latina, tramite Enel Green Power, Enel \u00e8 stata nel 2015 il secondo produttore di energia elettrica nel settore fotovoltaico.\nEnel Green Power opera nel Latam in 9 Paesi della zona: Messico, Panama, Guatemala, Costa Rica, Argentina, Brasile, Cile, Colombia e Per\u00f9, ed \u00e8 presente con tutte le principali tecnologie di generazione rinnovabile: eolico, solare, idroelettrico e geotermico.\nLa crescita in quest'area \u00e8 stata molto significativa negli ultimi anni, in cui l'azienda ha assunto un ruolo importante nel cammino della transizione energetica: oltre allo sviluppo e al mantenimento della centrali rinnovabili, sviluppiamo progetti innovativi per la produzione energia con occhio sempre attento alla sostenibilit\u00e0 e alla tutela della biodiversit\u00e0.\nIn Costa Rica \u00e8 presente con 3 centrali idroelettriche. Produce 0,32 TWh di energia elettrica con una capacit\u00e0 installata totale di 81 MW da fonti idroelettriche.\nIn Guatemala Enel Green Power ha avuto una capacit\u00e0 installata di 167 MW e una produzione pari a 0,61 TWh da 5 impianti idroelettrici.\nIn Messico Enel Green Power produce energia con una capacit\u00e0 installata totale di 2794MW (da fonti idroelettriche, eoliche e solari, per un totale di 22 impianti) con una produzione pari a 2,02 TWh.\nA Panama la societ\u00e0 possiede 8 impianti per una capacit\u00e0 installata di 362 MW e una produzione pari a 1,53 TWh da fonti idroelettriche e solari.\nIn Brasile produce 5,22 TWh di energia elettrica con una capacit\u00e0 installata totale pari a 2930 MW da fonti idroelettriche, eoliche e solari, per un totale di 70 impianti.\nIn Cile la societ\u00e0 \u00e8 presente con 37 impianti, produce 12,94 TWh tramite l'utilizzo di centrali idroelettriche, eoliche, geotermiche e solari con una capacit\u00e0 installata di oltre 4725 MW.\nIn Argentina, EGP ha 2 centrali idroelettriche e una capacit\u00e0 gestita di 1328 MW.\nIn Colombia, EGP ha 13 impianti, una capacit\u00e0 gestita di 3183 MW e una combinazione di produzione che include energia idroelettrica e solare.\nIn Per\u00f9, EGP ha 10 impianti e una capacit\u00e0 gestita di 1107 MW, provenienti da energia eolica, idroelettrica e solare.\nAfrica.\nNel 2014, in Sudafrica, Enel Green Power ha avviato una centrale fotovoltaica con una capacit\u00e0 installata totale di 10 MW ed una produzione pari a 0.009 TWh.\nAsia.\nNel 2015 Enel Green Power ha acquisito la quota di maggioranza di BLP Energy, societ\u00e0 indiana impegnata nel settore delle rinnovabili con una capacit\u00e0 installata di 172 MW ed una produzione annua totale di circa 340 GWh, per un corrispettivo di 30 milioni di euro. Qui, produce 0,33 TWh di energia elettrica con una capacit\u00e0 installata pari a 170 MW da fonti eoliche.\nOceania.\nEGP \u00e8 anche presente in Oceania con 2 impianti, solari ed eolici per una capacit\u00e0 installata di 275 MW.\nAccordo per l'acquisto d'energia elettrica.\nIl core business di Enel Green Power si sostanzia nella vendita dell\u2019energia rinnovabile generata dai suoi impianti a clienti Commerciali e Industriali. Per costruire partenariati di lungo periodo con le aziende di tutto il mondo, Enel Green Power si avvale degli accordi per l'acquisto d'energia elettrica (AAEE): accordi di fornitura di energia a lungo termine attraverso i quali EGP sviluppa progetti su misura per ogni azienda a costi competitivi. Ogni contratto viene delineato insieme al cliente in modo tale da rispondere alle sue esigenze e allo stesso tempo rispettare la normativa vigente. \nAttraverso gli AAEE, Enel Green Power \u00e8 stata in grado di costruire soluzioni specifiche per grandi aziende come Facebook, Kohler, Google, T-Mobile e Adobe che hanno fatto della sostenibilit\u00e0 un importante driver in termini commerciali e in fatto di creazione del valore."}
{"id": "2304093", "revid": "320578", "url": "https://it.wikipedia.org/wiki?curid=2304093", "title": "Ceso Fabio Vibuleno", "text": ""}
{"id": "2304109", "revid": "320578", "url": "https://it.wikipedia.org/wiki?curid=2304109", "title": "Rivoluzione Agricola", "text": ""}
{"id": "2304119", "revid": "729019", "url": "https://it.wikipedia.org/wiki?curid=2304119", "title": "Stazione di Limone Piemonte", "text": "La stazione di Limone Piemonte \u00e8 una stazione ferroviaria, a servizio dell'omonimo comune. Funge da stazione internazionale in quanto posta al confine con la Francia e fino all'ingresso dell'Italia nell'area Schengen era dotata di un distaccamento della polizia di frontiera.\nLa gestione degli impianti \u00e8 affidata a Rete Ferroviaria Italiana. La stazione \u00e8 frequentata sia da pendolari (anche frontalieri) sia da turisti visto il forte afflusso turistico del paese. A Limone termina l'elettrificazione della linea.\nStrutture e impianti.\nLa stazione dispone di quattro binari tutti passanti. \nI binari 1, 2 e 3 sono adibiti al servizio viaggiatori; il 4\u00ba \u00e8 un binario di scalo dove oggi \u00e8 ancora presente il piano caricatore, usato come ricovero per i carri non utilizzati o in attesa di entrare in servizio. La stazione si trova su una linea a binario unico; il 2\u00ba binario \u00e8 di corsa mentre il 1\u00ba e il 3\u00ba sono di precedenza/incrocio.\nServizi.\nLa stazione dispone di:"}
{"id": "2304120", "revid": "963244", "url": "https://it.wikipedia.org/wiki?curid=2304120", "title": "Santa Giovanna di Lestonnac", "text": ""}
{"id": "2304122", "revid": "963244", "url": "https://it.wikipedia.org/wiki?curid=2304122", "title": "Giovanna de Lestonnac", "text": ""}
{"id": "2304128", "revid": "599013", "url": "https://it.wikipedia.org/wiki?curid=2304128", "title": "Ednilson", "text": "Carriera.\nClub.\nCresciuto nelle giovanili del Boavista in Portogallo, gioca dal 1999 al 2001 per l'A.S. Roma con cui ottiene solo 1 presenza anche se viene ceduto nel mercato invernale precedente alla vittoria dello scudetto al Benfica. Con i portoghesi gioca 43 partite di campionato prima di essere prestato nel 2003-04 al Vit\u00f3ria Sport Clube (8 presenze) e nel 2004-05 al Gil Vicente Futebol Clube (20 presenze).\nDal 2005 al 2007 gioca 17 partite invece per l'Ofi Creta. Nel 2007-08 si trasferisce invece nel Fudbalski klub Partizan giocando 14 partite e nel 2008-09 nell'AEK Larnaca BC giocando 5 partite.\nDal 2009 al 2012 gioca invece alla Sapekhburto K'lubi Dinamo Tbilisi dove ottiene 34 presenze in campionato.\nIl 21 febbraio 2012 divent\u00f2 un calciatore del Vasas. Tuttavia non gioc\u00f2 nessuna partita col club ungherese in quanto si ritir\u00f2 5 mesi dopo ancor prima di poter esordire con la maglia della squadra magiara.\nNazionale.\nDal 2000 al 2004 gioc\u00f2 con la nazionale Under-21 del Portogallo con cui collezion\u00f2 ben 28 presenze e ha segnato 2 gol, partecipando anche all'Europeo di categoria nel 2002.\nDal 2010 al 2011 invece, grazie alle sue origini, gioc\u00f2 per la Nazionale della Guinea-Bissau, con cui disput\u00f2 complessivamente 3 partite."}
{"id": "2304131", "revid": "256896", "url": "https://it.wikipedia.org/wiki?curid=2304131", "title": "CELAM", "text": ""}
{"id": "2304132", "revid": "1718925", "url": "https://it.wikipedia.org/wiki?curid=2304132", "title": "Meteosat", "text": "In telecomunicazioni il sistema Meteosat \u00e8 una costellazione di satelliti artificiali meteorologici geostazionari gestita da EUMETSAT (\"European Organisation for the Exploitation of Meteorological Satellites\") e riconducibili a tre diversi programmi scientifici.\nIl programma \"Meteosat Transition Programme\" (MTP) \u00e8 stato pensato per assicurare continuit\u00e0 operativa tra la fine del positivo \"Meteosat Operational Programme\" nel 1995 e l'inizio del progetto \"Meteosat Second Generation\" (MSG), che ha iniziato la sua missione all'inizio del 2004 con l'uso di satelliti migliorati tecnologicamente. L'MTP ha assicurato una sovrapposizione con il programma MSG per assicurare, nelle intenzioni quantomeno fino alla fine del 2005, la continuit\u00e0 del vecchio sistema Meteosat.\nDescrizione.\nPrima generazione.\nLa prima generazione di satelliti Meteosat, da Meteosat-1 fino a Meteosat-7, assicura osservazioni meteorologiche continue ed affidabili ad una vasta comunit\u00e0 di fruitori. Un satellite Meteosat di prima generazione fornisce immagini della Terra e della sua atmosfera con cadenza di 30 minuti tramite radiometri. Le immagini si riferiscono a tre diversi canali spettrali: uno nel visibile (0,5-0,8\u00a0\u00b5m), uno nell'infrarosso termico (10,5-12,5\u00a0\u00b5m) ed uno nella banda di assorbimento del vapore acqueo nell'infrarosso (5,7-7,1\u00a0\u00b5m).\nDa notare che la prima generazione di satelliti Meteosat non \u00e8 dotata di scanner multispettrale, ma i tre canali sono forniti da quattro (per il visibile ce ne sono due) distinti sensori. La risoluzione a terra \u00e8 di 2,5\u00a0km per 2,5\u00a0km nel visibile e di 5\u00a0km per 5\u00a0km nell'infrarosso. A bordo \u00e8 presente anche il \"Meteosat Visible and Infrared Imager\" (MVIRI), uno strumento in grado di fornire a terra immagini meteorologiche gi\u00e0 preprocessate. I satelliti Meteosat di prima generazione supportano anche la ritrasmissione di dati che ricevono da piattaforme remote poste su aerei o in mare e la diffusione di dati meteorologici in formato testo e grafico.\nQuesti satelliti sono stati costruiti da un consorzio COSMOS composto in primis da A\u00e9rospatiale nel suo Cannes Mandelieu Space Center e da Matra, MBB, Alenia Aeronautica, Marconi Company. Sono caratterizzati da una lunghezza di 3,195 metri ed un diametro di 2,1 metri. La massa iniziale in orbita \u00e8 di 282\u00a0kg e ruotano attorno al proprio asse a 100 giri al minuto. Meteosat-6, che fu lanciato il 20 novembre 1993 \u00e8 stato tolto di servizio e ri-orbitato in un'orbita cimitero il 15 aprile 2011.\nMeteosat-7 che fu lanciato il 2 settembre 1997 \u00e8 stato l'ultimo satellite attivo della prima generazione, stazionato sull'Oceano Indiano fino all'Aprile 2017, quando \u00e8 stato tolto di servizio. L'ultima immagine dal Meteosat-7 \u00e8 stata disseminata il 31 Marzo 2017. Il re-orbiting di Meteosat-7 \u00e8 iniziato il 3 Aprile 2017 e l'ultimo comando \u00e8 stato inviato al satellite il 11 April 2017.\nSeconda generazione (\"MSG\").\nIl contratto per la costruzione dei satelliti di seconda generazione \u00e8 stato assegnato ad A\u00e9rospatiale, che ha iniziato i lavori presso il Cannes Mandelieu Space Center (che fa parte del Thales Alenia Space center), con la collaborazione principalmente di Matra, Messerschmitt ed Alenia Aeronautica.\nLa seconda generazione deve rispondere alle necessit\u00e0 degli utenti in termini di \"Nowcasting applications\" e \"Numerical Weather Prediction\". Il nuovo strumento noto come GERB ricava dei dati importanti per la ricerca ed il monitoraggio del clima. Lo scanner multispettrale \u00e8 in grado di operare in 12 diverse bande, legate a diversi fenomeni atmosferici: 2 nel visibile e 9 nell'infrarosso caratterizzate da una risoluzione a terra di 3\u00a0km per 3\u00a0km ed 1 pancromatica con risoluzione 1\u00a0km per 1\u00a0km.\nPer quanto riguarda la stabilizzazione dello spin, i nuovi satelliti sono analoghi ai vecchi, ma ci sono stati dei miglioramenti nel design. I dati raccolti sono pi\u00f9 frequenti e ricchi e favoriscono la tempestiva previsione di fenomeni meteorologici pericolosi come i temporali, la formazione di nebbia, e lo sviluppo delle piccole, ma allo stesso tempo intense depressioni che causano la formazione di devastanti tempeste.\nI meteosat di seconda generazione sono caratterizzati da un diametro di 3,2 m ed una lunghezza di 2,4 m. La rotazione \u00e8 antioraria alla velocit\u00e0 di 100 giri al minuto a un'altitudine di 36000\u00a0km.\nIl 29 gennaio 2004 il primo satellite Meteosat di seconda generazione, MSG-1, poi chiamato Meteosat-8, ha iniziato le operazioni di routine. Oltre al payload principale SEVIRI (Spinning Enhanced Visible and Infrared Imager), Meteosat-8 porta a bordo anche il payload secondario GERB (\"Geostationary Earth Radiation Budget\").\nIl lancio di MSG-2 (poi chiamato Meteosat-9) ha avuto luogo il 21 dicembre 2005.\nIl lancio di MSG-3 (poi chiamato Meteosat-10) ha avuto luogo il 6 luglio 2012.\nAlla fine di aprile 2013 Meteosat-7, -8, -9 e -10 erano tutti operativi contemporaneamente. Meteosat-7 stazionava sull'Oceano Indiano a 57,5\u00b0 di latitudine. Meteosat-9, e -10 erano posizionati sopra l'Africa con varie differenze nella configurazione, Meteosat-8 \u00e8 un backup di Meteosat-9 e -10. Il 9 aprile 2013 Meteosat-9 fu posizionato a 9,5\u00b0 di latitudine e ha sostituito Meteosat-8 per il servizio di scansione rapida della situazione europea, iniziato nel secondo trimestre del 2008, caratterizzato dalla capacit\u00e0 di fornire un'immagine ogni 5 minuti. Meteosat-10 invece fu posizionato a 0\u00b0 di latitudine per acquisire le immagini principali della zona euro-africana (un'immagine ogni 15 minuti).\nIl lancio di MSG-4 ha avuto luogo il 15 luglio 2015 su un razzo Ariane V di Arianespace dal Centro Spaziale della Guyana. Il commissionamento di MSG-4 si \u00e8 concluso con successo nel dicembre 2015, quando il satellite \u00e8 stato posto in parcheggio in orbita \"in-orbit storage\" come previsto e ribattezzato Meteosat-11.\nIl 29 Giugno 2016, il Consiglio di EUMETSAT ha approvato la proposta di spostare Meteosat-8 sui 41.5\u00b0E, per continuare la missione di copertura dati dell'Oceano Indiano (IODC). I dati IODC del Meteosat-8 sono stati distribuiti in parallelo ai dati del Meteosat-7, fra ottobre 2016 e gennaio 2017. Durante il primo trimestre 2017, Meteosat-8 ha rimpiazzato completamente Meteosat-7 che \u00e8 spostato nella sua orbita cimitero.\nA Marzo 2019 le posizioni orbitali sono \nPayload secondario.\nEntrambi i satelliti operativi di seconda generazione hanno a bordo un \"Search and Rescue signal Processor\" (SARP), che \u00e8 in grado di captare i segnali di pericolo (o \"distress signals\") dai dispositivi \"distress radiobeacons\" a frequenze di 406\u00a0MHz. Questo aspetto pu\u00f2 essere approfondito alla voce COSPAS-SARSAT.\nTerza Generazione (\"MTG\").\nConsiderando il lungo periodo necessario per il ciclo di sviluppo di una nuova generazione di satelliti per osservazioni, EUMETSAT ha iniziato a lavorare sulla definizione e la pianificazione per il sistema Meteosat di Terza Generazione (MTG) gi\u00e0 fino dal 2000. L'MTG per assicurare continuit\u00e1 ai servizi dell'MSG deve essere disponibile prima della fine della vita operativa nominale dell'MSG.\nLe attivit\u00e0 preparatorie dell'MTG cominciarono nel 2000 in cooperazione con la Agenzia Spaziale Europea (ESA), secondo la decisione del Consiglio di EUMETSAT di procedere con le consultazioni degli utenti per un Post-MSG. Questo processo \u00e8 disegnato per raccogliere le prevedibili necessit\u00e0 degli utenti dei dati dei satelliti di EUMETSAT nel periodo di tempo 2015-2025.\nIl 19 marzo 2010, ESA selezion\u00f2 Thales Alenia Space per una negoziazione finale di un contratto.\nIl 22 giugno 2010, EUMETSAT conferm\u00f2 la scelta di Thales Alenia Space.\nIl 24 febbraio 2012, il contratto di sviluppo fra l'ESA e Thales Alenia Space fu firmato dal prof. Liebig e il sig. Seznec. Thales Alenia Space \u00e8 a capo del consorzio industriale che sta ora costruendo la famiglia di MTG. Oltre a essere il prime contractor, Thales Alenia Space \u00e8 anche responsabile per il satellite di \"Immagini\" MTG-I, incluso il payload primario e il Flexible Combined Imager.La ditta OHB con sede a Brema \u00e8 responsabile per il satellite \"Sounder\" MTG-S e per fornire le piattaforme comuni, con il supporto di Astrium GmbH come architetto di sistema System Architect."}
{"id": "2304133", "revid": "288300", "url": "https://it.wikipedia.org/wiki?curid=2304133", "title": "Ednilson Pedro Rocha Andrade Mendes", "text": ""}
{"id": "2304136", "revid": "767487", "url": "https://it.wikipedia.org/wiki?curid=2304136", "title": "Poeti georgiani", "text": "I Poeti Georgiani erano, per definizione, quelli le cui opere apparvero in una serie di cinque antologie definite \"Poesia georgiana\", pubblicate da Harold Monro e curate da Edward Marsh. Il primo volume conteneva poesie scritte nel 1911 e nel 1912. Tra i poeti ricordiamo Edmund Blunden, Rupert Brooke, Robert Graves, D. H. Lawrence, Walter de la Mare e Siegfried Sassoon.\nIl periodo di pubblicazione si inseriva tra l'Et\u00e0 vittoriana, con il suo stretto classicismo, e il Modernismo, con il suo stridente rigetto dell'estetismo puro. Le caratteristiche comuni delle poesie in queste pubblicazioni erano romanticismo, sentimentalismo e edonismo.\nCritici successivi hanno cercato di rivedere la definizione del termine come descrizione di uno stile poetico, includendo in tal modo alcuni nomi nuovi o escludendone alcuni dei vecchi.\nHenry Newbolt, scrivendo nei primi anni '30 del XX secolo, stim\u00f2 che c'erano almeno 1000 poeti britannici attivi; la gran parte di questi avrebbero potuto essere identificati come 'Georgiani', rendendo il loro numero pressoch\u00e9 incalcolabile."}
{"id": "2304138", "revid": "838137", "url": "https://it.wikipedia.org/wiki?curid=2304138", "title": "Marta Bechis", "text": "Carriera.\nMarta Bechis inizia la sua carriera pallavolista agonistica nel 2D Lingotto Volley di Torino, con il quale disputa due campionati di serie C tra il 2004 e il 2006.\nNella stagione 2006-07 viene acquistata dall'Asystel Novara, schierata inizialmente sia in prima squadra come terza palleggiatrice, sia nella squadra giovanile che disputava il campionato di Serie B1. A partire dalla stagione 2008-09 passa definitivamente in prima squadra, giocando diverse gare da titolare sia ad inizio campionato prima dell'arrivo della titolare Feng Kun, sia nella seconda met\u00e0 del campionato quando la cinese fu richiamata momentaneamente in patria: vince una Coppa CEV.\nNella stagione 2009-10 viene ceduta in prestito alla neo-promossa Robur Tiboni Urbino Volley con la quale ottiene un sorprendente quinto posto in campionato. Nel 2010 ottiene la prima convocazione in nazionale con la quale disputa alcuni tornei di preparazione pi\u00f9 alcune partite del World Grand Prix.\nNella stagione 2010-11 fa ritorno nuovamente all'Asystel, mentre nella stagione 2012-13 viene ingaggiata dal Chieri Torino Volley Club ed ancora in quella 2013-14 passa all'Imoco Volley di Conegliano. Nell'annata 2014-15 firma per la prima volta con un club estero, andando a giocare con il Legionovia nella Liga Siatk\u00f3wki Kobiet polacca.\nRientra in Italia nella stagione 2015-16, accasandosi all'Imoco Volley di Conegliano, dove tuttavia resta fino al mese di dicembre prima di giocare per l'Azzurra Volley San Casciano, dove resta fino a met\u00e0 della stagione 2017-18 quando torna a vestire la maglia dell'Imoco, sempre in Serie A1, con cui vince due scudetti e la Supercoppa italiana 2018.\nPer l'annata 2019-20 si trasferisce alla , neopromossa in massima serie dove gioca nella prima met\u00e0 di stagione, prima di passare, nel gennaio 2020, al . Per il campionato 2021-22 difende i colori del , sempre in Serie A1."}
{"id": "2304144", "revid": "729019", "url": "https://it.wikipedia.org/wiki?curid=2304144", "title": "Stazione di Vernante", "text": "La stazione di Vernante \u00e8 una stazione ferroviaria posta sulla ferrovia Cuneo-Ventimiglia al servizio dell'omonimo comune.\nStrutture ed impianti.\nLa stazione dispone di due binari per il servizio passeggeri ed un tronchino per mezzi d'opera. Il primo viene utilizzato per le precedenze ed il secondo \u00e8 di corsa della linea, essendo la Cuneo-Ventimiglia a singolo binario. Il tronchino non \u00e8 elettrificato."}
{"id": "2304145", "revid": "184755", "url": "https://it.wikipedia.org/wiki?curid=2304145", "title": "Plaino", "text": "Plaino (\"Pla\u00ecn\" in friulano) \u00e8 una frazione di 2.000 abitanti del comune di Pagnacco da cui dista circa 1,22\u00a0km.\nDel comune di Pagnacco fanno parte anche le frazioni di Castellerio (1,10\u00a0km), Fontanabona (2,73\u00a0km), Lazzacco (1,35\u00a0km), Vanelis (2,61\u00a0km), Zampis (0,23\u00a0km).\nIl numero in parentesi che segue ciascuna frazione indica la distanza in chilometri tra la stessa frazione e il comune di Pagnacco. \nNonostante la recente fondazione, avvenuta nel '900, a Plaino esistevano aggregati abitativi gi\u00e0 dal medioevo. Il nome del paese infatti deriva dalla sua caratteristica morfologica essendo una zona piana e fertile. Nel '900 si ristruttur\u00f2 anche il monumento simbolo di Plaino, la Chiesa della Madonna di Taviele.\nLe chiese di plaino sono tre:"}
{"id": "2304152", "revid": "1543377", "url": "https://it.wikipedia.org/wiki?curid=2304152", "title": "Qualificazioni al campionato europeo dei piccoli stati di pallavolo maschile 2009", "text": "Le qualificazioni al campionato europeo dei piccoli stati di pallavolo maschile 2009 si sono svolte dal 6 al 22 giugno 2008: al torneo hanno partecipato otto squadre nazionali europee di stati con meno di un milione di abitanti e tre di queste si sono qualificate al campionato europeo dei piccoli stati 2009.\nRegolamento.\nLe squadre hanno disputato una fase a gironi con formula del girone all'italiana: le prime due classificate di ogni girone si sono qualificate per il campionato europeo dei piccoli stati 2009 (anche la nazionale del paese organizzatore, nonostante gi\u00e0 qualificata, ha partecipato alle qualificazioni: nel caso in cui questa si classifichi tra le prime due del proprio girone, nessun'altra nazionale \u00e8 ripescata)."}
{"id": "2304161", "revid": "2099910", "url": "https://it.wikipedia.org/wiki?curid=2304161", "title": "Patecatl", "text": "Nella mitologia azteca, Patecatl \u00e8 il dio della guarigione e della fertilit\u00e0 ed anche signore dell'agave e della bevanda pulque che si ricava da essa.\nLa leggenda narra che fu lui a scoprire il peyote. Era marito di Mayahuel e padre di Centzon Totochtin.\nNel calendario azteco (\"tonalpohualli\"), Patecatl \u00e8 protettore del 12\u00ba giorno (\"Malinalli\" = erba)."}
{"id": "2304163", "revid": "1073227", "url": "https://it.wikipedia.org/wiki?curid=2304163", "title": "Live &amp; Rarities", "text": "Live &amp; Rarities \u00e8 una raccolta di brani di Rino Gaetano edita nel 2009.\nSulla copertina del disco il titolo della canzone \"Al compleanno della zia Rosina\" \u00e8 riportato, in modo erroneo, come \"Al compleanno della zia Rosita\", mentre \"Berta filava\" \u00e8 trascritta come \"E Berta filava\"."}
{"id": "2304165", "revid": "830939", "url": "https://it.wikipedia.org/wiki?curid=2304165", "title": "Carl Hamppe", "text": "Dopo aver ottenuto un incarico diplomatico dal governo svizzero, visse per gran parte della sua vita a Vienna. Nella capitale austroungarica, all'epoca uno dei centri scacchistici pi\u00f9 attivi d'Europa, si mise in luce per il suo stile brillante, seppure discontinuo. Vinse due volte il campionato viennese (\"Wiener Schachgesellschaft\"), nel 1859 e 1860, entrambe le volte superando il giovane Wilhelm Steinitz.\nSostenne diversi incontri: perse di misura nel 1846 contro Johann L\u00f6wenthal (+ 4 \u2013 5 = 0); nel 1850 vinse contro Ernst Falkbeer (+ 16 \u2013 15 = 0). Perse con Daniel Harrwitz 2 - 5 nel 1852 e 0,5 - 3,5 nel 1860.\n\u00c8 noto soprattutto per i suoi contributi teorici al gambetto di re e alla partita viennese.\nDue gambetti prendono il suo nome:\nFu tra i primi a proporre la partita viennese come miglioramento del gambetto di re, all'epoca una delle aperture pi\u00f9 in voga. Hamppe sosteneva che il gambetto avrebbe avuto maggiore efficacia se prima si interponeva 2. Cc3. Nel caso il nero risponda con 2. ...Cc6 questo pu\u00f2 essere vero, ma se invece gioca 2. ...Cf6 pu\u00f2 ancora ribattere efficacemente a 3. f4 con la spinta centrale 3. ...d5 (gambetto viennese).\nNel 1872 gioc\u00f2 a Vienna contro Philipp Meitner una partita nota come \"la patta immortale\" \u00a0 (Vedi la partita online)"}
{"id": "2304169", "revid": "729019", "url": "https://it.wikipedia.org/wiki?curid=2304169", "title": "Campionato Europeo UEFS 1989", "text": "Il primo Campionato europeo di futsal (calcio da sala) denominato Eurofutsal, organizzato dalla UEFS si \u00e8 svolto in Spagna, a Madrid, nel 1989 ed ha visto la partecipazione di otto formazioni nazionali."}
{"id": "2304172", "revid": "123005568", "url": "https://it.wikipedia.org/wiki?curid=2304172", "title": "The Ashes 2001", "text": "Il The Ashes 2001 \u00e8 la 61\u00aa edizione del prestigioso The Ashes di cricket. La serie di 5 partite si \u00e8 disputata in Inghilterra tra il 5 luglio 2001 e il 27 agosto 2005. Le due squadre hanno eseguito un tour partito nella citt\u00e0 di Birmingham per poi giocare al Lord's di Londra, a Nottingham, a Leeds e infine nuovamente a Londra (al The Oval).\nLa selezione australiana ha vinto per la settima volta consecutiva (ventinovesima in totale) il trofeo imponendosi sui rivali della selezione inglese per 4-1.\nCampione.\nAustralia(29\u00ba titolo)"}
{"id": "2304175", "revid": "729019", "url": "https://it.wikipedia.org/wiki?curid=2304175", "title": "Campionato Europeo UEFS 1990", "text": "Il secondo Campionato europeo di futsal (calcio da sala) denominato Eurofutsal, organizzato dalla UEFS si \u00e8 svolto in Portogallo, a Porto, nel 1990 ed ha visto la partecipazione di otto formazioni nazionali."}
{"id": "2304177", "revid": "1974468", "url": "https://it.wikipedia.org/wiki?curid=2304177", "title": "Stazione di Robilante", "text": "La stazione di Robilante in Valle Vermenagna \u00e8 stata costruita nel 1887. Si trova sulla Ferrovia Cuneo-Limone-Ventimiglia.\nDal 19 dicembre 2010 la stazione non \u00e8 pi\u00f9 telecomandata da Cuneo, ma dal Dirigente Centrale Operativo di Torino Lingotto.\nHa aumentato la sua importanza in seguito all'apertura della Ferrovia Cuneo-Limone-Ventimiglia nel 1928 e alla riapertura nel 1979.\nPer quello che riguarda la categorizzazione delle stazioni, RFI la considera di categoria \"bronze\".\nDall'inizio del 2016 l'associazione \"Ferroclub Cuneese\" si occupa del decoro e riordino dei locali interni non pi\u00f9 in uso all'esercizio ferroviario, delle aree di pertinenza e del giardino esterno. \u00c8 stato allestito un locale museo ferroviario che comprende un plastico ferroviario in scala HO, un passaggio a livello realmente funzionante, diversi apparati ACEI (ex stazioni di Andora, Diano Marina, Piscina e Laigueglia) per la simulazione del comando e controllo di una stazione ferroviaria come avviene nella realt\u00e0 oltre una sala dedicata ai locomotori e carrozze che hanno percorso la linea Cuneo-Nizza nel tempo. Un museo non statico ma dinamico grazie alla collaborazione dell'amministrazione comunale, di Rete Ferroviaria Italiana e Trenitalia.\nCaratteristiche.\nLa stazione \u00e8 dotata di 2 binari adibiti alla circolazione dei treni, il 1\u00b0 di corsa e il 2\u00b0 di precedenza/incrocio.\n\u00c8 presente una sala d'attesa.\nLa stazione \u00e8 usata in modo particolare da pendolari e studenti che si recano a Cuneo, oltre che nei fine settimana per fini turistici.\nServizio merci.\nLa stazione, oltre a svolgere un servizio passeggeri di piccole dimensioni, ha uno scalo merci incorporato. Sono presenti altri 5 binari utilizzati per la sosta e le manovre dei carri per trasporto clinker del cementificio Buzzi Unicem raccordato al fascio merci."}
{"id": "2304189", "revid": "729019", "url": "https://it.wikipedia.org/wiki?curid=2304189", "title": "Stazione di Roccavione", "text": "La stazione di Roccavione \u00e8 una fermata ferroviaria della linea Cuneo-Limone-Ventimiglia. Serve l'omonimo comune della Val Vermenagna, in provincia di Cuneo.\nCostruita nel 1887, la stazione \u00e8 classificata come categoria \"bronze\" dal gestore, RFI.\nOriginariamente si trattava di una stazione di precedenza/incrocio e scalo, essendo provvista allo scopo di pi\u00f9 binari. Attorno al 1979 Roccavione \u00e8 stata declassata a fermata impresenziata, e tutti i binari (eccetto uno di transito) sono stati rimossi.\nAd aprile 2019, nell'ambito e con i finanziamenti delle politiche transfrontaliere del Piano Integrato Territoriale (PITer) ALPIMED (Alpimed \"Mobile\") e della realizzazione della pista ciclabile europea EuroVelo 8, viene pianificato il rilancio polifunzionale della struttura, la quale diventer\u00e0 internodo treno-bicicletta, contestualmente al piano di valorizzazione - anche turistico-ambientale - della ferrovia internazionale Nizza-Cuneo."}
{"id": "2304196", "revid": "729019", "url": "https://it.wikipedia.org/wiki?curid=2304196", "title": "Campionato Europeo UEFS 1992", "text": "Il terzo Campionato europeo di futsal (calcio da sala) denominato Eurofutsal, organizzato dalla UEFS si \u00e8 svolto a Porto (Portogallo) nel 1992 ed ha visto la partecipazione di dieci formazioni nazionali. Il Portogallo, pur essendo nuovamente paese ospitante, non ha bissato il successo di due anni prima, lasciando strada alla Spagna"}
{"id": "2304197", "revid": "729019", "url": "https://it.wikipedia.org/wiki?curid=2304197", "title": "Sindrome POEMS", "text": "Per sindrome POEMS in campo medico si intende un rarissimo disordine ematologico con determinate caratteristiche.\nIl termine POEMS indica generalmente le manifestazioni: \nEpidemiologia.\nDi carattere molto raro, \u00e8 diffuso maggiormente in et\u00e0 adulta (quinta e sesta decade), ma si sono osservati casi in et\u00e0 adolescenziale.\nSintomatologia.\nFra i sintomi e i segni clinici ritroviamo la neuropatia periferica, papilledema (la cui eziologia viene ricondotta o ad una forma di infiammazione o all'ipertensione intracraniale), ingrossamento del fegato e della milza, amenorrea nella forma ipergonadotropa. Diabete mellito, ginecomastia, impotenza, ipotiroidismo, irsutismo e edema periferico. In molti casi i soggetti arrivano all'impossibilit\u00e0 di deambulare.\nTerapia.\nIl soggetto viene esposto a forti dosi di chemioterapia."}
{"id": "2304208", "revid": "729019", "url": "https://it.wikipedia.org/wiki?curid=2304208", "title": "Stazione di Borgo San Dalmazzo", "text": "La stazione di Borgo San Dalmazzo in Valle Gesso \u00e8 stata costruita nel 1887. Si trova sulla Ferrovia Cuneo-Limone-Ventimiglia.\nHa aumentato la sua importanza in seguito all'apertura della Ferrovia Cuneo-Limone-Ventimiglia nel 1928 e alla riapertura nel 1979.\nPer quello che riguarda la categorizzazione delle stazioni, RFI la considera di categoria \"bronze\".\nLuogo dell'Olocausto in Italia.\nDalla stazione ferroviaria di Borgo San Dalmazzo partirono due convogli di deportati ebrei con destinazione Auschwitz, provenienti dall'attiguo campo di concentramento di Borgo San Dalmazzo. Il primo convoglio, il 21 novembre 1943, comp\u00ec il suo viaggio via Nizza Drancy con 329 persone a bordo. Solo 19 furono i sopravvissuti. Il secondo convoglio, il 15 febbraio 1943, con 29 persone a bordo, si diresse invece verso il campo di transito di Fossoli dove fu unito al trasporto n.8 per la Germania. Solo 2 furono i sopravvissuti.\nIl \"Memoriale della Deportazione\", con una fila di carri bestiame simili a quelli usati allora (i carri sono del 1953) ricorda i nomi dei deportati, la loro et\u00e0 e nazionalit\u00e0 e i loro rapporti familiari."}
{"id": "2304218", "revid": "1632387", "url": "https://it.wikipedia.org/wiki?curid=2304218", "title": "The Operation M.D.", "text": "I The Operation M.D. (precedentemente The Operation) sono un side project creato da Dr. Dynamite, pseudonimo di Cone McCaslin dei Sum 41, e Dr. Rocco, alter ego di Todd Morse degli H2O e dei Juliette and the Licks. L'album di debutto del gruppo, \"We Have an Emergency\", \u00e8 stato pubblicato nel febbraio 2007 dalla Aquarius Records, seguito nel 2010 da \"Birds + Bee Stings\"."}
{"id": "2304219", "revid": "110157", "url": "https://it.wikipedia.org/wiki?curid=2304219", "title": "Pronunciation Lexicon Specification", "text": "Pronunciation Lexicon Specification o PLS (\"Specifica del lessico di pronuncia\") \u00e8 una raccomandazione del World Wide Web Consortium (W3C) indirizzata alle applicazioni di sintesi vocale.\nLa raccomandazione, attualmente alla versione 1.0, ha raggiunto il suo stato finale con la pubblicazione ufficiale il 14 ottobre 2008.\nCaratteristiche.\nIl termine \"lessico di pronuncia\" indica la relazione di corrispondenza tra una parola o una breve frase, la sua forma scritta e la sua pronuncia. La corrispondenza viene espressa in modo formalizzato per poter essere utilizzata da sistemi di riconoscimento vocale o di sintesi vocale.\nUn lessico di pronuncia \u00e8 per sua natura direttamente collegato alla lingua in cui sono espresse le parole e le varie frasi, di modo che per esempio \u00e8 possibile indicare la pronuncia corretta della parola scritta \"information\" a seconda che debba essere inserita in un contesto di lingua inglese (IPA: inf\u0254'm\u0259:\u0283n) o di lingua francese (IPA: \u0259\u014bform\u0259\u03b2i'o\u014b)."}
{"id": "2304223", "revid": "287204", "url": "https://it.wikipedia.org/wiki?curid=2304223", "title": "Honda Varadero", "text": "Honda Varadero \u00e8 il nome commerciale che la casa motociclistica giapponese Honda ha attribuito ad un modello di motocicletta disponibile in due varianti di cilindrata:XL 125 V Varadero e XL 1000 V Varadero.\nLe due motociclette, rispettivamente da 125 e 1.000 cm\u00b3 di cilindrata, fanno parte del segmento \"enduro stradali\", adatte ad un uso versatile, utilizzabili prevalentemente su strada e nel fuoristrada poco impegnativo. La versione maggiore \u00e8 presente sul mercato dal 1999, la minore dal 2001 e sono entrambe costruite negli stabilimenti spagnoli."}
{"id": "2304224", "revid": "1543377", "url": "https://it.wikipedia.org/wiki?curid=2304224", "title": "Sindrome di Diogene", "text": "La sindrome di Diogene \u00e8 un disturbo psicologico e comportamentale caratterizzato da un'estrema disattenzione alle necessit\u00e0 basilari, come l'igiene personale e le cure sanitarie. La sindrome \u00e8 stata riconosciuta per la prima volta nel 1975 ed \u00e8 conosciuta anche con altri nomi, ad esempio come barbonismo domestico o sindrome dello squallore senile.\nI sintomi includono principalmente l'abbandono delle norme igieniche personali. Si pu\u00f2 manifestare in associazione al disturbo da accumulo, l'accumulo patologico di oggetti e immondizia.\nOrigine del nome.\nLa sindrome prende nome da Diogene di Sinope, anche se costui non \u00e8 mai stato considerato nella tradizione un accumulatore compulsivo, ma solamente come una persona che aveva vissuto con il minimo indispensabile.\nCaratteristiche.\nLa sindrome di Diogene \u00e8 un disturbo che comporta l'accumulo di immondizia e grave trascuratezza di s\u00e9. Inoltre, la sindrome \u00e8 caratterizzata da squallore domestico, sillogomania, alienazione sociale e rifiuto dell'aiuto. \u00c8 stato dimostrato che la sindrome \u00e8 causata da una reazione allo stress vissuta dal paziente. L'intervallo di tempo in cui si sviluppa la sindrome non \u00e8 definito, sebbene sia pi\u00f9 precisamente distinto come una reazione allo stress che si verifica nella vecchiaia.\nNella maggior parte dei casi, \u00e8 stato osservato che i pazienti presentano possessivit\u00e0 anormale e schemi di raccolta disordinati. Questi sintomi suggeriscono danni alle aree prefrontali del cervello, a causa della loro relazione con il processo decisionale. Al contrario, ci sono stati anche casi in cui gli oggetti accumulati sono stati sistematicamente ordinati, il che pu\u00f2 suggerire una causa diversa dal danno cerebrale.\nSebbene sia stato osservato che la maggior parte dei pazienti proviene da case con condizioni sfavorevoli e molti hanno affrontato la povert\u00e0 per lungo tempo, queste somiglianze non sono considerate una causa definita della sindrome. La ricerca ha dimostrato che alcuni dei partecipanti con questa condizione avevano solide origini familiari e una vita professionale di successo. La met\u00e0 dei pazienti presentava un livello di intelligenza elevato. Ci\u00f2 indica che la sindrome di Diogene non riguarda esclusivamente coloro che soffrono di povert\u00e0 o coloro che hanno avuto esperienze infantili traumatiche.\nLa grave negligenza di solito provoca collasso fisico o esaurimento mentale. La maggior parte delle persone che soffrono della sindrome non vengono identificate fino a quando non affrontano questa fase del collasso, a causa della loro tendenza al rifiuto dell'aiuto degli altri.\nI pazienti sono generalmente altamente intelligenti, e i tratti della personalit\u00e0 che possono essere visti frequentemente nei pazienti con diagnosi di sindrome di Diogene sono aggressivit\u00e0, testardaggine, sospetto degli altri, sbalzi d'umore imprevedibili, instabilit\u00e0 emotiva e percezione deformata della realt\u00e0. La SD secondaria \u00e8 correlata a disturbi mentali. La relazione diretta delle personalit\u00e0 dei pazienti con la sindrome non \u00e8 chiara, sebbene le somiglianze nel carattere tra questi pazienti suggeriscano potenziali linee d'indagine.\nTrattamento.\n\u00c8 eticamente difficile trattare con i pazienti diagnosticati, poich\u00e9 molti di essi negano le loro cattive condizioni e rifiutano di accettare il trattamento. Gli obiettivi principali dei medici sono quelli di migliorare lo stile di vita e il benessere del paziente, quindi gli operatori sanitari devono spesso decidere se forzare o meno il trattamento sul paziente.\nIn alcuni casi, specialmente quelli che comprendono l'incapacit\u00e0 di muoversi in casa, i pazienti devono acconsentire a farsi aiutare, dal momento che non riescono a prendersi cura di se stessi. Gli ospedali o le case di cura sono spesso considerati il miglior trattamento in tali condizioni, anche se i risultati dopo il ricovero tendono ad essere scarsi. La ricerca sul tasso di mortalit\u00e0 durante il ricovero ha dimostrato che circa la met\u00e0 dei pazienti muore mentre si trova in ospedale. Un quarto dei pazienti viene rimandato a casa, mentre l'altro quarto viene posto in cure residenziali a lungo termine. I pazienti che vengono dimessi spesso soffrono di ricadute.\nEsistono altri approcci per migliorare le condizioni del paziente. Le strutture diurne hanno spesso avuto successo nel migliorare lo stato fisico ed emotivo dei pazienti, oltre ad aiutarli nella socializzazione. Altri metodi includono servizi all'interno della casa del paziente, come la consegna del cibo a domicilio."}
{"id": "2304225", "revid": "729019", "url": "https://it.wikipedia.org/wiki?curid=2304225", "title": "Campionato Europeo UEFS 1995", "text": "Il quarto Campionato europeo di futsal (calcio da sala) denominato Eurofutsal, organizzato dalla UEFS si \u00e8 svolto in Marocco, nelle citt\u00e0 di Casablanca, Rabat e Kenitra, nel 1995 ed ha visto la partecipazione di dieci formazioni nazionali. La Spagna non ha ripetuto il risultato della precedente edizione, la vittoria finale \u00e8 andata alla nazionale slovacca al primo successo in una manifestazione per nazionali."}
{"id": "2304231", "revid": "729019", "url": "https://it.wikipedia.org/wiki?curid=2304231", "title": "Tepeyollotl", "text": "Nella mitologia azteca, Tepeyollotl (\"Cuore delle montagne\", anche Tepeyollotli) era il dio dei terremoti, dell'eco e dei giaguari.\nEgli era il dio delle Otto Ore della Notte e veniva raffigurato come un giaguaro che salta verso il sole.\nProbabilmente era un aspetto di Nanahuatzin, Tezcatlip\u014dca, Mictlantecutli, Tlaltecuhtli o Teoyaomicqui.\nEtimologia.\nIl nome deriva dalle parole Nahuatl ' (\"montagna\") e ' (\"cuore\")."}
{"id": "2304233", "revid": "486946", "url": "https://it.wikipedia.org/wiki?curid=2304233", "title": "Console Next-Generation", "text": ""}
{"id": "2304241", "revid": "486946", "url": "https://it.wikipedia.org/wiki?curid=2304241", "title": "Console Next-Gen", "text": ""}
{"id": "2304246", "revid": "599", "url": "https://it.wikipedia.org/wiki?curid=2304246", "title": "Andrei Kolmogorov", "text": ""}
{"id": "2304247", "revid": "244212", "url": "https://it.wikipedia.org/wiki?curid=2304247", "title": "Chimenti Camicia", "text": "Biografia.\nNacque a Firenze nel 1431, figlio di un legnaiolo, tale Leonardo Chimenti.\nDella sua formazione e attivit\u00e0 in Firenze il Vasari tace e le altre fonti pure anche se presumibilmente dovette essere gi\u00e0 formato professionalmente quando decise di andare a lavorare all'estero senza dubbio appositamente richiesto.\nFu attivo in Ungheria alla corte di Mattia Corvino per il quale realizz\u00f2 palazzi, giardini, fontane, fortificazioni, chiese, muraglie, ornate con sculture e intagli in pietra e marmo da Baccio Cellini, zio del pi\u00f9 famoso Benvenuto Cellini.\nRientrato a Firenze invi\u00f2 a quella corte, dove intanto si era trattenuto Baccio Cellini, alcuni quadri di un giovane pittore molto promettente ma prematuramente scomparso, tale Berto Linaiolo, che furono molto lodati in quella corte. A Firenze Camicia Chimenti rimase poco tempo tornando ben presto in Ungheria al servizio di Mattia Corvino per incarico del quale percorse in lungo e in largo il Danubio progettando e realizzando mulini sulle sue sponde.\nLa morte lo colse mentre era impegnato in queste attivit\u00e0 che evidentemente gli fiaccarono il fisico. \nNon \u00e8 nota la sua data di morte che si ritiene possa essere avvenuta non prima del 1505 anno da cui non si ebbero pi\u00f9 sue notizie. Il Vasari non d\u00e0 nessuna indicazione precisa circa le opere realizzate da questo architetto attivo prevalentemente all'estero."}
{"id": "2304249", "revid": "46291", "url": "https://it.wikipedia.org/wiki?curid=2304249", "title": "Eogastropoda", "text": "Gli Eogastropoda sono una sottoclasse di molluschi gasteropodi.\nTassonomia.\nComprende i seguenti ordini di molluschi, in precedenza attribuiti ai Prosobranchia :"}
{"id": "2304250", "revid": "729019", "url": "https://it.wikipedia.org/wiki?curid=2304250", "title": "Campionato Europeo UEFS 1998", "text": "Il quinto Campionato europeo di futsal (calcio da sala) denominato Eurofutsal, organizzato dalla UEFS si \u00e8 svolto in diverse citt\u00e0 della Slovacchia nel 1998 ed ha visto la partecipazione di otto formazioni nazionali. La Slovacchia campione in carica e paese ospitante ha abdicato alla Russia, giungendo terza."}
{"id": "2304257", "revid": "599013", "url": "https://it.wikipedia.org/wiki?curid=2304257", "title": "Karl Trojer", "text": "Biografia.\nSciatore dedito unicamente allo slalom speciale, Karl Trojer ottenne il suo primo risultato di rilievo in Coppa del Mondo il 13 dicembre 1978 sul difficile tracciato della 3-Tre di Madonna di Campiglio in Italia, concludendo decimo. Il 9 gennaio 1979 conquist\u00f2 l'unico podio di carriera: terzo nello slalom speciale disputato a Crans-Montana, in Svizzera, alle spalle del tedesco occidentale Christian Neureuther e del bulgaro Pet\u0103r Popangelov.\nIn carriera non prese parte n\u00e9 a rassegne olimpiche n\u00e9 iridate e ottenne l'ultimo piazzamento di rilievo nella sua attivit\u00e0 agonistica il 10 marzo 1980, quando fu quarto nello slalom speciale di Coppa del Mondo disputato a Cortina d'Ampezzo, in Italia."}
{"id": "2304258", "revid": "767487", "url": "https://it.wikipedia.org/wiki?curid=2304258", "title": "Campionato Europeo UEFS 2004", "text": "Il sesto Campionato europeo di futsal (calcio da sala) denominato Eurofutsal, organizzato dalla UEFS si \u00e8 svolto a Baranovichi, in Bielorussia nel 2004 ed ha visto la partecipazione di otto formazioni nazionali. In questa edizione che giunge dopo ben sei anni dalla precedente del 1998, i padroni di casa della Bielorussia hanno la meglio in finale sulla Repubblica Ceca, terza la Russia campione uscente."}
{"id": "2304259", "revid": "770813", "url": "https://it.wikipedia.org/wiki?curid=2304259", "title": "Al-Quwwat al-Jawwiyya al-Sudaniyya", "text": "La Al-Quwwat al-Jawwiyya al-Sudaniyya, () ed internazionalmente conosciuta con la dizione in lingua inglese Sudanese Air Force (SAF), \u00e8 l'attuale aeronautica militare del Sudan e parte integrante delle forze armate sudanesi.\nStoria.\nLa forza aerea nazionale venne istituita appena dopo che il Sudan ottenne l'indipendenza dal Regno Unito nel 1956 e durante le prime fasi del suo sviluppo il governo britannico diede la sua disponibilit\u00e0 fornendo attrezzature e provvedendo alla formazione del personale ed equipaggi. Nel 1957 vennero acquisiti quattro nuovi addestratori a getto Hunting Provost T Mk 53. L'anno seguente, il reparto di trasporto tattico ricevette il suo primo velivolo, un singolo Hunting President, seguiti nel 1960 da altri quattro Provost ex RAF revisionati pi\u00f9 altri due Hunting President e due Pembroke C Mk 54.\nI primi velivoli dotati di capacit\u00e0 di combattimento vennero adottati dalla Al-Quwwat al-Jawwiyya al-Sudaniyya nel 1962 quando i propri reparti vennero equipaggiati con 12 BAC Jet Provost con capacit\u00e0 CAS.\nNel 1964 vennero acquistati due Douglas C-47 Skytrain dagli Stati Uniti d'America e quattro Fokker F27M dai Paesi Bassi. Due di questi ultimi vennero poi ceduto alla compagnia aerea di bandiera Sudan Airways.\nNella seconda parte degli anni sessanta cominciarono ad essere forniti velivoli di produzione sovietica e cinese.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2304265", "revid": "547034", "url": "https://it.wikipedia.org/wiki?curid=2304265", "title": "Campionato Europeo UEFS 2006", "text": "Il settimo Campionato europeo di futsal (calcio da sala) denominato Eurofutsal, organizzato dalla UEFS si \u00e8 svolto a Santa Coloma, nella regione spagnola della Catalogna nel 2006 ed ha visto la partecipazione di dieci formazioni nazionali. In questa edizione la Russia ha sopravanzato i padroni di casa della Catalogna, una delle due selezioni delle regioni autonome spagnole assieme ai Paesi Baschi giunti ottavi."}
{"id": "2304266", "revid": "1543377", "url": "https://it.wikipedia.org/wiki?curid=2304266", "title": "Paronichia", "text": "Per paronichia in campo medico, si intende l'infezione del tessuto peringueale, perci\u00f2 interessante il margine radiale o ulnare oppure entrambi i margini delle unghie. Il disturbo pu\u00f2 essere di origine batterica oppure micotica e la sua incidenza \u00e8 tendenzialmente elevata. La paronichia interessa tutte le et\u00e0 e colpisce entrambi i sessi.\nTipologia.\nEsistono due forme:\nEziologia.\nIl disturbo \u00e8 spesso correlato all'abitudine di mordersi le unghie oppure alla formazione di una pellicola che si accresce ai bordi delle unghie della mano (pipita). In alcuni casi pu\u00f2 essere la complicanza di un trauma, anche minimo, come una manicure effettuata in modo non corretto o la penetrazione di una scheggia. L'evento ultimo che comporta lo sviluppo della paronichia \u00e8 comunque la penetrazione di agenti batterici o micotici subito al di sotto della piega ungueale. I batteri che comportano l'insorgenza dell'infezione sono molteplici, ma fra questi un posto di rilievo \u00e8 rivestito da Staphylococcus aureus, streptococchi, Pseudomonas, Klebsielle, Neisserie e fusobatteri.\nTra i funghi i pi\u00f9 frequenti sono certamente appartenenti alla specie della Candida.\nNel caso di infezione cronica, la causa \u00e8 pi\u00f9 spesso micotica ed ovviamente necessita di un trattamento specifico basato su creme o smalti medicati per unghie di tipo antimicotico.\nSintomi e segni.\nIl disturbo \u00e8 considerato pi\u00f9 pericoloso nei soggetti con problemi di immunosoppressione e malattie sistemiche, quali ad esempio il diabete, e in letteratura medica sono riportati casi di infezioni disseminate a partenza da una paronichia in soggetti immunodepressi.\nDiagnosi.\nLa diagnosi \u00e8 di tipo clinico.\nNon \u00e8 necessario ricorrere ad alcun esame di laboratorio e neppure alla diagnostica per immagini, salvo che non esistano altre motivazioni, come ad esempio una infezione cronica o non rispondente al trattamento, oppure il disturbo sia stato secondario ad un trauma. In questi casi \u00e8 possibile ricorrere ad una radiografia, ad esempio per la ricerca di un eventuale corpo estraneo radiopaco.\nLa diagnosi causale (ove se ne ravveda la necessit\u00e0) pu\u00f2 essere effettuata tramite la colorazione di Gram e la coltura del materiale prelevato tramite una incisione od agoaspirato.\nTrattamento.\nIl trattamento prevede l'esecuzione di bagni con acqua calda e sapone, bendaggi caldi e la successiva somministrazione di antibiotici per via orale.\nTrattamento chirurgico.\nNel caso della formazione di un ascesso periungueale \u00e8 necessario provvedere alla sua evacuazione. Il drenaggio avviene tramite un'incisione da eseguirsi con un bisturi. Per alleviare il dolore del paziente ed aumentarne la compliance durante la manovra \u00e8 opportuno praticare un'anestesia locale o tronculare.\nTerminata l'incisione ed il drenaggio \u00e8 indicato un ciclo di antibioticoterapia di 10-15 giorni ricorrendo alla penicillina sintetica. Talvolta pu\u00f2 essere sufficiente provvedere ad una adeguata evacuazione del materiale purulento sollevando la piega ungueale con la punta di un grosso ago (calibro 21G o 19 G)\nIn medicina d'urgenza \u00e8 prassi comune ed accettata che ogni infezione paronichiale con la presenza di un'area di apparente raccolta purulenta debba essere incisa ed evacuata. Questo tipo di atteggiamento terapeutico tuttavia risulta doloroso per il paziente e richiede che il medico dedichi un considerevole periodo di tempo all'operazione. Secondo alcuni autori allo stato attuale delle conoscenze non vi sono prove che il trattamento chirurgico conferisca alcun vantaggio rispetto ad un trattamento con antibiotici per via orale.\nTrattamento medico.\nIl farmaco di elezione \u00e8 la penicillina sintetica. \u00c8 possibile ricorrere anche ad amoxicillina-clavulanico, 1g ogni 12 ore, oppure alla somministrazione di cefalexina, 250\u00a0mg o di clindamicina 300\u00a0mg per os ogni 6 ore. Nei soggetti allergici alla penicillina e derivati \u00e8 possibile ricorrere all'eritromicina."}
{"id": "2304269", "revid": "599013", "url": "https://it.wikipedia.org/wiki?curid=2304269", "title": "Csaba Feh\u00e9r", "text": ""}
{"id": "2304270", "revid": "61051", "url": "https://it.wikipedia.org/wiki?curid=2304270", "title": "Aeronautica militare sudanese", "text": ""}
{"id": "2304274", "revid": "757396", "url": "https://it.wikipedia.org/wiki?curid=2304274", "title": "SPM Shoeters Den Bosch", "text": "SPM Shoeters Den Bosch \u00e8 una societ\u00e0 cestistica avente sede a 's-Hertogenbosch, nei Paesi Bassi. \u00c8 stata fondata nel 1952 con il nome di Eerste Bossche Basketball Club. Nel 2005 si \u00e8 fuso con l'\"EiffelTowers Nijmegen\", nato nel 2000, dando origine all'EiffelTowers Den Bosch; ha assunto la denominazione attuale il 1\u00ba luglio 2013.\nGioca nel campionato olandese, e disputa le partite interne nella Maaspoort Sports en Events, che ha una capacit\u00e0 di 3.500 spettatori."}
{"id": "2304275", "revid": "61051", "url": "https://it.wikipedia.org/wiki?curid=2304275", "title": "Sudanese Air Force", "text": ""}
{"id": "2304277", "revid": "486946", "url": "https://it.wikipedia.org/wiki?curid=2304277", "title": "EiffelTowers", "text": ""}
{"id": "2304278", "revid": "486946", "url": "https://it.wikipedia.org/wiki?curid=2304278", "title": "Eiffel Towers Den Bosch", "text": ""}
{"id": "2304279", "revid": "320578", "url": "https://it.wikipedia.org/wiki?curid=2304279", "title": "Archeologia della preistoria", "text": ""}
{"id": "2304281", "revid": "486946", "url": "https://it.wikipedia.org/wiki?curid=2304281", "title": "Eiffel Towers de Bois-le-Duc", "text": ""}
{"id": "2304288", "revid": "486946", "url": "https://it.wikipedia.org/wiki?curid=2304288", "title": "EBBC Den Bosch", "text": ""}
{"id": "2304290", "revid": "74801", "url": "https://it.wikipedia.org/wiki?curid=2304290", "title": "Carlotta di Meclemburgo-Strelitz (1769-1818)", "text": "Biografia.\nEra la primogenita di Carlo II, Granduca di Meclemburgo-Strelitz, e della prima moglie Federica Carolina Luisa d'Assia-Darmstadt, figlia del Principe Giorgio Guglielmo d'Assia-Darmstadt. Insieme alle sue sorelle Luisa, Federica e Teresa, Carlotta fu considerata una delle pi\u00f9 belle donne del suo tempo. Jean Paul Friedrich Richter dedic\u00f2 il suo romanzo Il Titano alle \"quattro belle e nobili sorelle assise su un trono\".\nInfanzia e giovinezza.\nCarlotta crebbe ad Hannover, dove il padre era governatore per conto del cognato, Re Giorgio III di Gran Bretagna, che risiedeva a Londra. all'et\u00e0 di dodici anni, perse la madre, ed il padre si rispos\u00f2 nel 1784 con una delle sue cognate Carlotta. La matrigna si prese cura della nipote, insieme a Magdalena di Wolzogen. Alla morte di Carlotta, avvenuta nel 1785, il padre diede le dimissioni dall'incarico di governatore, e si trasfer\u00ec con i suoi figli a Darmstadt, dove le sorelle ed i fratelli di Carlotta vennero cresciuti dalla loro nonna materna, Maria Luisa Albertina di Leiningen-Dagsburg-Falkenburg. Carlotta per\u00f2 non li segu\u00ec, essendosi gi\u00e0 trasferita ad Hildburghausen.\nDuchessa di Sassonia-Hildburghausen.\nCarlotta venne data in sposa al Duca Duca Federico di Sassonia-Hildburghausen. Con il matrimonio quindi, celebrato a Hildburghausen il 3 settembre 1785, Carlotta divenne duchessa consorte di Sassonia-Hildburghausen, sebbene il marito rimanesse sottosposto, sino al 1787 sotto la reggenza del pro-prozio Giuseppe Federico di Sassonia-Hildburghausen. Si tratt\u00f2 di un'unione infelice. Carlotta era pi\u00f9 intelligente del marito, che inizi\u00f2 ad ingnorarla. Inoltre essi furono assillati da problemi familiari. Il ducato era stato infatti portato alla rovina dalle disastrose politiche condotte dai predecessori di Federico, e sino al 1806 dovette essere sottoposto ad amministrazione controllata dell'Impero.\nSino a quel momento, il Duca e la Duchessa furono autorizzati a ricevere solo una ridotta Lista Civile. Il padre ed i due fratelli di Carlotta trascorsero lunghi periodi con lei ad Hildburghausen. Carlo nel 1787 si stabil\u00ec nella citt\u00e0 divenendo presidente della Commissione Imperiale di Credito. Nel 1792, la nonna e le sorelle della Duchessa, si rifugiarno, di fronte all'avanzare delle truppe francesi, da Darmstadt ad Hildburghausen. In questa occazione Maria Luisa si accorse che il Duca \"... di tutti i suoi doveri, adempie con zelo solo quelli coniugali. Carlotta, che non ha mai amato quest'uomo, \u00e8 sempre incinta.\" Nel 1793, Maria Luisa abbandon\u00f2 infine Hildburghausen tornando a Darmstadt, da cui mosse con le nipoti a Francoforte sul Meno, dove venne organizzato il primo incontro tra Luisa ed il suo futuro marito, Federico Guglielmo.\nCarlotta mantenne intimi ed amorevoli rapporti con la sorella Federica ed i suoi parenti a Strelitz. Nel 1803 e nel 1805, i sovrani di Prussia visitarono Hildburghausen. In tali occasioni, i commissari della commissione di credito, autorizzarono i Duchi a rinnovare parte del proprio arredamento. Il 9 ottobre 1806, Carlotta stava visitando Luisa, insieme a sua sorella Teresa, nel quartier generale prussiano di Erfurt, quando Re Federico Guglielmo III di prussia, dichiar\u00f2 guerra a Napoleone. Luisa aveva aiutato a stendere la bozza della relativa dichiarazione.\nChristian Truchse\u00df von Wetzhausen zu Bettenburg fu amico dei Duchi e padrino di uno dei loro figli, Edoardo. Dopo una visita fattagli da Carlotta con la figlia Teresa, all'epoca Principessa Ereditaria di Baviera, nel suo Castello di Bettenburg in Franconia, egli scrisse a Fouqu\u00e9: \"La nostra Principessa Ereditaria di Baviera e la Principessa Ereditaria di Weilburg stavano facendo visita alla loro madre, la Duchessa di Hildburghausen; e poich\u00e9 io conosco queste figlie amorevoli sin dalla loro giovinezza, e loro sono sempre state ben disposte nei miei confronti, avvertirono l'urgenza di visitare il vecchio Truchse\u00df nel suo castello ed esse, con il loro fratello Giorgio, il Principe Ereditario di Wilburg, il coraggioso uomo di Waterloo ed un seguitoo realmente esiguo vennero a trovarmi Domenica pomeriggio\". Molta gente era venuta a vedere la Principessa Ereditaria di Baviera. Quando ricevette questi ospiti, Truchse\u00df prov\u00f2 a far entrare per prima nel suo castello Carlotta, il cui rango era inferiore a quello di Teresa. Ma la Duchessa rifiut\u00f2, indirizzandolo verso la figlia. Al che egli replic\u00f2 dicendo \"\"Vostra Altezza mi perdoner\u00e0, ma da quando questo castello \u00e8 stato costruito, le madri hanno sempre avuto la precedenza sulle proprie figlie\".\" Dopodich\u00e9, Teresa prese l'altro braccio del barone, ed i tre varcarono insieme la soglia del castello.\nCarlotta destinava circa la met\u00e0 delle sue entrate annuali a poveri, alla costituzione di pensioni ed al sostegno di corsi per apprendisti. Dopo la morte della sorella Luisa, avvenuta nel 1815, fece erigere il Memoriale di Luisa nel Parco Cittadino di Hildburghausen.\nLa Corte delle Muse.\nCarlotta fu interessata alla letteratura e promosse avidamente le arti a corte. Rilass\u00f2 le regole e l'etichetta ed attrasse ad Hildburghausem musicisti, pittori e poeti, tra i quali lo scrittore Jean Paul Friedrich Richter, che arriv\u00f2 nel maggio 1799. Il 25 maggio 1799 egli scrisse al suo amico Otto: \"\"Sono qui da una settimana ormai, e sono ancora stupito. Per incominciare, immagina la celestiale Duchessa, con begli occhi simili a quelli di un bambino, il suo volto pieno di amore, attraente e giovanile, un'ugola da usignolo ed un cuore materno... Ieri, improvvisai per la corte sul pianoforte a coda. Inoltre, qui vi \u00e8 un discreto gruppo di fratelli e sorelle , ed io posso essere Zizendorf\".\"Il 27 ottobre 1799 scrisse di nuovo ad Otto: \"\" Ero stato avvertito del fatto che la corte si sarebbe stabilita nel Jagdschloss a Seidingstadt; ci sono andato oggi. La Duchessa era gi\u00e0 l\u00ec al mio arrivo e mi ricevette pochi minuti dopo il mio arrivo. A parte un'amante, non conosco niente di pi\u00f9 bello della sua dolce figura\".\"Carlotta confer\u00ec al borghese Jean Paul l'incarico di Consigliere di Legazione, ed egli si fidanz\u00f2 con una delle sue dame di corte. Comunque, il fidanzamento con Caroline Feuchter von Feuchtersleben venne in seguito sciolto.\nSotto Carlotta, la corte si svilupp\u00f2 sino ad esser ribattezzata la \"Piccola Weimar\". L'attuale slogan della citt\u00e0 di Hildburghausen \"Piccola Classica\" si riferisce a questo periodo.\nAl pari di Jean Paul, altri contemporanei testimoniarono lo straordinario talento di Carlotta nel canto. Ella venne soprannominata \"Singlotte\" e venne ritenuta una delle pi\u00f9 grandi cantanti della sua epoca. Ella aveva ricevuto lezioni di canto durante la sua giovinezza ad Hannover da un italiano chiamato Giuliani e cantava nei concerti di corte e nei servizi religiosi. Durante la Settimana Santa, ella cantava regolarmente \"La morte di Ges\u00f9\" di Carl Heinrich Graun nella Chiesa di Cristo di Hildburghausen. Durante tali eventi l'intera popolazione era autorizzata ad entrare nella chiesa.\nMorte.\nCarlotta mor\u00ec il 14 maggio 1818 dopo una lunga malattia. Sua figlia Teresa rifer\u00ec alla sorella Luisa: \u00abOtto o dieci giorni fa, nel corso di una notte carica di ansia, durante la quale la fine sembrava vicina, disse a tutti noi addio e bened\u00ec tutti voi che, pur essendole cari, eravate lontani - questo \u00e8 il meglio che una buona, amorevole madre possa dare ai suoi figli ... Quella notte, quando prese commiato da noi nel modo pi\u00f9 toccante, m'inginocchiai accanto al suo letto e chiesi la sua benedizione. Quando la sua mano si poggi\u00f2 sul mio capo, parlai a nome di tutti noi, cara madre - e lei rispose... Tutti noi abbiamo ricevuto un (anello) dalle sue care mani. Ripensando a tutto ci\u00f2, il mio scopo di vivere sempre una vita degna di mia madre, crebbe sempre pi\u00f9 saldo nel mio cuore\u00bb.\nCarlotta stabil\u00ec d'esser sepolta nell'appena progettato cimitero di Backsteinfeld ad Hildburghausen. Provvisoriamente, venne sepolta nella chiesa del Castello, e seppellita di nuovo a Backsteinfeld nel 1819. La sua tomba venne progettata da Heim, il carpentiere di corte, e venne terminate nel 1824. I candelabri in bronzo verde poggiano su quattro globi ed hanno in cima fiamme ardenti in piombo posizionate un guscio. L'iscrizione fu composta da Friedrich Carl Ludwig Sickler. La volta ha un'altezza di circa 4 metri e un diametro di circa 12 metri. Quando la chiesa del castello venne convertita in una sala d'udienza, i corpi di tutti i reali vennero trasferiti dalla cripta ducale nella tomba di Carlotta.\nCarlotta fu l'ultima duchessa consorte di Sassonia-Hildburghausen, nel 1826 infatti i Wettin si ridistribuirono le terre di famiglia e Federico divenne duca di Sassonia-Altenburg.\nDiscendenza.\nCarlotta diede al marito dodici figli:"}
{"id": "2304292", "revid": "107289025", "url": "https://it.wikipedia.org/wiki?curid=2304292", "title": "Armoriale dei comuni della citt\u00e0 metropolitana di Catania", "text": "Questa pagina contiene le armi (stemmi e blasonature) dei comuni della citt\u00e0 metropolitana di Catania."}
{"id": "2304295", "revid": "599013", "url": "https://it.wikipedia.org/wiki?curid=2304295", "title": "Anna Podolec", "text": ""}
{"id": "2304296", "revid": "228587", "url": "https://it.wikipedia.org/wiki?curid=2304296", "title": "Cheetah", "text": ""}
{"id": "2304300", "revid": "290948", "url": "https://it.wikipedia.org/wiki?curid=2304300", "title": "Filtro pressa", "text": ""}
{"id": "2304303", "revid": "767487", "url": "https://it.wikipedia.org/wiki?curid=2304303", "title": "Huehuecoyotl", "text": "Nella mitologia azteca, Huehuecoyotl o \"Ueuecoyotl\", in nahuatl \"vecchio coyote\", \u00e8 il dio della musica, della danza e della canzone.\nSi tratta di una divinit\u00e0 delle trib\u00f9 Otomi, di lingua nahuatl, che furono sottomesse agli Aztechi.\nEgli \u00e8 raffigurato nel Codice Borbonicus come un coyote danzante con le mani e i piedi umani, accompagnato da un batterista."}
{"id": "2304305", "revid": "320578", "url": "https://it.wikipedia.org/wiki?curid=2304305", "title": "Anatoly Yakovlevich Solovjov", "text": ""}
{"id": "2304311", "revid": "4711", "url": "https://it.wikipedia.org/wiki?curid=2304311", "title": "Coppa d'Israele (pallacanestro)", "text": ""}
{"id": "2304314", "revid": "109780665", "url": "https://it.wikipedia.org/wiki?curid=2304314", "title": "Fort\u00fan Xim\u00e9nez", "text": "Biografia.\nXim\u00e9nez fu il pilota di una nave inviata da Hern\u00e1n Cort\u00e9s e capitanata da Diego de Becerra nel 1533 per costeggiare la Nuova Spagna partendo dall'odierna Manzanillo, in cerca di due navi perse senza lasciar traccia l'anno precedente, durante un viaggio simile. I viaggi precedenti erano incentrati sulla ricerca dello \"Stretto di Ani\u00e1n\" (quello che si riteneva essere il passaggio a nord-ovest) e dell'Isola di California. Questi luoghi prendevano il nome da quelli mitici del romanzo \"Las sergas de Esplandi\u00e1n\", pubblicato in Spagna e popolare tra i \"conquistadores\". La California descritta nel romanzo era un paradiso terrestre popolato solo da donne di pelle scura. Durante il viaggio Xim\u00e9nez guid\u00f2 una rivolta nel corso della quale il capitano fu ucciso. Gli ammutinati attraccarono nei pressi dell'odierna La Paz (Bassa California del Sud), all'estremo meridionale della penisola di Bassa California, che gli ammutinati credevano essere l'isola di California.\nXim\u00e9nez fu ucciso durante uno scontro con i nativi locali. I sopravvissuti tornarono in Nuova Spagna parlando di perle nere, il che stimol\u00f2 nuove esplorazioni dell'isola di Santa Cruz (nome dato da Cort\u00e9s alla penisola)."}
{"id": "2304315", "revid": "287204", "url": "https://it.wikipedia.org/wiki?curid=2304315", "title": "Fortun Ximenez", "text": ""}
{"id": "2304319", "revid": "125850160", "url": "https://it.wikipedia.org/wiki?curid=2304319", "title": "Casa universale di giustizia", "text": "La Casa Universale di Giustizia, suprema istituzione di governo della Fede bahai, ha la sede nell'Arco bahai ad Haifa, sul monte Carmelo, in Israele.\nI suoi compiti e la sua sfera di attivit\u00e0 sono stati definiti negli scritti di Bah\u00e1'u'll\u00e1h e di 'Abdu'l-Bah\u00e1, suo successore.\nSi tratta di un organo legislativo col potere di dar corso alle leggi bahai date da Bah\u00e1'u'll\u00e1h, fondatore della Fede, o di integrarle legiferando su quanto non chiaramente previsto dalle sacre scritture bahai.\nLa Casa Universale di Giustizia \u00e8 nata formalmente nel 1963 al culmine della Crociata di dieci anni, un piano decennale internazionale di insegnamento bahai.\nEsercita parimenti la funzione giurisdizionale di ultimo organo d'appello nell'amministrazione bahai.\nViene composta da nove persone di sesso maschile elette, senza candidatura e senza propaganda, da un collegio elettorale misto: maschile e femminile, composto dall'insieme dei membri delle Assemblee Spirituali Nazionali che si riuniscono nella quinquennale fase elettiva ad Haifa in Israele (chi non pu\u00f2 esserci manda i voti); donne e uomini baha'i facenti parte delle Assemblee Spirituali Nazionali attive nell'anno elettivo nelle loro nazioni, Assemblee presenti in quasi tutti gli Stati del mondo.\nTutti i documenti e i testi pubblicati dalla Casa Universale di Giustizia hanno carattere ufficiale, e le decisioni legislative sono o saranno vincolanti per i bahai, ma non sono considerate infallibili, in quanto \"La Casa Universale di Giustizia \u00e8 esplicitamente autorizzata a modificare o revocare la propria legislazione con il mutare delle condizioni ...\" (Kitab-i-Aqdas P. 6).\nI singoli membri della Casa Universale di Giustizia individualmente non godono di opinioni vincolanti, e la loro autorevolezza e la loro autorit\u00e0 di governo \u00e8 solo collegiale.\nLa Casa di Giustizia ha fatto pubblicare parecchi estratti dalle opere del B\u00e1b, di Bah\u00e1'u'll\u00e1h e di 'Abdu'l-Bah\u00e1.\nStoria.\nBah\u00e1'u'll\u00e1h nel suo \"Kit\u00e1b-i-Aqdas\", noto anche come il libro delle leggi, dispose l'istituzione della Casa Universale di Giustizia e ne defin\u00ec le funzioni.\nIn altri scritti Bah\u00e1'u'll\u00e1h ne ampli\u00f2 le competenze precisando che la Casa Universale di Giustizia aveva il potere di chiarire tematiche religiose e di decidere su questioni che non erano state espressamente disciplinate.\nSuccessivamente 'Abdu'l-Bah\u00e1, il figlio e successore di Bah\u00e1'u'll\u00e1h, nel suo testamento, descrisse in maniera particolareggiata le funzioni, la composizione e le modalit\u00e0 d'elezione della Casa Universale di Giustizia. Precis\u00f2 che la Casa Universale di Giustizia era sotto la protezione di Bah\u00e1'u'll\u00e1h, ne sanc\u00ec il valore vincolante delle decisioni, che potevano e dovevano essere prese a maggioranza anche se era preferibile l'unanimit\u00e0.\nConferm\u00f2 che i membri della Casa Universale di Giustizia dovevano essere di sesso maschile, indicando che il chiarimento a tale decisione sarebbe emerso nel tempo.\nLa Casa Universale di Giustizia non venne costituita inizialmente a causa delle poche Assemblee Spirituali Nazionali presenti all'epoca.\nShoghi Effendi, il successore di `Abdu'l-Bah\u00e1, si adoper\u00f2 per la formazione della Casa Universale di Giustizia, organizzando, allo scopo, una metodica espansione delle Comunit\u00e0 a livello locale, nazionale e mondiale.\nNel 1951, quando erano gi\u00e0 costituite nove assemblee nazionali, Shoghi Effendi nomin\u00f2 i membri del Consiglio Internazionale bahai, indicandolo come l'embrione internazionale della Casa di Giustizia.\nDopo la morte inaspettata di Shoghi Effendi, nel 1957, le Mani della Causa assunsero la direzione degli affari della Comunit\u00e0 e annunciarono che l'elezione della Casa Universale di Giustizia sarebbe stata effettuata nel 1963 alla fine della Crociata di dieci anni, voluta da Shoghi Effendi.\nNell'aprile 1963, sei anni dopo il decesso di Shoghi Effendi, fu eletta la prima Casa Universale di Giustizia da cinquantasei Assemblee Spirituali Nazionali. La data dell'elezione coincise con il completamento della Crociata di dieci anni e con il primo centenario della rivelazione fatta da Bah\u00e1'u'll\u00e1h nei giardino di Ridv\u00e1n nell'aprile 1863\nDa allora, la Casa Universale di Giustizia ha agito come capo della religione bahai e nel 1972 pubblic\u00f2 la propria costituzione.\nElezione.\nLa Casa Universale di Giustizia viene eletta ogni cinque anni senza candidatura e senza propaganda a scrutinio segreto attraverso tre livelli di elezioni, dove il terzo livello d'elezione, cio\u00e8 quello internazionale, \u00e8 formato dai membri al tempo in carica nelle rispettive Assemblee Spirituali Nazionali di tutto il mondo.\nNel processo elettorale non \u00e8 ammessa, n\u00e9 prima n\u00e9 dopo, alcuna campagna elettorale, n\u00e9 candidatura. Alla funzione di membro della Casa Universale di Giustizia sono eleggibili tutti i maschi bahai maggiorenni, mentre il corpo elettorale \u00e8 formato indifferentemente da uomini o donne appartenenti a ognuna delle Assemblee Spirituali Nazionali del mondo.\nLe elezioni si svolgono a cadenza quinquennale, in spirito di meditazione e di preghiera, durante un'assemblea internazionale con la possibile presenza dei membri di tutte le Assemblee Spirituali Nazionali, (ASN). Ciascun membro di ogni Assemblea Nazionale, eletto a sua volta dai bahai del proprio paese, vota scegliendo nove nomi tra tutti gli eleggibili, i nove che avranno il maggior numero di voti sono i membri eletti nella Casa Universale di Giustizia .\nRiferiamo dei dati sull\u2019elezione che \u00e8 stata fatta nell'aprile 2008 con la partecipazione di centosessantasei Assemblee Spirituali Nazionali allora esistenti. Oltre mille delegati bahai, provenienti da centocinquantatre paesi, erano fisicamente presenti al Centro Mondiale Bahai di Haifa per tale elezione della Casa Universale di Giustizia nella decima elezione Internazionale Bahai\nFunzioni.\nLa Casa Universale di Giustizia guida la crescita e lo sviluppo della Comunit\u00e0 bahai mondiale.\nLe sue funzioni comprendono, come stabilito da Bah\u00e1'u'll\u00e1h, la promulgazione della fede, l'osservanza della legge bahai, l'amministrazione degli affari sociali, l'elevazione spirituale dell'umanit\u00e0, la prosperit\u00e0 del mondo, la cura e la protezione degli anziani, degli ammalati e dei poveri, promuovere la pace universale tra le nazioni.\nSecondo la sua costituzione la Casa Universale di Giustizia deriva la propria esistenza, l'autorit\u00e0, i doveri, la sfera d'azione dalla \"Parola Rivelata\" di Bah\u00e1'u'll\u00e1h, che, con le interpretazioni e i chiarimenti effettuati da `Abdu'l-Bah\u00e1 e da Shoghi Effendi ne \nTra le sue funzioni pi\u00f9 importanti si evidenziano:\nIn ossequio alla volont\u00e0 di Bah\u00e1'u'll\u00e1h, deve, inoltre, esercitare tutta la propria influenza per promuovere il benessere del genere umano, la pace tra i popoli, la protezione dell'uomo e la salvaguardia del suo onore.\nLa Casa Universale di Giustizia aiuta le Assemblee Spirituali Nazionali e Locali, attraverso delle istituzioni che sostengono le sue attivit\u00e0 nel migliorare il mondo: tra queste il Corpo Continentale dei Consiglieri e il Centro Internazionale d'insegnamento.\nGiurisdizione.\nLa Casa Universale di Giustizia ha la potest\u00e0 di promuovere l'evoluzione e il progresso della societ\u00e0, pu\u00f2 disciplinare a tal proposito qualsiasi utilit\u00e0 non prevista dai testi sacri bahai. \nMentre pu\u00f2 cambiare o aggiornare le normative che ha emanato, adeguandole alle mutate condizioni del mondo, non pu\u00f2 annullare o cambiare alcuna delle leggi bahai espressamente scritte nei Testi Sacri\nPubblicazioni.\nLa Casa Universale di Giustizia divulga usualmente le sue linee guida attraverso lettere indirizzate ai bahai di tutto il mondo.\nGli argomenti trattati sono i pi\u00f9 vari, come l'insegnamento, la preghiera, la vita familiare, l'educazione, l'amministrazione bahai e altro.\nLa Casa universale di giustizia ha fatto pubblicare diversi scritti del B\u00e1b, di Bah\u00e1'u'll\u00e1h e di `Abdu'l-Bah\u00e1; nel 1992 ha pubblicato fra gli altri il Kit\u00e1b-i-Aqdas, il libro delle leggi di Bah\u00e1'u'll\u00e1h.\nHa istituito, nel Centro mondiale bahai, dei dipartimenti di ricerca e archivio, ha raccolto oltre 60.000 lettere di Bah\u00e1'u'll\u00e1h, `Abdu'l-Bah\u00e1 e Shoghi Effendi utilizzate anche come base delle proprie deliberazioni.\nTra le importanti Sue pubblicazioni, citiamo:\nMembri attuali della Casa di giustizia.\nI membri attuali della Casa universale di giustizia sono:"}
{"id": "2304320", "revid": "1573940", "url": "https://it.wikipedia.org/wiki?curid=2304320", "title": "Chiesa dei Santi Pellegrino e Teresa", "text": "La chiesa dei Santi Pellegrino e Teresa \u00e8 ubicata in pieno centro storico di Ancona, nella centralissima Piazza del Senato.\nLa struttura \u00e8 sita a pochi passi da altri luoghi di pregevole interesse storico e artistico della citt\u00e0, quali la cattedrale di San Ciriaco, il Palazzo del Senato, il Museo archeologico e l'Anfiteatro romano.\nLa chiesa \u00e8 dedicata al culto dei santi Pellegrino e Teresa, ma chiamata comunemente dagli anconetani \"chiesa degli Scalzi\". Venne eretta nel XVIII secolo dai Carmelitani (artefice Giovanni Battista Bartoli); \u00e8 sovrastata da una singolare cupola di grandi dimensioni rivestita in rame, per questo l'interno \u00e8 a pianta circolare. Per quanto riguarda le opere d'arte, di pregevole fattura \u00e8 l'antico Crocifisso in legno sagomato del XIII secolo di ignoto, proveniente dal primitivo tempio medioevale, nonch\u00e9 una Santa Teresa attribuita a Francesco Solimena, situata sopra l'entrata, nella cantoria.\nCaratteristiche ed architettura.\nL\u2019esterno \u00e8 fortemente caratterizzato dal calore del cotto e dalla grande cupola di rame, larga quanto l\u2019edificio templare e terminata da una lanterna, struttura che risulta ben visibile da pi\u00f9 punti della citt\u00e0, tra le pi\u00f9 imponenti d\u2019Italia. L\u2019edificio si adatta alle forme interne presentando una pianta pressoch\u00e9 ottagonale, con una coppia di binati di lesene doriche nella facciata principale e due lesene sui lati della diagonale, pi\u00f9 corti e disegnati secondo un quarto di cerchio ad andamento concavo. \u00c8 coronato da un attico, pilastrato e con specchiature \u2013 anch\u2019esse caratterizzate dalla forma gi\u00e0 vista in pianta, con quarti di cerchio concavi agli angoli \u2013 che separa nettamente i corpi del tamburo e della cupola dalla parte inferiore dell\u2019edificio, conferendo loro maggiore slancio; dei piccoli globi su basi sagomate sono sovrapposti all\u2019attico in corrispondenza delle lesene. Il bianco portale contrasta col colore dei mattoni ed \u00e8 composto unicamente di architrave, fregio \u2013 ornato da una stella a otto punte, emblema papale di Clemente XI, si restringe in alto tramite quarti di cerchio \u2013 e cornice curvilinea; sormonta il portale l\u2019architrave di una finestra cieca. Sulle diagonali, il prospetto possiede delle nicchie, sormontate da altre finestre cieche. Il semplice tamburo, percorso unicamente da otto lesene poco emergenti, fa da preambolo alla cupola, nella quale le lesene proseguono in guisa di nervature.\nIl candido interno \u00e8 a croce greca: quattro arcate disposte ad anello, da cui si dipartono le cappelle principali e porte che recano ad ambienti minori, sono inquadrate da lesene corinzie con rispettive mezze lesene. Il tamburo, semplice e pulito, si divide in otto grandi superfici, che aggettano in corrispondenza degli archi sottostanti; in ognuna risiedono altrettante finestre dagli spessi architravi. La volta della cupola \u00e8 priva di qualsiasi ornamento. Ogni spazio verticale compreso entro le mezze lesene ospita una porta con architrave retto da volute, una specchiatura dalla forma d\u2019un ottagono schiacciato con rappresentazioni su tela, un matroneo col parapetto d\u2019intrecci dorati e con archi a sesto ribassato ed infine un grande quadro rettangolare racchiuso entro una specchiatura. Due delle quattro arcate ospitano imponenti altari, una l\u2019entrata e la restante ospita la cappella maggiore: \u00e8 pi\u00f9 semplice e disadorna rispetto alle altre e ospita un pregevole crocifisso bizantino risalente al XIII secolo. I grandi altari marmorei situati nelle cappelle laterali possiedono coppie di lesene composite che escono a cuneo dalla parete, i cui frontoni spezzati ed arricciati ospitano figure di angeli e putti che reggono la Santa Croce e simboli della Passione. A coronamento sono posti attici con raccordi curvilinei terminanti in volute: recano nell'altare di sinistra il monogramma mariano, in quello di destra la colomba dello Spirito Santo; entrambi sprigionano raggi di sole. Una conchiglia su cui poggia un fastigio curvilineo termina la parte alta degli altari."}
{"id": "2304328", "revid": "767487", "url": "https://it.wikipedia.org/wiki?curid=2304328", "title": "Poliziotti per caso", "text": "Poliziotti per caso (\"Who's the Man?\") \u00e8 un film del 1993 diretto da Ted Demme.\nIl film \u00e8 stato pubblicato per MTV Films e include cameo di numerosi artisti della scena hip hop statunitense, tra cui Busta Rhymes, Eric B., House of Pain, Ice-T, Kris Kross, Queen Latifah e Run DMC.\n\u00c8 uscito il 23 aprile 1993 negli Stati Uniti e il 30 giugno 1995 nel Regno Unito.\nTrama.\nDoctor Dre ed Ed Lover sono due barbieri di Harlem, New York, che vengono invitati da un amico a provare ad entrare in un'accademia di polizia; i due vengono cos\u00ec assunti nella NYPD. Un loro amico scompare, ed i novelli poliziotti decidono di investigare sull'accaduto, scoprendo che si tratta di un omicidio."}
{"id": "2304339", "revid": "1305772", "url": "https://it.wikipedia.org/wiki?curid=2304339", "title": "Nitemare 3D", "text": "Nitemare 3D \u00e8 uno sparatutto in prima persona a tema Survival horror prodotto da David P. Gray, autore anche della trilogia di avventure grafiche di \"Hugo's House of Horrors\", di cui il gioco riprende i caratteri principali (perci\u00f2 \u00e8 anche conosciuto come \"Hugo 4\").\nIl gioco sfrutta un motore grafico misto che, similmente a quello di \"Wolfenstein 3D\" prevede muri tutti ad angolo retto, senza texture sui pavimenti e sui soffitti e nessuna variazione di altezza. Similmente a quello di \"Catacomb 3D\" e \"Catacomb Fantasy Trilogy\", vi sono poi muri instabili che esplodono se colpiti e la salute viene indicata sia tramite un valore percentuale, sia tramite il viso del protagonista che diventa un teschio mano a mano che viene colpito.\nUna caratteristica del gioco \u00e8 la sua sottile vena umoristica, volta a parodiare il genere survival horror e che si traduce con situazioni particolarmente surreali (come il dover accendere una radio per far ballare i mostri rendendoli cos\u00ec inoffensivi) e con la presenza di buffi personaggi (come streghe in bigodini e vestaglia, goffi scagnozzi, ecc.). Inoltre, il gioco \u00e8 totalmente incruento e questo lo rende adatto a un pubblico di tutte le et\u00e0.\nTrama.\nLa storia del gioco \u00e8 organizzata in 3 episodi, ognuno composto da 10 livelli (inclusi eventuali livelli facoltativi).\nIl Dr.Hamerstein, un folle scienziato, ha rapito la fidanzata del protagonista Hugo, Penelope, per sfruttarla come cavia da laboratorio. Hugo quindi dovr\u00e0 salvarla avventurandosi prima nella casa dello scienziato (Episodio 1) alla ricerca di un mistico specchio che lo condurr\u00e0 \"Dall'altra parte\", in seguito in un complesso sotterraneo pieno di laboratori segreti (Episodio 2) e successivamente in una dimensione infernale, per poi affrontare il malvagio dottore (Episodio 3).\nTuttavia, il compito di Hugo non sar\u00e0 facile perch\u00e9 dovr\u00e0 affrontare scheletri, mummie, Frankenstein e tutti i mostri tipici di un horror stile anni '50.\nModalit\u00e0 di gioco.\nPer completare i livelli \u00e8 necessario soddisfare 3 obiettivi:\nNOTA: A partire dal secondo episodio l'ID Card non necessaria per la cabina di teletrasporto serve per usare gli ascensori e le console.\nUn'innovazione rispetto a \"Wolfenstein 3D\" \u00e8 la presenza di enigmi nei livelli, di difficolt\u00e0 crescente, che vanno dallo spingere casse per liberare passaggi a scoprire le combinazioni di casseforti che contengono vari oggetti.\nArmi.\nSi possono utilizzare quattro tipi di armi:\nNel gioco un'arma non vale l'altra come nella maggior parte degli sparatutto: infatti le varie tipologie di nemici sono vulnerabili in misura variabile alle diverse armi. Per fare un esempio, la bacchetta \u00e8 letale sulle streghe e sugli scheletri, mentre sui robot non ha alcun effetto. Capire contro chi usare una determinata arma spesso \u00e8 la chiave per sopravvivere.\nNitemare per Windows.\nDi Nitemare 3D \u00e8 stata pubblicata anche una versione per Windows 3.1, caratterizzata da sprite migliorati e conversione della musica in formato MIDI per una migliore qualit\u00e0. Inoltre, la versione per Windows implicava anche l'utilizzo del mouse, anche se non per muovere il personaggio, per altre funzioni quali scelta veloce dell'arma (cliccando sugli appositi pulsanti), attivazione di mappa dei muri e dei nemici, salvataggio e caricamento.\nInoltre era possibile decidere se giocare in finestra o a tutto schermo, aumentando in tal modo la qualit\u00e0 dell'immagine (per attivare la modalit\u00e0 a tutto schermo su versioni avanzate di Windows era necessario impostare il numero di colori a 256)."}
{"id": "2304342", "revid": "767487", "url": "https://it.wikipedia.org/wiki?curid=2304342", "title": "Coppa delle Nazioni U23 UCI", "text": "La Coppa delle Nazioni U23 UCI (fr. \"Coupe des Nations U23 UCI\"), \u00e8 una competizione multiprova di ciclismo su strada aperta ai ciclisti della categoria Under-23.\nIntrodotta nel 2007, la competizione costituisce un passaggio obbligato per i ciclisti Under-23 che desiderano partecipare alle gare a loro riservate nei Campionati del mondo di ciclismo su strada. Comprende ogni anno da 6 a 10 gare ed \u00e8 riservata alle squadre nazionali, permettendo loro di accumulare punti e determinare il numero di posti assegnati a ciascuna di esse al campionato del mondo."}
{"id": "2304347", "revid": "287204", "url": "https://it.wikipedia.org/wiki?curid=2304347", "title": "Wolves Verviers-Pepinster", "text": "I Wolves Verviers-Pepinster, fino al 2001 noto come R.B.C. Verviers-Pepinster, \u00e8 una societ\u00e0 cestistica avente sede a Pepinster, in Belgio. Fondata nel 1938, gioca nel massimo campionato belga.\nDisputa le partite interne nell'Halle du Paire, che ha una capacit\u00e0 di 4.000 spettatori."}
{"id": "2304349", "revid": "300067", "url": "https://it.wikipedia.org/wiki?curid=2304349", "title": "BC Verviers Pepinster", "text": ""}
{"id": "2304350", "revid": "300067", "url": "https://it.wikipedia.org/wiki?curid=2304350", "title": "Verviers-Pepinster", "text": ""}
{"id": "2304368", "revid": "339392", "url": "https://it.wikipedia.org/wiki?curid=2304368", "title": "Campionato del mondo di ciclismo su pista", "text": ""}
{"id": "2304373", "revid": "287204", "url": "https://it.wikipedia.org/wiki?curid=2304373", "title": "Siuliban", "text": "Siuliban \u00e8 una suddivisione dell'India, classificata come \"census town\", di 20.960 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 44' 41 N e 86\u00b0 46' 59 E.\nSociet\u00e0.\nEvoluzione demografica.\nAl censimento del 2001 la popolazione di Siuliban assommava a 20.960 persone, delle quali 11.134 maschi e 9.826 femmine. I bambini di et\u00e0 inferiore o uguale ai sei anni assommavano a 2.897, dei quali 1.479 maschi e 1.418 femmine. Infine, coloro che erano in grado di saper almeno leggere e scrivere erano 13.285, dei quali 7.966 maschi e 5.319 femmine."}
{"id": "2304378", "revid": "1793900", "url": "https://it.wikipedia.org/wiki?curid=2304378", "title": "Forte San Miguel", "text": "Forte San Miguel fu una fortificazione spagnola costruita su Friendly Cove (oggi Yuquot), presso la Baia di Nootka sull'isola di Vancouver, da Esteban Jos\u00e9 Mart\u00ednez nel 1789. Pu\u00f2 essere considerata la prima colonia della Columbia Britannica.\nDescrizione.\nIl forte si trova nei pressi della casa di Maquinna, capo delle Mowachaht/Muchalaht.\nIl 15 maggio 1789 Martinez scelse il luogo di questa fortificazione all'entrata di Friendly Cove su Hog Island. I lavori proseguirono, ed il 26 maggio furono in grado di piazzare l'artiglieria e costruire caserma e polveriera. Il 24 giugno 1789 fu sparato un colpo a salve dal forte e dalle navi spagnole, per sottolineare la presa di possesso effettuata da Mart\u00ednez. Il 4 luglio i vascelli americani dei capitani Gray e Kendrick (arrivato nel porto sette mesi prima di Martinez) spararono a salve per festeggiare la conquistata libert\u00e0 dall'Inghilterra, subito seguiti da spari provenienti dal forte.\nIl 29 luglio 1789 giunsero nuovi ordini dal Vicer\u00e9 Flores che portarono Maritinez ad abbandonare il sito tornando a San Blas. L'artiglieria del forte fu caricata a bordo della \"Princesa\", e le navi lasciarono Friendly Cove il 30 ottobre 1789.\nIl forte fu ricostruito un anno dopo, nel 1790, da Pedro de Alberni, un soldato spagnolo di Tortosa (Catalogna), che serv\u00ec la corona spagnola nella Prima compagnia libera di volontari della Catalogna assieme ad altri 80 uomini provenienti dalla stessa citt\u00e0. Giunsero nella regione con la spedizione di Francisco de Eliza. I volontari catalani abbandonarono il forte nel 1792. Nel 1795 fu definitivamente abbandonato dopo l'attuazione della convenzione di Nootka. I suoi resti, compresi i giardini della cucina, erano ancora visibili quando John Rodgers Jewitt, prigioniero inglese di Maquinna, abit\u00f2 qui tra il 1803 ed il 1805."}
{"id": "2304385", "revid": "654403", "url": "https://it.wikipedia.org/wiki?curid=2304385", "title": "Cruzeiro Esporte Clube", "text": "Il Cruzeiro Esporte Clube, noto come Cruzeiro, \u00e8 una societ\u00e0 polisportiva brasiliana con sede nel quartiere Barro Preto di Belo Horizonte, nel Minas Gerais. \u00c8 nota principalmente per la propria sezione calcistica, che attualmente milita nella S\u00e9rie B del campionato brasiliano di calcio, e, a livello regionale, nel Campeonato Mineiro.\nLa squadra fu fondata il 2 gennaio 1921 da immigrati italiani come risultato della grave crisi amministrativa dello \"Yale Atl\u00e9tico Clube\": nacque cos\u00ec il \"Societ\u00e0 Sportiva Palestra Italia\" (da non confondere con l'omonimo club di San Paolo). Quando il Brasile entr\u00f2 in guerra e si schier\u00f2 contro le potenze dell'Asse il club fu rifondato con l'attuale nome. \u00c8 una delle squadre pi\u00f9 antiche e di maggiore tradizione del Brasile. Dal 1971, anno della fondazione del massimo campionato, non era mai retrocesso (unica squadra insieme al Flamengo) fino al campionato 2019, al termine del quale \u00e8 retrocesso per la prima volta.\n\u00c8 l'unica squadra brasiliana insieme all\u2019Atletico Mineiro a poter vantare la \"tripla corona\", una sorta di \"treble\" nazionale, avendo vinto nello stesso anno, il 2003, il campionato brasiliano, la Coppa del Brasile e il campionato statale. A livello nazionale si \u00e8 aggiudicata 40 campionati mineiri, 5 Coppe mineire e 2 Coppe del Sud-Minas, mentre a livello internazionale ha vinto 2 Coppe Libertadores, una Recopa Sudamericana, 2 Supercoppe sudamericane, una Copa Master de Supercopa e una Copa de Oro.\nNonostante l'attivit\u00e0 principale del club sia il calcio, il Cruzeiro ha anche squadra professionistica di pallavolo e squadre semi-professionistiche in sport come l'atletica leggera, le bocce e il bowling (\"boliche\").\nStoria.\nGli anni del Palestra It\u00e1lia.\nI primi anni.\nIl Cruzeiro nacque da una crisi politico-amministrativa dello Yale Atl\u00e9tico Clube, club fondato il 7 agosto 1910 da immigrati italiani, che a Belo Horizonte erano numerosi. Gli italiani di Belo Horizonte volevano seguire l'esempio degli italiani di San Paolo, che avevano fondato una loro squadra sportiva, il Palestra It\u00e1lia, ora Palmeiras. Anche gli altri abitanti di Belo Horizonte volevano che la colonia italiana del Minas Gerais avesse la propria societ\u00e0.\nLo Yale, formato nel 1910, partecip\u00f2 al \"Campeonato de Belo Horizonte\" fino al 1925, anno in cui la sezione calcio venne sospesa. La maggioranza dei calciatori dello Yale erano di origini italiane e, quando venne fondato il Palestra It\u00e1lia, si legarono indissolubilmente al nuovo team. Con gran disappunto a Yale, in una piovosa notte del dicembre 1920, lo Yale si scisse e nacque il Palestra It\u00e1lia (di Belo Horizonte), noto anche come Palestra Mineiro.\nLa fondazione.\nL'iniziativa venne presa da alcuni italiani e altri italiani avevano promesso il loro aiuto in caso di necessit\u00e0, soprattutto dal punto di vista finanziario. Alcuni anni dopo, l'attivit\u00e0 dello Yale sarebbe terminata, sopravvivendo per\u00f2 allo stesso tempo nel Cruzeiro. Il 20 dicembre 1920, il console italiano di Belo Horizonte indisse una riunione, in presenza di 195 persone, 92 delle quali avevano firmato un documento. Solo alcune proposte che erano state avanzate vennero approvate, rendendo necessaria una nuova riunione il 2 gennaio 1921, alla stessa ora e nello stesso luogo.\nIl 2 gennaio circa 250 italiani apparvero per il grande evento, la fondazione della \"Sociedade Esportiva Palestra It\u00e1lia\" (Societ\u00e0 Sportiva Palestra Italia). I colori sociali adottati furono gli stessi del Tricolore italiano: il verde, il rosso e il bianco (nel 2005 questi colori riapparvero nelle uniformi da allenamento). La prima divisa della squadra consisteva di una maglia bianca, di pantaloncini bianchi e di calzettoni rossi. Sullo stemma, a forma di rombo, c'erano le iniziali SSPI. La societ\u00e0 inizialmente permise la partecipazione soltanto di ragazzi della colonia italiana, fino al 1925, quando apr\u00ec le porte anche a sportivi di altre nazionalit\u00e0.\nIl debutto.\nIl debutto sul campo del Palestra avvenne nello Stadio del Prado Mineiro. Era una gara amichevole, il 3 aprile 1921, contro una selezione di giocatori del Nova Lima, con l'aggiunta di alcuni calciatori del Villa Nova, la squadra degli inglesi di Belo Horizonte, e del Palmeiras, un'altra squadra della citt\u00e0. Il Palestra vinse 2 a 0. L'autore dei gol fu Nani (Lazarotti Jo\u00e3o), al 16' del primo tempo e al 7' del secondo tempo. La squadra del Palestra era formata da: Nullo; Polenta e Ciccio; Checchino, Am\u00e9rico e Bassi; Lino, Spartaco, Nani, Henriqueto e Armandinho. Il Nova Lima schierava invece: Ferreira; Marcondes e Ruanico; Christov\u00e3o, Bahiano e Oscar; Raymundo, Gentil, Badu, Damaso e Ju\u00e1.\nLa prima presentazione ufficiale del Palestra al pubblico di Belo Horizonte fu in una gara contro l'Atl\u00e9tico Mineiro, che il Palestra vinse 2 a 0. La squadra del Palestra era composta da: Nullo; Henriqueto e Polenta; Grande, Gallo e Checchino; Pederzoli, Parizi, Nani, Att\u00edlio e Armandinho.\nLa nascita del Cruzeiro.\nNel gennaio del 1942, il Brasile entr\u00f2 nella Seconda guerra mondiale a fianco degli Alleati. Un decreto del Governo Federale proib\u00ec l'uso di termini legati alle nazioni nemiche nei nomi di enti, istituzioni, societ\u00e0, ecc. Con questo, il nome italiano venne rimosso e i direttori impiegarono 10 mesi per creare un nuovo nome e un simbolo per la societ\u00e0, interamente brasiliana. Il nome venne cambiato in Ypiranga: questa denominazione, per\u00f2, non trovo molto consenso nel Consiglio, e cos\u00ec venne rimossa. Nell'ottobre un accordo tra i direttori scelse il nome Cruzeiro Esporte Clube. \"Cruzeiro\" \u00e8 la costellazione della Croce del Sud, che pu\u00f2 essere vista solo dall'emisfero australe, quindi non in Italia. Anche la tenuta di gioco venne cambiata: la maglia divenne blu e i calzoncini e i calzettoni bianchi (viceversa per la trasferta).\nComunque, soltanto nel novembre del 1942 il Cruzeiro fece la sua prima apparizione al mondo con la maglia blu-stellata, soppiantando il glorioso Palestra It\u00e1lia. La prima presentazione come Cruzeiro Esporte Clube avvenne l'11 novembre 1942, sul campo dell'Am\u00e9rica Mineiro, in una partita arbitrata da Jo\u00e3o Narciso. Il Cruzeiro vinse 1 a 0, con un gol di Ismael al 38' minuto del primo tempo. La formazione del Cruzeiro quel giorno era: Geraldo II; Gerson e Azevedo; Riz\u00e3o, Juca e Caieirinha; Nogueirinha, Orlando Fantoni, Niginho, Ismael e Zez\u00e9 Papatela. Come allenatore Bengala. L'America, guidato da Jacyr de Assis, invece schier\u00f2: Aldo; Lulu e Pesco\u00e7o; Cabral, C\u00e9lio Bizzoto e Du; Coquinho, Alfredinho, Gabardinho, Gerson e Cara Larga. .\nCon l'inaugurazione del Mineir\u00e3o, il \"Gig\u00e1nte da Pampulha\", nel 1965 il Cruzeiro si trasform\u00f2 in via definitiva diventando la pi\u00f9 grande forza calcistica in Brasile, dopo le squadre di Rio e San Paolo.\nIl periodo d'oro.\nIl Cruzeiro cominci\u00f2 ad avere predominanza a livello nazionale negli anni sessanta, quando una squadra formata da giocatori come Tost\u00e3o, Wilson Piazza e Fontana port\u00f2 il club a vincere cinque campionati mineiri di fila e a conquistare la Ta\u00e7a Brasil sul Santos di Pel\u00e9 (con le vittorie per 6-2 al Mineir\u00e3o e per 3-2 a San Paolo).\nNel 1976, il Cruzeiro conquist\u00f2 la sua prima Coppa Libertadores, battendo gli argentini del River Plate. Nel 1977 fu vice-campione nella medesima competizione, sconfitto in finale dal Boca Juniors. Per quanto riguarda il Campionato brasiliano, nel 1974 il Cruzeiro fu per la prima volta vice-campione, dopo aver perso una decisiva e alquanto confusa gara contro il Vasco da Gama. Nel 1975 fu di nuovo vice-campione, questa volta battuto dall'Internacional di Porto Alegre. Negli anni settanta il Cruzeiro ebbe comunque successo anche in altre competizioni. Nel 1976, uno dei momenti migliori, partecip\u00f2 per la prima volta alla Coppa Intercontinentale incontrando il di Beckenbauer. I tedeschi vinsero per 2-0 a Monaco, mentre la gara al Mineir\u00e3o si chiuse 0-0.\nAnni 1980.\nGli anni ottanta non furono molto positivi per la societ\u00e0, dal momento che la squadra non ebbe molti successi e non vinse molti titoli, bench\u00e9 la \"carestia\" non dur\u00f2 molti anni.\nAnni 1990 e 2000.\nRispetto alle altre squadre brasiliane di vertice, il Cruzeiro ha un'impressionante lista di titoli che pu\u00f2 essere paragonata solo a pochi altri team in Brasile. \u00c8 indubbiamente la squadra pi\u00f9 vittoriosa dei nostri giorni nel Minas Gerais. Nel 1990 termin\u00f2 la crisi dei \"Celestes\", che iniziarono una serie di 15 anni vincendo almeno un titolo all'anno. Questo include due Supercoppe Sudamericane (1991, 1992), una Recopa (1998), quattro Coppe del Brasile (1993, 1996, 2000, 2003), una Copa Oro (1995), una Supercopa Masters (1995), due Cope Sul-Minas (2001, 2002), nove campionati mineiri (1990, 1992, 1994, 1996, 1997, 1998, 2003, 2004), una Copa Centro-Oeste (1999), il Supercampeonato Mineiro (2002), una seconda Coppa Libertadores (1997) e il primo Campionato brasiliano (2003), pi\u00f9 altri titoli non elencati.\nIn questo periodo tra le file dei cruzeirensi militarono molti giocatori famosi come Charles, Boiadeiro, Douglas, Ademir, Renato Ga\u00facho, Ronaldo, Nonato, Dida, Ricardinho, Luis\u00e3o, Cris, Marcelo Ramos, Alex Alves, Serginho, Sor\u00edn, Fred e Alex.\nIl maggior exploit dell'ultimo decennio avvenne nel 2003, quando il Cruzeiro, sotto la guida dell'affermato allenatore Vanderlei Luxemburgo e capitanato da Alex, conquist\u00f2 la \"Tripla Corona\". Per anni il Cruzeiro aveva cercato di vincere il campionato brasiliano, senza successo. Dopo alcuni secondi posti, nel 2003 riuscirono finalmente a vincere l'unico titolo che mancava nella bacheca, con 100 punti realizzati nella stagione e con 102 gol segnati. Nel 2003, oltre alla vittoria del campionato brasiliano, \"A Raposa\" vinse anche la Coppa del Brasile e il campionato statale, diventando il primo team brasiliano a vincere la tripla corona.\nNel 2004 il Cruzeiro continu\u00f2 a far bene, vincendo la Ta\u00e7a Belo Horizonte Juniores, e, con stelle come Sor\u00edn, Fred e Cris, conquistando il Campeonato Mineiro. Dopo la grande gloria, nel 2005 il Cruzeiro non vinse nessun titolo importante, una cosa che non accadeva dal 1990. Non solo non vinsero alcun titolo, ma chiusero anche all'8\u00ba posto in campionato, prestazione alquanto negativa per una squadra di vertice. Negli anni successivi la squadra ha vinto altre quattro edizioni del Campionato Mineiro, alternandosi con i rivali dell'Atl\u00e9tico Mineiro.\nAnni 2010.\nNel 2013 e nel 2014 il Cruzeiro ha ottenuto la vittoria del campionato brasiliano sotto la guida del tecnico Marcelo de Oliveira Santos soprattutto grazie all'apporto di calciatori del calibro di \u00c9verton Ribeiro e Ricardo Goulart. \nAl termine del campionato 2019 il club \u00e8 retrocesso per la prima volta in 98 anni di storia. A determinarne la retrocessione \u00e8 stata la sconfitta interna (0-2) con l'altro club dal nome originario identico, ossia il Palmeiras (ex Palestra Italia). Durante i minuti conclusivi del match e dopo l'incontro si sono verificati incidenti dentro e fuori dallo stadio.\nAnni 2020.\nNel Campeonato Brasileiro S\u00e9rie B 2020 il Cruzeiro arriva 11\u00b0 con 6 punti di penalizzazione, salvato da Luiz Felipe Scolari che aveva preso in mano la squadra ad ottobre quando era penultima.\nL'anno seguente il Cruzeiro, allenato in successione da tre allenatori, l'ultimo dei quali \u00e8 Vanderlei Luxemburgo, arriva 14\u00b0. A dicembre il club viene acquistato da Ronaldo, ex attaccante che aveva iniziato a giocare proprio nel club di Belo Horizonte, con il chiaro obbiettivo di risalire in massima serie, e a fine mese Luxemburgo viene esonerato.\nSimboli.\nMascotte.\nFernando Pieruccetti, popolarmente noto come Mangabeira, ha creato la mascotte della societ\u00e0. La mascotte \u00e8 una volpe, \"raposa\" in portoghese. Il team \u00e8 ampiamente conosciuto in Brasile per la sua mascotte, che appare anche in TV e sui siti web che hanno a che fare con il Cruzeiro.\nMangabeira disse di essersi ispirato all'ex presidente del club, Mario Grosso, noto per essere molto sveglio e astuto, e di aver pensato che la volpe fosse perfetta. \"Era un uomo che non avrebbe permesso a nessuno di raggirarlo. Era davvero furbo, abile, intelligente e ingegnoso, proprio come una volpe\", osserv\u00f2 il vignettista.\nStemma.\nL'evoluzione dello stemma del Cruzeiro ha seguito quella delle divise da gioco. Il club nacque come Societ\u00e0 Sportiva Palestra It\u00e1lia: lo stemma era un rombo con le iniziali PI, dopo in 1927 SSPI. Nel 1942 comunque, in una gara contro il S\u00e3o Crist\u00f3v\u00e3o, il club cominci\u00f2 a utilizzare un nuovo stemma: un cerchio blu con cinque stelle bianche all'interno, a simboleggiare la disposizione degli astri nella Croce del Sud. Il Cruzeiro appose sulle divise blu cinque stelle, disponendole su tutto il busto. Nel 2004 \u00e8 stato cucito sul petto, come tutte le altre squadre, lo stemma con le stellette. Nello stesso anno lo scudetto \u00e8 stato mutato: al semplice cerchio con cinque stelle \u00e8 stato aggiunto un cerchio con la scritta intorno. Negli anni il Cruzeiro ha aggiunto e rimosso diversi particolari allo stemma, come nel 2003, quando erano presenti due trofei sui lati, a simboleggiare le due Coppe Libertadores vinte. Nel 2005 venne aggiunta una corona con i due trofei, a rappresentare la \"Tripla Corona\" del 2003. Nel 2006 sono stati rimossi i due trofei ed \u00e8 rimasta solo la corona.\nInno.\nL'inno ufficiale, \"Hino ao Campe\u00e3o\", venne scritto da Jadir Ambr\u00f3sio nel 1966, in omaggio alla squadra che tifava. Non aveva pensato di farne l'inno ufficiale, ma una volta che i tifosi cominciarono a sentirlo piacque loro cos\u00ec tanto da adottarlo come nuovo inno. Il Cruzeiro ha avuto anche un altro inno, originariamente scritto da Arrigo Buzzacchi e da Tolentino Miraglia quando il club era ancora italiano (fino al 1925), quando cio\u00e8 si chiamava Palestra It\u00e1lia. L'inno, pubblicato sui quotidiani in Brasile il 5 maggio 1922, venne denominato \"Hino ao Palestra\".\nStatistiche e record.\nStatistiche 2002/03.\n\"Stagione della vittoria in campionato.\"\nLa rivalit\u00e0 con l'Atl\u00e9tico Mineiro.\nIn molti stati o regioni ci sono due squadre principali che diventano grandi rivali e si contendono il titolo. L'Atl\u00e9tico Mineiro e il Cruzeiro non fanno eccezione. \u00c8 il pi\u00f9 grande derby nel Minas Gerais, e, insieme a quelli di Rio, a quelli di San Paolo e a quello di Porto Alegre, \u00e8 uno dei pi\u00f9 grandi del Brasile.\nC'\u00e8 una grande rivalit\u00e0 anche tra le tifoserie, sempre per decidere quale delle due squadre sia pi\u00f9 forte. Nella storia, l'Atl\u00e9tico \u00e8 riuscito a vincere 169 derby, il Cruzeiro 138 e ci sono stati 113 pareggi, su un totale di 420 derby. Il Cruzeiro ha vinto 106 titoli (ufficiali e non ufficiali), di lunga il pi\u00f9 vittorioso dei due team mineiri. Il Cruzeiro ha anche la pi\u00f9 grande tifoseria in Brasile, escluse le squadre di Rio e di San Paolo, e, quindi, anche la pi\u00f9 grande del Minas Gerais. A livello nazionale il Cruzeiro \u00e8 risultato essere la squadra pi\u00f9 vittoriosa del Minas Gerais: l'Atl\u00e9tico non \u00e8 stato in grado di dimostrare il contrario, venendo retrocesso in S\u00e9rie B nel 2005, uno dei momenti pi\u00f9 tristi della storia dei bianco-neri.\nMa quando le due squadre giocano l'una contro l'altra, sembra che la storia o le statistiche significhino ben poco per i giocatori, dato che ogni volta i due club mettono in scena un combattuto show. Il Cruzeiro ha vinto l'ultimo derby per 3 a 2.\nInsieme queste due squadre hanno vinto ben il 75% dei campionati del Minas Gerais. Se si aggiunge anche l'Am\u00e9rica, terza squadra pi\u00f9 titolata, la percentuale sale al 91%.\nOrganico.\nRosa 2022.\n\"Rosa e numerazione aggiornate al 23 gennaio 2022\"."}
{"id": "2304386", "revid": "287204", "url": "https://it.wikipedia.org/wiki?curid=2304386", "title": "Touillon", "text": "Touillon \u00e8 un comune francese di 430 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "2304387", "revid": "74668", "url": "https://it.wikipedia.org/wiki?curid=2304387", "title": "Kodomo no Jikan", "text": ""}
{"id": "2304389", "revid": "6923", "url": "https://it.wikipedia.org/wiki?curid=2304389", "title": "Nitrato di tallio", "text": "Il nitrato di tallio \u00e8 il sale di tallio(I) dell'acido nitrico.\nEstrazione e aspetto.\nIl nitrato di tallio (I) pu\u00f2 essere ottenuto facendo reagire lo ioduro di tallio(I) con acido nitrico. Tuttavia, \u00e8 pi\u00f9 facile fabbricare partendo dal metallo stesso, dal suo idrossido o dal carbonato :\nPropriet\u00e0.\nA temperatura ambiente si presenta come un solido bianco inodore, igroscopico e sensibile all'umidit\u00e0. \u00c8 un composto comburente, molto tossico, pericoloso per l'ambiente. Si decompone per riscaldamento in ossidi di tallio e ossidi di azoto. \u00c8 solubile in acqua, la sua solubilit\u00e0 aumenta fortemente con la temperatura.\nUsi.\nIl nitrato di tallio(I) \u00e8 utilizzato per la produzione e l'analisi chimica e come additivo nella produzione di lenti in fibra ottica."}
{"id": "2304393", "revid": "23040293", "url": "https://it.wikipedia.org/wiki?curid=2304393", "title": "Compatibile IBM", "text": ""}
{"id": "2304395", "revid": "599013", "url": "https://it.wikipedia.org/wiki?curid=2304395", "title": "Du\u0161an Stevi\u0107 (cestista)", "text": ""}
{"id": "2304399", "revid": "767487", "url": "https://it.wikipedia.org/wiki?curid=2304399", "title": "Autopilot Off (EP)", "text": "Autopilot Off \u00e8 l'EP omonimo degli Autopilot Off, band pop punk/emo statunitense. Il disco \u00e8 il primo del gruppo con la Island Records ed \u00e8 stato prodotto dal manager dei Sum 41, Greig Nori."}
{"id": "2304401", "revid": "1906976", "url": "https://it.wikipedia.org/wiki?curid=2304401", "title": "Stemmi dei comuni della Terra d'Aci", "text": "Gli stemmi dei comuni della Terra d'Aci sono gli stemmi dei comuni di Aci Castello, Acireale, Aci Bonaccorsi, Aci Catena che condividono la caratteristica di ereditare il blasone dell'antica \u201cUniversitas di Aci\u201d, utilizzato fino al 1985 anche dal comune di Aci Sant'Antonio.\nStoria.\nNel 1092 i territori che oggi sono divenuti i comuni di Aci Castello, Acireale, Aci Bonaccorsi, Aci Catena, Aci Sant'Antonio e Valverde (all'epoca Aci Belverde), facevano parte della \u201cUniversitas di Aci\u201d, detta cos\u00ec per indicare l'unit\u00e0 territoriale, politica, morale ed economica della cosiddetta \u201cTerra di Aci\u201d; questa fu assegnata dal Gran Conte Ruggero ad Angerio, al momento della sua nomina a vescovo di Catania.\nNel 1392 la \u201cterra di Aci\u201d torn\u00f2 al regio demanio ma nel 1420 il re Alfonso V d'Aragona e il vicer\u00e9 Ferdinando Velasquez la trasformeranno di nuovo in feudo.\nDopo essere stata in possesso di varie famiglie nobili nel 1528 il consiglio civico si riun\u00ec a Casalotto (oggi Aci Sant'Antonio) e nomin\u00f2 sei \u201csindaci\u201d, i quali vennero incaricati di riscuotere le tasse necessarie a pagare il riscatto dal dominio feudale. L\"'Universitas di Aci\" si voleva con ci\u00f2 liberare dal dominio baronale e nel 1531 ci riusc\u00ec pagando la somma di 72.000 fiorini all'imperatore Carlo V.\nIn questa occasione per l'\u201cUniversitas di Aci\u201d, tornata a essere demaniale e quindi dotata di ampia autonomia, venne creato il \"sigillo\" della citt\u00e0, che divenne obbligatorio apporre negli atti pubblici civici e che \u00e8 attualmente presente in tutti gli stemmi delle citt\u00e0 di \u201cAci\u201d: \"\u201cPro certitudine veritatis has nostras patentes l\u00edtteras fieri fecimus sub parvo Universitatis nostrae sigillo in pede munitas, ex territorio Jacis, die IV ind. 1551\u201d\"\nIn questo sigillo circolare, nel cui bordo era presente la legenda , sono rappresentati, chiusi in uno scudo, un castello a tre torri sulla destra (sinistra araldica) e tre faraglioni uscenti dal mare sulla sinistra (destra araldica). Era inoltre presente il motto .\nLa prima prova documentale dell'uso del sigillo civico \u00e8 del 1592, mentre dopo il 1626, anno in cui viene realizzato un nuovo sigillo, si aggiungono le figure del leone coronato, della bandiera reale e le iniziali A G che si ricollegano al mito di Aci e di Galatea; inoltre dal 1621 Aci ebbe la facolt\u00e0, come le altre citt\u00e0 regie, di sormontare lo stemma con la corona regale. Il blasone \u00e8 presente sul frontespizio e a pagina 87 dell\"'Antiquus Liber Privilegiorum Civitatis Acis\" registro iniziato nel 1632, nel quale non vengono per\u00f2 riportati il leone e le lettere A G, e nel \"Libro di Fodera Negra\" dove questi due elementi sono invece presenti. Nel 1667 l'artista Placido Blandamonte lo scolpisce, completo di tutti i suoi elementi, sul portale della cattedrale di Acireale, in seguito Giacinto Platania lo raffigur\u00f2 nella parte inferiore di un quadro di Santa Venera, patrona della citt\u00e0 dal 1651; \u00e8 anche presente in busto della stessa santa del 1655. Nell'opera del 1687 \"Compendio delle ammirande notizie della patria, vita e trionfi delle gloriosa predicatrice S. Venera\" di Anselmo Grasso, sacerdote dell'Ordine dei Frati Minori Cappuccini, ne viene data la seguente descrizione: \u00abnello scudo pendente dalla mano di Santa Venera espressate sono l'arme della citt\u00e0 cio\u00e8 le tre famose piramidi de' Scogli Ciclopei nel mare e d'innanzi l'antichissimo Castello d'Aci nella cui sommit\u00e0 s'alza un Leone che con le zampe tiene impugnata la Real Bandiera\u00bb; in seguito compare nelle opere di vari artisti. Una copia dello stemma sormonta una specchiera del XVIII secolo in origine parte dell'arredo del Palazzo di Citt\u00e0 e attualmente conservata presso la Pinacoteca Zelantea. Nel corso del XIX secolo si ebbero altre differenti raffigurazioni dello stemma, ma che comunque conservavano gli elementi fondamentali.\nSimboli.\nLa \u201cTerra di Aci\u201d, quale simbolo della sua nuova libert\u00e0 scelse l'antico Castrum di Aci Castello, che rappresentava la regia demanialit\u00e0 di \u201cAci\u201d, prima che fosse trasformata in feudo, i tre Faraglioni di Aci Trezza, caratteristica del territorio, e le iniziali A G con cui si rappresentava il mito del pastore Aci e della ninfa marina Galatea.\nModifiche e decreti stemmi.\nNuovo stemma di Acireale.\nIl 6 dicembre 2008 il consiglio comunale di Acireale ha approvato un ridisegno dello stemma, conseguenza del titolo di citt\u00e0 ottenuto con D.P.R. del 30 novembre 2005 e della volont\u00e0 che lo stemma civico fosse pi\u00f9 aderente a quello dell'antica universitas; la nuova blasonatura, risultato del lavoro della commissione di esperti all'uopo nominata e della V Commissione consiliare \u00e8 la seguente:\nLo stemma, approvato insieme al nuovo gonfalone e alla nuova bandiera, con D.P.R. del 27 febbraio 2009 ha la seguente descrizione araldica ufficiale:\nIl gonfalone e la bandiera si presentano entrambi come drappi di rosso caricati dallo stemma civico sopra descritto.\nIl precedente stemma utilizzato dal comune, e riconosciuto con decreto del 29 settembre 1936, era cos\u00ec blasonato:\nNuovo stemma di Aci Castello.\nLo stemma di Aci Castello \u00e8 stato ufficializzato con D.P.R. del 22 aprile 2014; la sua descrizione \u00e8:\nCon lo stesso \u00e8 stato concesso quale gonfalone un drappo di rosso."}
{"id": "2304406", "revid": "1543377", "url": "https://it.wikipedia.org/wiki?curid=2304406", "title": "Episodi di Ed, Edd &amp; Eddy", "text": "Questa \u00e8 una lista di episodi della serie Ed, Edd &amp; Eddy, composta di 65 episodi (quasi tutti composti di due segmenti), quattro speciali e un film, per un totale di 70 storie.\nSpin-off.\nSono stati realizzati due spin-off del cartone animato, entrambi di breve durata. Il primo, pi\u00f9 famoso, \u00e8 \"My Best Friend Plank\", distribuito nel 2003 in diverse nazioni, Italia compresa.\nHa come protagonista Tavoletta, il piccolo amico di Jonnino, che salta in giro prima per una Peach Creek realistica (gli stessi luoghi ma ripresi in ambienti reali) poi per mari, monti e laghi, con sottofondo una canzone che d\u00e0 il titolo al video.\nLa parte pi\u00f9 famosa \u00e8 quella di \"count the rings, count the rings\", nella quale si vede un ceppo d'albero del quale i solchi e i cerchi indicano importanti eventi storici, dal Mesozoico (\"l'era dei dinosauri\" - verso il centro) sino a oggi con la nascita di Tavoletta (a ridosso della corteccia). La frase si rif\u00e0 al ciclo vitale degli alberi, nel quale si conta l'et\u00e0 di un albero in base al numero di cerchi concentrici che il legno presenta.\nMeno famoso del precedente, \u00e8 una mini-puntata in cui Sarah rimpicciolisce gli Ed per mezzo di una pozione da lei spacciata per limonata, per poi metterli nella sua casa delle bambole. Per loro fortuna i tre evadono dalla loro \"prigione\" attraverso la spider della Barbie, per poi nascondersi (Ed in una Converse, Edd dietro a un orsetto ed Eddy, costretto da Sarah a ballare con una bambola, temporeggiando) aspettando la fine dell'effetto della pozione."}
{"id": "2304414", "revid": "26630", "url": "https://it.wikipedia.org/wiki?curid=2304414", "title": "Casa suprema di giustizia", "text": ""}
{"id": "2304425", "revid": "729019", "url": "https://it.wikipedia.org/wiki?curid=2304425", "title": "Jean-Paul Gaultier (azienda)", "text": "Jean Paul Gaultier \u00e8 una casa di moda francese fondata nel 1970 dallo stilista francese Jean Paul Gaultier.\nStoria.\nDopo aver lavorato per alcuni anni con Pierre Cardin, Jean-Paul Gaultier debutta al Palais de la Decouverte nella primavera 1977 con una collezione che porta il proprio nome, e che attira l'attenzione dei media per il suo gusto kitsch. Dal 1981 Gaultier ottiene la collaborazione economica del gruppo Kashiyama, che finanzia le due annuali collezioni del marchio.\nNel 1984 debutta la prima collezione maschile di Gaultier, chiamata \"L'uomo-oggetto\", che propone abbigliamento maschile, contaminato da capi tipicamente femminili, compresa la gonna. Debutta quell'anno il tema \"princesse\", ricorrente nella moda Gaultier. L'apice di queste tendenze si tocca nel 1985 quando debutta la collezione \"Un guardaroba per due\", collezione unisex. Le sfilate Gaultier diventano i principali motivi di interesse delle settimane della moda e delle sfilate di pr\u00eat-\u00e0-porter, che raccolgono sistematicamente critiche contrastanti. Nel 1987, Gaultier viene insignito del French Fashion Oscar Award.\nDal 1988 la produzione Gaultier si espande alla gioielleria, e nel 1993 alla profumeria. Il primo profumo della casa di moda \u00e8 \"Haute Perfumerie\". Il prodotto pi\u00f9 rappresentativo della linea profumi Gaultier per\u00f2 \u00e8 sicuramente \"Le M\u00e2le\" del 1995, il cui flacone che rappresenta un busto maschile, fu disegnato dallo stesso Jean Paul Gaultier.\nIl marchio Gaultier inizia a diventare celebre nel mondo della moda per il design innovativo dei propri capi di abbigliamento: tacchi a spillo a forma di Torre Eiffel capovolta, magliette a pi\u00f9 strati stracciate, bijoux ricavati dall'alluminio delle lattine, ed un largo utilizzo del corsetto. Soprattutto quest'ultimo elemento apprezzato talmente tanto da Madonna, da chiedere allo stilista di disegnare per lei tutti i costumi del suo tour del 1990.\nNel 1996 gli elaborati costumi del film \"Il quinto elemento\" vengono affidati alla maison Gaultier. Nel 1998, grazie alla collaborazione con Elio Fiorucci, nasce una linea del marchio, destinata ai pi\u00f9 piccoli. Nel 1999, il 35 per cento del marchio viene rilevato da Herm\u00e8s.\nNel maggio 2002 viene aperta la prima boutique del marchio negli Stati Uniti, e precisamente a Madison Avenue a New York. L'arredamento disegnato per l'occasione dal designer Philippe Starck, verr\u00e0 riproposto in tutte le boutique aperte successivamente in giro per il mondo. Nello stesso anno la principale sede della maison viene trasferita al Palais de la Mutualit\u00e9 al 325 di rue Saint Martin.\nNel 2003, Gaultier viene nominato direttore artistico di Herm\u00e8s, al posto di Martin Margiela, pur continuando a dedicarsi anche al proprio marchio. Il posto di stilista del marchio Gaultier viene preso dall'emergente Boli Barret. A maggio dello stesso anno viene organizzata una retrospettiva a Londra presso il Victoria and Albert Museum, in cui vengono messe in mostra tutte le principali creazioni dello stilista.\nProfumi.\nIl seguente \u00e8 un elenco incompleto dei principali profumi commercializzati dalla maison Jean Paul Gaultier. I profumi del marchio, sono distribuiti in licenza dall'azienda giapponese Shiseido.\nTestimonial.\nSicuramente la pi\u00f9 celebre testimonial per il marchio Gaultier \u00e8 stata la cantante statunitense Madonna che ha richiesto che i costumi per i propri concerti fossero disegnati da Jean-Paul Gaultier in due occasioni distinte: nel 1990 e nel 2006 in occasione del \"Confessions Tour\". Un'altra attrice che ha pi\u00f9 volte dimostrato di essere \"fan\" del marchio \u00e8 Nicole Kidman.\nLa campagna pubblicitaria del profumo \"Le M\u00e2le\" ha contribuito a lanciare prima l'attore cubano David Fumero, ed in seguito il modello italiano Samuele Riva, mentre il profumo \"Ma Dame\" \u00e8 stata scelta la supermodel internazionale Agyness Deyn."}
{"id": "2304426", "revid": "1305772", "url": "https://it.wikipedia.org/wiki?curid=2304426", "title": "Pieces (Sum 41)", "text": "Pieces \u00e8 un singolo del gruppo musicale canadese Sum 41, il secondo estratto dal loro terzo album in studio \"Chuck\", pubblicato il 13 novembre 2004.\nVideo musicale.\nIl video ufficiale del brano mostra il cantante Deryck Whibley che canta mentre cammina per una strada vuota. Mentre cammina, passano di fianco a lui alcuni camion con un lato aperto che lascia intravedere gli altri membri della band dentro. I vari camion hanno diverse etichette: \"The perfect vacation\", \"The perfect night\", \"The perfect family\", \"The perfect body\" (\"La vacanza/notte/famiglia/corpo perfetti\"). Alla fine del video passa un camion in cui si vede Deryck seduto da solo su una poltrona davanti a un televisore, con l'etichetta \"The perfect life\" (La vita perfetta\"). Agli accordi finali, la lettera \"F\" di \"life\" cade, lasciando la frase \"The perfect lie\" (\"La bugia perfetta\")."}
{"id": "2304428", "revid": "287204", "url": "https://it.wikipedia.org/wiki?curid=2304428", "title": "Unione Sportiva Cagliari 1957-1958", "text": "Questa pagina raccoglie i dati riguardanti l'Unione Sportiva Cagliari nelle competizioni ufficiali della stagione 1957-1958."}
{"id": "2304429", "revid": "1149807", "url": "https://it.wikipedia.org/wiki?curid=2304429", "title": "Twomp", "text": ""}
{"id": "2304443", "revid": "287204", "url": "https://it.wikipedia.org/wiki?curid=2304443", "title": "Sirka", "text": " \nSirka \u00e8 una suddivisione dell'India, classificata come \"census town\", di 20.170 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 44' 27 N e 85\u00b0 35' 15 E.\nSociet\u00e0.\nEvoluzione demografica.\nAl censimento del 2001 la popolazione di Sirka assommava a 20.170 persone, delle quali 10.754 maschi e 9.416 femmine. I bambini di et\u00e0 inferiore o uguale ai sei anni assommavano a 2.887, dei quali 1.499 maschi e 1.388 femmine. Infine, coloro che erano in grado di saper almeno leggere e scrivere erano 11.441, dei quali 7.101 maschi e 4.340 femmine."}
{"id": "2304445", "revid": "767487", "url": "https://it.wikipedia.org/wiki?curid=2304445", "title": "Ernst Falkbeer", "text": "Biografia.\nDopo aver studiato legge a Vienna, intraprese una carriera di giornalista. Essendo un sostenitore delle idee liberali, dovette lasciare Vienna in seguito ai moti rivoluzionari del 1848, e si rifugi\u00f2 in Germania. Ritornato a Vienna, fu inviato come corrispondente in varie citt\u00e0 tedesche, prima a Lipsia poi a Berlino, Dresda e Brema; durante i suoi soggiorni disputer\u00e0 vari incontri con molti scacchisti, tra cui Anderssen e Dufresne.\nNel 1850 perse un match di strettissima misura (+ 15 \u2013 16 = 0) a Vienna contro Carl Hamppe, e nel 1852 pareggi\u00f2 (+ 9 \u2013 9 = 2) contro Josef Sz\u00e9n.\nIn gennaio del 1855 fond\u00f2 la prima rivista di scacchi austriaca, \"Wiener Schachzeitung\", dirigendola per nove mesi, dopodich\u00e9 si trasfer\u00ec in Inghilterra, ove rimase per dieci anni. A Londra gioc\u00f2 due partite con Henry Bird, perdendo nel 1856 (+ 1 \u2013 2) ma rifacendosi nel 1856/57 (+ 5 \u2013 4 = 4). Nel torneo ad eliminazione diretta di Birmingham 1858 si classific\u00f2 secondo dopo aver perso il match finale (+ 1 \u2013 3 = 4) contro Johann L\u00f6wenthal. A Londra fu redattore del \"Chess Player's Chronicle\" e della rubrica scacchistica del \"Sunday Times\".\nDopo essere ritornato a Vienna nel 1864, diresse per molto tempo la rivista viennese \"Neue Illustrierte Zeitung\".\n\u00c8 noto soprattutto per aver ideato il controgambetto che porta il suo nome: 1. e4 e5 2. f4 d5\nVerso la fine dell'Ottocento questa continuazione era molto ben valutata, tanto che Siegbert Tarrasch la considerava una vera e propria confutazione del gambetto di re. Ancora oggi rimane, comunque, una delle continuazioni pi\u00f9 diffuse."}
{"id": "2304446", "revid": "767487", "url": "https://it.wikipedia.org/wiki?curid=2304446", "title": "Saguiaran", "text": "Saguiaran \u00e8 una municipalit\u00e0 di Quarta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nSaguiaran \u00e8 formata da 30 baranggay:"}
{"id": "2304447", "revid": "767487", "url": "https://it.wikipedia.org/wiki?curid=2304447", "title": "Lezioni d'amore", "text": "Lezioni d'amore (\"Elegy\") \u00e8 un film del 2008 diretto da Isabel Coixet, basato sul romanzo di Philip Roth \"L'animale morente\".\nLa pellicola \u00e8 stata presentata al Festival di Berlino.\nTrama.\nNew York. David, sessant'anni ben portati, \u00e8 un insegnante universitario, critico teatrale e conduttore di un programma radiofonico dedicato alla letteratura, \u00e8 stato sposato ed ha un figlio che ancora non lo perdona per aver lasciato la madre. David infatti cerca di mantenersi indipendente, e spesso ha relazioni con le sue studentesse.\nTra queste, la giovane Consuela cattura la sua attenzione: i due si frequentano, David se ne innamora, e si rende conto di esserne addirittura geloso. Quando per\u00f2 non partecipa ad una festa in onore di Consuela, nella quale l'insegnante avrebbe dovuto conoscerne genitori e parenti, il loro rapporto si interrompe.\nDue anni dopo, alla vigilia di Capodanno, Consuela telefona a David per incontrarlo, e dirgli che presto la opereranno per un tumore al seno. David piange, e le rester\u00e0 accanto in ospedale.\nProduzione.\nTra il 2005 ed il 2006 il regista Gabriele Muccino aveva lavorato a Los Angeles alla sceneggiatura del film (tratto dal romanzo di Philip Roth \"L'animale morente\") su incarico della Lakeshore Entertainement (produttori di \"Million Dollar Baby\" e di \"Se scappi ti sposo\") ed era pronto a dirigerlo con un cast importante: Al Pacino e Rosario Dawson. Poche settimane prima delle riprese, nel 2006, Al Pacino si ritira inaspettatamente dal progetto cos\u00ec come, successivamente, Muccino. Prima di dare forfait, Gabriele Muccino contatter\u00e0 Sean Connery che, dopo una iniziale disponibilit\u00e0, si ritirer\u00e0 dal progetto. Il film \u00e8 stato realizzato nel 2008 da Isabel Coixet con Ben Kingsley nella parte che doveva essere di Al Pacino e con Pen\u00e9lope Cruz nella parte prevista per Rosario Dawson."}
{"id": "2304460", "revid": "47767", "url": "https://it.wikipedia.org/wiki?curid=2304460", "title": "Tagoloan II", "text": "Tagoloan II \u00e8 una municipalit\u00e0 di Quinta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nTagoloan II \u00e8 formata da 19 baranggay:"}
{"id": "2304461", "revid": "110157", "url": "https://it.wikipedia.org/wiki?curid=2304461", "title": "Make a Sound", "text": "Make a Sound \u00e8 il secondo album del gruppo pop punk/emo statunitense Autopilot Off, pubblicato il 13 aprile 2004 da Island Records. \"Make a Sound\" \u00e8 stato prodotto dal manager dei Sum 41, Greig Nori."}
{"id": "2304473", "revid": "767487", "url": "https://it.wikipedia.org/wiki?curid=2304473", "title": "Giro delle Fiandre femminile 2009", "text": "La Giro delle Fiandre femminile 2009, sesta edizione della corsa e valevole come seconda gara della Coppa del mondo di ciclismo su strada femminile 2009, \u00e8 stato disputato il 5 aprile 2009 su un percorso di 131,6\u00a0km ed \u00e8 stato vinto dalla tedesca Ina-Yoko Teutenberg del Team Columbia Highroad Women.\nResoconto degli eventi.\nDopo pochi chilometri dalla partenza di Oudenaarde si \u00e8 staccata la prima fuga, composta da quattro atlete, tra cui l'italiana Fabiana Luperini (Selle Italia-Ghezzi). Riprese queste, \u00e8 stata l'ucraina Alyona Andruk (Safi-Pasta Zara-Titanedi) a scattare e rimanere da sola in testa per una cinquantina di chilometri finch\u00e9 il lavoro della Cerv\u00e9lo Testteam ha ricompattato il gruppo. Sul Muro di Grammont ha attaccato l'altra portacolori italiana Noemi Cantele del team svizzero Bigla, seguita da Marianne Vos, Nicole Cooke e Emma Johansson, ma le quattro fuggitive sono state riprese nella discesa successiva. Dopo l'ultimo muro ha provato lo scatto Vos, ma ancora la Cerv\u00e9lo ha ricucito. Sul traguardo di Meerbeke \u00e8 quindi arrivato un gruppo di 15 atlete, tra cui \u00e8 stata la tedesca Ina-Yoko Teutenberg a spuntarla in volata."}
{"id": "2304476", "revid": "287204", "url": "https://it.wikipedia.org/wiki?curid=2304476", "title": "Etienne Tshisekedi", "text": ""}
{"id": "2304478", "revid": "1573940", "url": "https://it.wikipedia.org/wiki?curid=2304478", "title": "Chiesa di Santa Maria (Norbello)", "text": "La chiesa di Santa Maria, ora detta della Mercede, \u00e8 una chiesa romanica situata a Norbello, in provincia di Oristano.\nSanta Maria della Mercede \u00e8 un piccolo edificio in stile romanico, realizzato su una necropoli alto-medievale risalente al VI\u2013VII secolo. Il periodo della costruzione \u00e8 compreso fra la seconda met\u00e0 del XII secolo e i primi decenni del XIII. Al suo interno compaiono iscrizioni dedicatorie intervallate con dieci croci di consacrazione, tutte dipinte in minio rosso, venute alla luce durante recenti lavori di restauro e consolidamento che ne certificano l'et\u00e0. La datazione delle pitture deriva dalla relazione dei tecnici della Soprintendenza ed \u00e8 confermata dai pareri di notissimi docenti universitari quali Renata Serra e Roberto Coroneo. I documenti storici la segnalano nella disponibilit\u00e0 della famiglia Puddu, un esponente della quale, divenuto padre mercedario, avvi\u00f2 nella chiesa, attorno al 1770, il culto della Madonna della Mercede. \nDell'esistenza della chiesa di \"Sancta Maria de Norgillo\" si ha notizia nel \"Condaghe di Santa Maria di Bonarcado\" alla scheda n.126, il cui contenuto \u00e8 collocabile tra il 1164 e il 1171. Una seconda scheda, la n.174, riporta un atto datato 1229 menzionante, fra i testimoni, \"Barusone Pinna\" e \"Dorgotori de Sogos\", nomi che appaiono simili a quelli dei due personaggi citati nelle scritte dedicatorie presenti nella chiesa.\nSecondo alcuni studiosi, l'edificio potrebbe essere stato un possedimento dell'Ordine del Tempio.\nCollegamenti esterni.\nLa chiesa di Santa Maria di Norbello (Oristano): un probabile possedimento templare nel Giudicato di Arborea, \"su academia.edu\""}
{"id": "2304479", "revid": "767487", "url": "https://it.wikipedia.org/wiki?curid=2304479", "title": "Tamparan", "text": "Tamparan \u00e8 una municipalit\u00e0 di Quinta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nTamparan \u00e8 formata da 44 baranggay:"}
{"id": "2304480", "revid": "287204", "url": "https://it.wikipedia.org/wiki?curid=2304480", "title": "Angelo Destri", "text": "Biografia.\nAngelo Destri pittore e poeta, inizia a dipingere a soli 12 anni, e la sua grande passione lo accompagner\u00e0 per tutta la vita.\nA scoprire il talento di Destri fu Bruno Bassano, gallerista che operava sia a Sarzana che a Parigi, e che convinse l'artista a seguirlo e di passare qualche tempo in Francia.\nCos\u00ec negli anni cinquanta parte dalla Spezia per Parigi dove, grazie alle conoscenze dell'amico gallerista, conosce Marc Chagall, Bernard Buffet e lo scrittore Albert Camus.\nL'esperienza parigina lo migliora in tutto. Rientra in Italia con un grande spirito artistico e inizia a partecipare a numerose mostre sia in Toscana che in Liguria per poi arrivare a Milano e Londra.\nNegli ultimi anni si trasferisce e lavora intensamente nel borgo di Lerici, dove muore all'et\u00e0 di 63 anni.\n&lt;br&gt;I suoi dipinti si trovano in moltissime collezioni private, sia italiane che estere e nei Musei San Matteo di Pisa e in quello di Aups in Francia. Prima di Trasferirsi a Lerici. \u00e8 sempre vissuto nel paese di Cerri( Comune di Arcola), Nei suoi quadri a tema volti femminili ,la modella era la sorella."}
{"id": "2304481", "revid": "799504", "url": "https://it.wikipedia.org/wiki?curid=2304481", "title": "Lorenzo Fasolo", "text": "Vita.\nConosciuto anche con l'appellativo di Lorenzo da Pavia nacque nella citt\u00e0 pavese nel 1463. Citato in alcuni documenti tra il 1487 e il 1493, \u00e8 presente nel 1490 tra l'elenco dei pittori chiamati presso il castello sforzesco di Milano per la decorazione di una sala in occasione dei due matrimoni tra Ludovico il Moro con Beatrice d'Este e tra Alfredo d'Este con Anna Visconti.\nSecondo le fonti storiche sar\u00e0 nel 1495 che, assieme al figlio Bernardino Fasolo, si trasferir\u00e0 a Genova e sar\u00e0 proprio nell'allora capitale della Repubblica di Genova che comincer\u00e0 ad avere i primi incarichi presso chiese e cappelle genovesi. Nei primi anni del XVI secolo decorer\u00e0 le cappelle interne della cattedrale di San Lorenzo - nel 1502 con la collaborazione dei pittori Ludovico Brea e Giovanni Barbagelata - e nel 1503 nella chiesa di Nostra Signora del Carmine e Sant'Agnese. Ancora a Genova e sempre nel 1503 realizzer\u00e0 la decorazione della tribuna e del presbiterio della chiesa di San Siro.\nLa sua apprezzata opera artistica viene ricercata anche per alcune chiese di Savona come la chiesa di Nostra Signora della Consolazione dove, tra il 1507 e il 1508, realizzer\u00e0 la \"Maest\u00e0\" e l'affrescatura della cappella interna di Vincenzo Gustavino; sempre nel 1508 realizzer\u00e0 un'altra \"Maest\u00e0\" per la chiesa di Sant'Agostino a Savona.\nRilevata nel 1508 la stessa bottega di Giovanni da Barbagelata decorer\u00e0 e lascer\u00e0 sue opere artistiche in molti edifici di culto genovesi, del Genovesato, del Tigullio e nel Savonese.\nMorir\u00e0 nel capoluogo ligure nel 1518 lasciando incompiuta l'opera \"Santi Sebastiano, Rocco e Pantaleo\" presso il santuario genovese di Nostra Signora del Monte, polittico che verr\u00e0 ultimato da suo figlio Bernardino."}
{"id": "2304484", "revid": "248632", "url": "https://it.wikipedia.org/wiki?curid=2304484", "title": "Granchio reale", "text": ""}
{"id": "2304488", "revid": "248632", "url": "https://it.wikipedia.org/wiki?curid=2304488", "title": "Granchio blu", "text": ""}
{"id": "2304493", "revid": "339392", "url": "https://it.wikipedia.org/wiki?curid=2304493", "title": "Jeod Gambelunghe", "text": ""}
{"id": "2304494", "revid": "1305772", "url": "https://it.wikipedia.org/wiki?curid=2304494", "title": "The Lucky Ones", "text": ""}
{"id": "2304495", "revid": "767487", "url": "https://it.wikipedia.org/wiki?curid=2304495", "title": "Taraka", "text": "Taraka \u00e8 una municipalit\u00e0 di Quarta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nTaraka \u00e8 formata da 43 baranggay:"}
{"id": "2304502", "revid": "76963", "url": "https://it.wikipedia.org/wiki?curid=2304502", "title": "Danny Bonaduce", "text": "Biografia.\nItaloamericano, figlio di Betty e Joseph Bonaduce, ha acquistato importanza e rilievo come attore da bambino, negli anni settanta, nella sitcom/serie televisiva \"La famiglia Partridge\".\nInfanzia, esordio, vita privata.\nHa raggiunto molto presto la fama come attore bambino, all'et\u00e0 di 10 anni, nei panni di Danny Partridge.\nNel 1985 ha sposato Setsuko Hattori, da cui ha divorziato nel 1988. Il 4 novembre 1990 Bonaduce ha incontrato, tramite un \"blind date\" (letteralmente un \"appuntamento al buio\"), Gretchen Hillmer; i due si sono presto uniti in matrimonio. La coppia ha avuto 2 figli, Isabella Michaela Bonaduce e Dante Jean-Michel Valentino Bonaduce (quest'ultimo nato il 14 febbraio 2001). Il 9 aprile 2007 Gretchen ha presentato una petizione per ottenere il divorzio, indicando come motivazione il sussistere di divergenze inconciliabili. Il 5 novembre 2008 \u00e8 infine arrivato il divorzio (il secondo per l'attore)."}
{"id": "2304508", "revid": "287204", "url": "https://it.wikipedia.org/wiki?curid=2304508", "title": "Sinduria", "text": " \nSinduria \u00e8 una suddivisione dell'India, classificata come \"census town\", di 5.951 abitanti, situata nel distretto di Garhwa, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 23' 21 N e 83\u00b0 36' 29 E.\nSociet\u00e0.\nEvoluzione demografica.\nAl censimento del 2001 la popolazione di Sinduria assommava a 5.951 persone, delle quali 3.190 maschi e 2.761 femmine. I bambini di et\u00e0 inferiore o uguale ai sei anni assommavano a 917, dei quali 465 maschi e 452 femmine. Infine, coloro che erano in grado di saper almeno leggere e scrivere erano 3.580, dei quali 2.146 maschi e 1.434 femmine."}
{"id": "2304509", "revid": "767487", "url": "https://it.wikipedia.org/wiki?curid=2304509", "title": "Tubaran", "text": "Tubaran \u00e8 una municipalit\u00e0 di Quarta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nTubaran \u00e8 formata da 21 baranggay:"}
{"id": "2304514", "revid": "287204", "url": "https://it.wikipedia.org/wiki?curid=2304514", "title": "The End (singolo)", "text": ""}
{"id": "2304520", "revid": "287204", "url": "https://it.wikipedia.org/wiki?curid=2304520", "title": "Sijua", "text": " \nSijua \u00e8 una suddivisione dell'India, classificata come \"census town\", di 29.797 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 46' 60 N e 86\u00b0 19' 0 E e ha un'altitudine di 180 .\nSociet\u00e0.\nEvoluzione demografica.\nAl censimento del 2001 la popolazione di Sijua assommava a 29.797 persone, delle quali 16.077 maschi e 13.720 femmine. I bambini di et\u00e0 inferiore o uguale ai sei anni assommavano a 4.079, dei quali 2.060 maschi e 2.019 femmine. Infine, coloro che erano in grado di saper almeno leggere e scrivere erano 18.331, dei quali 11.428 maschi e 6.903 femmine."}
{"id": "2304530", "revid": "767487", "url": "https://it.wikipedia.org/wiki?curid=2304530", "title": "Tugaya", "text": "Tugaya \u00e8 una municipalit\u00e0 di Quarta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nTugaya \u00e8 formata da 23 baranggay:"}
{"id": "2304532", "revid": "287204", "url": "https://it.wikipedia.org/wiki?curid=2304532", "title": "Sijhua", "text": " \nSijhua \u00e8 una suddivisione dell'India, classificata come \"census town\", di 4.478 abitanti, situata nel distretto di Bokaro, nello stato federato del Jharkhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 36' 59 N e 86\u00b0 06' 01 E.\nSociet\u00e0.\nEvoluzione demografica.\nAl censimento del 2001 la popolazione di Sijhua assommava a 4.478 persone, delle quali 2.400 maschi e 2.078 femmine. I bambini di et\u00e0 inferiore o uguale ai sei anni assommavano a 735, dei quali 374 maschi e 361 femmine. Infine, coloro che erano in grado di saper almeno leggere e scrivere erano 2.250, dei quali 1.514 maschi e 736 femmine."}
{"id": "2304533", "revid": "62004", "url": "https://it.wikipedia.org/wiki?curid=2304533", "title": "Partecipanti al Giro delle Fiandre femminile 2009", "text": "Elenco delle partecipanti al Giro delle Fiandre femminile 2009.\nAlla competizione hanno preso parte 25 squadre, per un totale di 142 cicliste. Germania, USA, Paesi Bassi e Gran Bretagna partecipano con una rappresentativa nazionale."}
{"id": "2304535", "revid": "2121638", "url": "https://it.wikipedia.org/wiki?curid=2304535", "title": "Sebastian Shaw (personaggio)", "text": "Sebastian Hiram Shaw, noto anche semplicemente come Sebastian Shaw, \u00e8 un personaggio immaginario dei fumetti creato da Chris Claremont (testi) e John Byrne (disegni), pubblicato dalla Marvel Comics. Apparso per la prima volta sulle pagine di \"Uncanny X-Men\" n. 129 (gennaio 1980), Shaw \u00e8 stato ed \u00e8 ancora nemico degli X-Men e leader del Club infernale, oltre che mutante capace di assorbire qualsiasi tipo di energia cinetica e convertirla in forza bruta. Shaw \u00e8 un noto uomo d'affari ed \u00e8 stato appaltatore per la costruzione dei robot Sentinelle, prodotti dalle sue omonime industrie.\nGenesi del personaggio.\nIl personaggio di Sebastian Shaw \u00e8 stato ideato dai fumettisti Chris Claremont e John Bryne e ha fatto il suo esordio nel numero 129 di \"Uncanny X Men\", nel gennaio 1980. Per il personaggio Bryne ha tratto ispirazione dall'attore britannico Robert Shaw, deceduto nel 1978\nBiografia del personaggio.\nOrigini.\nNato a Pittsburgh, Pennsylvania, Sebastian Shaw manifest\u00f2 i propri poteri durante l'adolescenza, subito prima della morte del padre a causa di un male incurabile. Deciso ad emergere dalla comune massa, Shaw applic\u00f2 tutta la propria intelligenza nell'ambito accademico fin quando all'et\u00e0 di trent'anni non fond\u00f2 le Industrie Shaw, grazie alle quali raggiunti i quarant'anni ammass\u00f2 una fortuna pari a quelle di Warren Worthington Sr., Howard Stark e Sir James Braddock, coetanei poi invitati ad entrare all'interno dell'esclusivo Club infernale. Fidanzatosi con la telepate Lourdes Chantel, la fortuna di Shaw attir\u00f2 l'attenzione di Ned Buckman, allora \"Re Bianco\", che lo invest\u00ec della carica di \"Alfiere Nero\".\nClub infernale.\nLourdes fu presto uccisa dai primi esemplari di robot Sentinella, e scoperto che Ned Buckman appoggiava in segreto il progetto \"Armageddon\" ideato da Steven Lang avente come obiettivo lo sterminio dei mutanti, Shaw mise in atto i suoi piani per scalare la gerarchia del Club. Servendosi della telepatia di Emma Frost, costrinse Buckman ad uccidere l'intero \"Consiglio dei Prescelti\" per poi suicidarsi, lasciando libera la carica di Re. Shaw cre\u00f2 quindi la prima \"Cerchia Interna\" composta dai cosiddetti Lord Cardinali: se stesso, Emma Frost, Harry Leland, Donald Pierce e Tessa, che di nascosto lo teneva d'occhio per conto di Xavier. Come \"Re Nero\" del Club, Sebastian cominci\u00f2 a tessere i suoi piani di dominio del mondo attraverso l'economia, il potere e la politica, utilizzando spesso risorse collegate alle sue industrie come il progetto Sentinella ideato da Bolivar Trask, di cui deteneva i diritti di produzione, oppure gli accordi finanziari stipulati con il senatore anti-mutanti Robert Kelly.\nDurante il primo incontro con gli X-Men, Shaw prese parte alla corruzione di Jean Grey in Fenice Nera, per poi in seguito allearsi con il team mutante contro la minaccia comune costituita dalla Sentinella Nimrod, proveniente dal futuro. Al termine dello scontro con il robot, che cost\u00f2 la vita ad Harry Leland, Magneto e Tempesta presero brevemente posto all'interno del Club come Re e Regina Bianchi, allo scopo di mantenere i contatti tra i suoi membri e gli X-Men, ed evitare che l'organizzazione tornasse ai suoi precedenti piani di conquista mondiale.\nRe Nero e Lord Imperiale.\nMesi dopo, Shaw fu attaccato dal figlio Shinobi, che tramite il suo potere d'intangibilit\u00e0 attravers\u00f2 il corpo del padre provocandogli un attacco cardiaco, costringendo l'uomo a ritirarsi in una clinica sulle Alpi svizzere. Creduto morto durante l'esplosione della clinica, grazie alle bombe piazzate sempre dal figlio, Shaw fu rimpiazzato dal suo erede nella carica di \"Re Nero\", per poi tornare a riprendere tale titolo. Entrato a far parte di una nuova Cerchia comprendente Selene, Madelyne Pryor e Trevor Fitzroy, suo discendente in una linea temporale alternativa, Shaw contatt\u00f2 il mutante Olocausto, fuggito dalla dimensione nota come \"Era di Apocalisse\", ed in cambio di una nuova tuta contenitiva lo costrinse a catturare tutti i membri di X-Force. Grazie alla telepatia di Tessa indusse i giovani a dare la caccia e uccidere il loro leader, ma Cable riusc\u00ec a spezzare l'ipnosi della quale erano preda, facendo fallire i suoi piani e l'alleanza con Olocausto. Shaw tent\u00f2 quindi di trovare una cura al virus Legacy, colpevole di falcidiare la popolazione mutante, utilizzando la \"Black Air\", agenzia d'intelligence britannica, solo per fallire nel suo progetto ed essere scalzato da Selene dalla carica di Re in modo da far subentrare il demone Cuore Nero. Tuttavia questa nuova Cerchia non dur\u00f2 a lungo, e l'uomo pot\u00e9 riprendere la propria posizione e vendicarsi della X-Man Sage, colpevole di averlo spiato per anni, grazie ai doni di Lady Mastermind. Qualche mese dopo, Shaw acquis\u00ec la posizione di \"Lord Imperiale\", ovverosia la pi\u00f9 alta carica all'interno del Club avente potere assoluto in qualsiasi sede. Dovendo ricostruire la sede di New York, scelse come suoi collaboratori l'inglese Courtney Ross, l'X-Man Sunspot e la fidata Sage: ai primi due offr\u00ec le cariche di \"Regina Bianca\" e \"Re Nero\", mentre la terza torn\u00f2 ad essere la sua assistente. Pur avendo accettato l'offerta di Shaw, Sage non esit\u00f2 a tradirlo, quando il cyborg Donald Pierce attacc\u00f2 il Club e lo fer\u00ec gravemente, obbligandolo a cedere la carica di Lord Imperiale a Sunspot.\nIllusione.\nPi\u00f9 tardi, Shaw si un\u00ec ad una nuova Cerchia Interna formata da Cassandra Nova, Testata Mutante Negasonica e Perfezione, versione di Emma Frost ai tempi in cui era Regina Bianca. Durante questo arco narrativo, Shaw combatt\u00e9 e sconfisse Colosso, ma venne infine ucciso da Ciclope. Fu in seguito rivelato che questo Shaw altri non era se non un'illusione creata dalla mente della stessa Emma, infettata dalla psiche di Cassandra, per fare in modo che la donna venisse liberata dalla camera contenitiva nella quale era rinchiusa.\nSpecie in Estinzione.\nDurante il funerale di Matt Landru, uno dei 198 mutanti superstiti dell\"'M-Day\", Shaw fece la sua comparsa in incognito, nascondendo le sue fattezze con un induttore d'immagini. Avvicinato da Xavier, che avvert\u00ec alcuni suoi pensieri su un possibile rovesciamento di Sunspot, Shaw afferm\u00f2 di essere al funerale solo per fare le condoglianze alla famiglia.\nDivisi resistiamo.\nDopo gli eventi di Messiah Complex, Shaw appare ancora una volta all'interno del Club infernale agli ordini di Sunspot. Dopo aver scoperto che il progetto Crono a cui suo padre, Irene Adler, Brian Xavier e Kurt Marko stavano lavorando nella sede di Alamogordo sotto la supervisione di Sinistro mascherato da Dr. Milbury era entrato in azione, decise di recarsi nella suddetta base con lo scopo di investigare. Giunto in New Mexico incontr\u00f2 Gambit al quale si un\u00ec nello scontro con un gruppo di sicari inviati da Amanda Mueller che, per\u00f2, riuscirono a rapire Xavier. Raggiunto l'uomo, assistettero alla spiegazione di Amanda su come Sinistro avesse impiantato un po' del suo DNA nei geni dei figli di coloro che lo avevano aiutato a costruire Crono. Tale macchina era stata impostata per attivarsi ogni 23 ore dopo la morte di Sinistro ed attivare i propri geni residenti nei corpi di ognuno di loro al fine di farlo tornare alla vita. A riparo dall'effetto di Crono grazie ad un marchingegno ideato dal padre con lo scopo d'inibire tale processo, Shaw si prodig\u00f2 per evitare a Xavier di essere il nuovo ospite del genetista; aiutato da Gambit distrusse la macchina ponendo fine ai tentativi di reincarnazione di Sinistro.\nPeccato Originale.\nPi\u00f9 tardi, Shaw si alle\u00f2 con Claudine Renko conosciuta come Sinistra, clone femminile di Sinistro. Insieme i due decisero di manipolare Wolverine, facendo in modo che credesse che suo figlio Daken fosse stato rapito dal Club e forzandolo ad uccidere la maggior parte dei nuovi membri della Cerchia Interna. Durante il confronto finale, Daken imped\u00ec che Shaw uccidesse Xavier.\nPoteri e abilit\u00e0.\nShaw \u00e8 un mutante avente la particolare abilit\u00e0 di assorbire qualsiasi tipo di energia cinetica e convertirla in forza e velocit\u00e0 a livelli sovrumani. Durante la sua storia editoriale, lo si \u00e8 visto utilizzare l'energia derivante da colpi di pistola, coltellate, pugni, calci e persino i raggi ottici di Ciclope per incrementare la propria. Anche se teoricamente invulnerabile, Shaw risulta vulnerabile agli attacchi psichici; tuttavia, possiede alcune tecnologie in grado di bloccare le invasioni telepatiche, anche da parte di esperti mutanti come il Professor X. Nella traposizione cinematografica del 2011 assorbe energia e la manipola a suo piacimento: con una bomba a mano, assorbe l'esplosione e la trasferisce in un altro corpo, con Havok contiene uno dei suoi anelli d'energia per poi uccidere Darwin, mentre nello scontro con Magneto assorbe cos\u00ec tanta energia nucleare da scaraventare il mutante semplicemente con due dita e resistere, assorbendone l'energia cinetica, alle spesse strutture portanti del sommergibile manipolate da Eric.\nAltre versioni.\nUltimate.\nLa versione Ultimate di Shaw non differisce quasi per niente dall'originale, anche se non da dimostrazione di possedere poteri mutanti. Sempre leader del Club infernale, \u00e8 stato partecipe dell'evocazione del dio Fenice ospitato all'interno del corpo di Jean Grey, per poi essere ucciso da questo.\nEra di Apocalisse.\nIn questa alternativa realt\u00e0, Shaw \u00e8 uno dei cortigiani del malvagio Apocalisse.\nHouse of M.\nPremiato con la posizione di direttore dello \"S.H.I.E.L.D.\" per il suo aiuto nella riconversione e produzione delle Sentinelle che aiutarono la scalata al potere della \"Casata\" di Magneto.\nAltri media.\nCinema.\nIl dottor Klaus Schmidt, alias Sebastian Shaw, \u00e8 l'antagonista principale del film \"X-Men - L'inizio\" (2011), interpretato da Kevin Bacon e doppiato in italiano da Luca Ward.\nVideogiochi.\nShaw appare nel videogioco \"\"."}
{"id": "2304537", "revid": "1628923", "url": "https://it.wikipedia.org/wiki?curid=2304537", "title": "Tricloruro di arsenico", "text": "Il tricloruro di arsenico \u00e8 un composto di formula AsCl3.\nViene preparato per reazione dell'ossido arsenioso con acido cloridrico:\ni prodotti della reazione vengono separati per distillazione.\nPu\u00f2 essere utilizzato come solvente: ha bassa viscosit\u00e0 (1,23 cP) e costante dielettrica pari a 12,8.\nReagisce con il fenolo per dare il corrispondente estere arsenito:\ncon alcoli e alcossidi per formare alogeno esteri:"}
{"id": "2304538", "revid": "88740", "url": "https://it.wikipedia.org/wiki?curid=2304538", "title": "Enon", "text": ""}
{"id": "2304541", "revid": "110157", "url": "https://it.wikipedia.org/wiki?curid=2304541", "title": "Poesia georgiana", "text": "Poesia Georgiana fu il titolo di una serie di antologie che mise in evidenza l'opera di una scuola di poeti inglesi, e che fu attiva durante i primi anni di regno di Giorgio V del Regno Unito.\nEdward Marsh fu il curatore generale della serie e il centro del circolo dei Poeti georgiani, tra i quali Rupert Brooke. \u00c8 stato suggerito che Brooke stesso diede una mano in alcune delle scelte editoriali.\nL'idea di un'antologia prese piede come uno scherzo, quando Marsh, Duncan Grant e George Mallory decisero, una sera del 1912 di pubblicare una parodia dei molti libretti di poesia che stavano comparendo a quel tempo. Dopo qualche discussione fu deciso di dar seguito all'idea molto seriamente. Marsh e Brooke contattarono il poeta e libraio Harold Monro che aveva da poco aperto The Poetry Bookshop (\"La libriea della poesia\") in Devonshire Street, a Londra. Egli accett\u00f2 di pubblicare il libro in cambio di met\u00e0 dei profitti.\nDopo l'ultima antologia delle cinque previste, comparvero altre raccolte curate da John Collings Squire, probabilmente con lo scopo di sfruttarne il successo. Il successivo fato dei poeti \"Georgiani\" (inevitabilmente noti come \"Squirearchia\") divenne quindi un aspetto del dibattito critico riguardo alla poesia modernista, contrassegnato dalla pubblicazione di \"The Waste Land\" di Thomas S. Eliot proprio nello stesso periodo (1922). I poeti georgiani divennero quasi sinonimo di conservatorismo, ma durante il periodo delle prime antologie essi considerarono s\u00e9 stessi come moderni (se non modernisti) e progressivi. Le figure pi\u00f9 importanti, in termini letterari, sarebbero oggi considerati D. H. Lawrence e Robert Graves: nessuno di loro 'tipico'.\n\"Poesia georgiana 1911-12\" (1912).\nLascelles Abercrombie - Gordon Bottomley - Rupert Brooke - Gilbert Keith Chesterton - William Henry Davies - Walter de la Mare - John Drinkwater - James Elroy Flecker - Wilfrid Wilson Gibson - D. H. Lawrence - John Masefield - Harold Monro - Thomas Sturge Moore - Ronald Ross - Edmund Beale Sargant - James Stephens - R. C. Trevelyan\n\"Poesia georgiana 1913-15\" (1915).\nLascelles Abercrombie - Gordon Bottomley - Rupert Brooke - William Henry Davies - Walter de la Mare - John Drinkwater - James Elroy Flecker - Wilfrid Wilson Gibson - Ralph Hodgson - David Herbert Lawrence - Francis Ledwidge - John Masefield - Harold Monro - James Stephens\n\"Poesia georgiana 1916-17\" (1917).\nHerbert Asquith - Maurice Baring - Gordon Bottomley - William Henry Davies - Walter de la Mare - John Drinkwater - John Freeman - Wilfrid Wilson Gibson - Robert Graves - Ralph Hodgson - John Masefield - Harold Monro - Robert Nichols - Isaac Rosenberg - Siegfried Sassoon - John Collings Squire - James Stephens - W. J. Turner\n\"Poesia georgiana 1918-19\" (1919).\nLascelles Abercrombie - Gordon Bottomley - Francis Brett Young - William Henry Davies - Walter de la Mare - John Drinkwater - John Freeman - Wilfrid Wilson Gibson - Robert Graves - D. H. Lawrence - Harold Monro - Thomas Moult - Robert Nichols - J. D. C. Pellow - Siegfried Sassoon - Edward Shanks - Fredegond Shove - J. C. Squire - W. J. Turner\n\"Poesia georgiana 1920-22\" (1922).\nLascelles Abercrombie - Martin Armstrong - Edmund Blunden - Francis Brett Young - William Henry Davies - Walter de la Mare - John Drinkwater - John Freeman - Wilfrid Wilson Gibson - Robert Graves - Richard Hughes - William Kerr - D. H. Lawrence - Harold Monro - Robert Nichols - J. D. C. Pellow - Frank Prewett - Peter Quennell - Vita Sackville-West - Edward Shanks - J. C. Squire"}
{"id": "2304544", "revid": "1226", "url": "https://it.wikipedia.org/wiki?curid=2304544", "title": "Procuratie", "text": "Le Procuratie sono imponenti edifici che sorgono a Venezia, nel Sestiere di San Marco, e che avvolgono su tre lati piazza San Marco. Prendono il nome dal fatto che vi alloggiavano i procuratori di San Marco. Sono distinte in tre ali che delimitano quasi interamente la parte della piazza antistante alla basilica di San Marco: le Procuratie Vecchie a nord, l'Ala Napoleonica a ovest e le Procuratie Nuove a sud.\nLe Procuratie Vecchie.\nLe Procuratie Vecchie si estendono per 152 metri, dalla Torre dell'Orologio verso l'Ala Napoleonica, con un portico di 50 arcate, cui corrispondono le 100 finestre dei due piani superiori. Sebbene esse siano chiuse a tutto sesto, la leggerezza delle aperture ricorda lo stile veneto-bizantino delle prime procuratie, edificate nel XII secolo sotto il doge Sebastiano Ziani (visibili nel celebre dipinto di Gentile Bellini \"La processione in Piazza San Marco\") e destinate ad appartamenti per i procuratori \"de citra\", altissimi magistrati.\nQueste, danneggiate in parte dal fuoco all'inizio del XVI secolo, furono demolite e ricostruite su disegno di attribuzione incerta: si fanno i nomi di Mauro Codussi, Giovanni Celestro, Scarpagnino. Sicuramente i lavori furono affidati nel 1517 a Guglielmo dei Grigi e Bartolomeo Bon il Giovane e furono terminati nel 1538, pare con il contributo di Jacopo Sansovino. A coronamento della fabbrica, fu posto un fregio, aperto da cento piccoli oculi ovali, sui quali poggia una bianca merlatura dall'esclusivo significato pittorico.\nAttualmente esse ospitano negozi al piano terra ed uffici ai piani superiori. Fino alla fine degli anni '80 del XX secolo, gran parte di esse \u00e8 stata sede delle Assicurazioni Generali.\nA giugno del 2019 Generali hanno annunciato l'avvio del recupero delle Procuratie Vecchie per farne la sede operativa di The Human Safety Net, l\u2019iniziativa istituita da Generali per supportare le comunit\u00e0 pi\u00f9 vulnerabili nei Paesi dove il Gruppo \u00e8 presente. Nella relazione di bilancio 2019 di Generali si legge che il progetto, affidato allo studio David Chipperfield Architects Milano \u00e8 stato approvato e che i lavori di rivitalizzazione dell'area marciana stanno procedendo.\nIl complesso delle Procuratie Vecchie di propriet\u00e0 Generali comprende circa 12.400 mq di superficie complessiva lorda, che occupano all\u2019incirca l\u201985% delle superficie complessiva della porzione dell\u2019edificio che chiude il lato nord di Piazza San Marco, pari a 43 delle 50 arcate esterne, per un\u2019estensione di 152 metri.\nLe Procuratie Nuove.\nLa costruzione delle Procuratie Nuove, opera di Vincenzo Scamozzi, inizi\u00f2 nel 1583 sull'area dell'ospizio Orseolo e di alcuni edifici che (come si vede nel dipinto del Bellini) arrivavano all'altezza del Campanile di San Marco. Il nuovo edificio fu invece allineato al prospetto settentrionale della Libreria Sansoviniana, di cui continua i moduli architettonici. La costruzione, interrotta nel 1616 per la morte dello Scamozzi, fu terminata nel 1640 da Baldassarre Longhena.\nDurante il Regno Italico, esse furono adibite a Palazzo Reale; funzione che mantennero anche sotto i Savoia, dal 1866 al 1946. Oggi ospitano, ai piani superiori, parte del Museo Correr, il Museo del Risorgimento, il Museo Archeologico, la Direzione dei Musei Civici e parte della Biblioteca Nazionale Marciana. Vi \u00e8 ubicato, inoltre, il settecentesco Caff\u00e8 Florian.\nL'Ala Napoleonica.\nLe Procuratie si chiusero a ferro di cavallo dopo l'ordine di Napoleone Bonaparte di abbattere la Chiesa di San Geminiano (ed i prolungamenti delle Procuratie ad essa allineati) per costruire la cosiddetta \"Ala Napoleonica\" (o anche \"Procuratie Nuovissime\" o \"Fabbrica Nuova\"). La chiesa di San Geminiano, una delle pi\u00f9 antiche di Venezia, attestata gi\u00e0 nel VI secolo, era stata rinnovata dal Sansovino nel 1557; l'artista, orgoglioso di quest'opera, scelse perfino una cappella adiacente per esservi sepolto insieme con i figli.\nTutto fu demolito, tra il 1807 ed il 1810, pare per volont\u00e0 di Eugenio di Beauharnais, che voleva completare il Palazzo Reale con una sala da ballo sul \"salotto pi\u00f9 bello del mondo\". Il progetto fu affidato a Giuseppe Maria Soli, che non si discost\u00f2 molto dal disegno delle Procuratie Nuove, se non per l'attico con 14 statue di imperatori romani. Al centro, nel Sotoportego San Geminian, si apre il monumentale scalone d'ingresso, con un affresco a soffitto (\"La gloria di Nettuno\") di Sebastiano Santi. All'interno si pu\u00f2 ancora ammirare il \"Salone Napoleonico\" di Lorenzo Santi (1822).\nL'edificio, terminato verso la piazza nel 1814, ma completato solo durante l'Impero austriaco, dal 1922 ospita parte del Museo Correr."}
{"id": "2304545", "revid": "46291", "url": "https://it.wikipedia.org/wiki?curid=2304545", "title": "Centaurea cyanus", "text": "Il fiordaliso (nome scientifico Centaurea cyanus ) \u00e8 una pianta erbacea, angiosperma dicotiledone, perenne appartenente alla famiglia delle Asteraceae.\nEtimologia.\nQuesta specie stata talvolta inclusa nel genere \"Cyanus\", oggi declassato a sottogenere (sect. \"Cyanus\"), con il nome \"Cyanus segetum\", il cui epiteto specifico (\"segetum\") deriva dalla parola latina \"seges\" (\u201ccampo coltivato\u201d o anche \u201cil seminato\u201d), con riferimento al suo habitat tipico: i campi di cereali. Il suo nome comune deriva invece dal francese \"fleur de lis\" (fior di giglio). \u00c8 chiamato anche \"c\u00ecano\" (dal greco \u03ba\u03cd\u03b1\u03bd\u03bf\u03c2 k\u00fdanos, \"tinta blu\" ma anche, appunto, \"fiordaliso\") sebbene il termine sia in disuso o di impiego poetico.\nIl vecchio binomio scientifico di questa pianta (\"Cyanus segetum\") era stato proposto dal botanico inglese John Hill (c. 1716-1775) nella pubblicazione \u201cHerb Brit 1: 82\u201d del 1769 riferendosi a due episodi della mitologia romana: il primo narra della dea Flora, innamorata di un giovanotto di nome Ciano (\"Cyanus\"), che quando lo ritrov\u00f2 morto disteso in un campo di fiordalisi diede a quei fiori il nome del suo amato. Il nome \"Centaurea\", assegnato inizialmente da Linneo, prende il nome da Chirone, un centauro, che rimase ferito al piede da una freccia avvelenata e si cur\u00f2 con il succo tratto da questo fiore.\nDescrizione.\n\u00c8 una pianta annuale (raramente biennale) che pu\u00f2 avere un'altezza di 30\u201380\u00a0cm. La forma biologica \u00e8 terofita scaposa (T scap), ossia sono piante che essendo annuali superano la stagione avversa sotto forma di seme; sono munite di asse fiorale eretto e spesso privo di foglie. Tutta la pianta \u00e8 ricoperta da una tomentosit\u00e0 molle e biancastra.\nRadici.\nLe radici sono secondarie da fittone.\nFusto.\nLa parte aerea del fusto \u00e8 lunga e ampiamente ramificata (ramificazioni di tipo piramidale); la consistenza \u00e8 flaccida; la superficie presenta una pelosit\u00e0 ragnatelosa (aracnoide).\nFoglie.\nSono presenti delle foglie radicali picciolate disposte a rosetta basale; la lamina \u00e8 intera o pennatifida con segmenti lineari (da 1 a 3 per lato). La parte abassiale delle foglie ha una superficie bianco grigiastra e scarsamente tomentosa; quella adassiale \u00e8 da verde a grigio-verde e scarsamente aracnoide. Le foglie cauline pi\u00f9 ridotte, di forma da lineare- lanceolata a lineare acuta, sono disposte ad alternanza lungo il fusto e sono sessili; la lamina \u00e8 per lo pi\u00f9 intera e trinervia. Dimensioni delle foglie: larghezza 3\u00a0\u2014 8\u00a0mm; lunghezza 20\u00a0\u2014 70\u00a0mm.\nInfiorescenza.\nLe infiorescenze sono formate da pochi o molti capolini su lunghi peduncoli afilli ed eretti. Le infiorescenze possono essere del tipo corimboso o panicolato. I capolini sono formati da un involucro piriforme (o ovale) composto da diverse squame (o brattee) disposte in modo embricato al cui interno un ricettacolo fa da base ai fiori. Le squame spesso sono arrossate con strette appendici brune strette (0,3\u00a0mm) portanti ciglia di 1\u00a0mm di colore argenteo; la superficie \u00e8 pubescente; sono disposte su sei file circa; hanno una forma da ellittica a strettamente ellittica. Diametro dei capolini: 20\u00a0\u2014 30\u00a0mm. Diametro dell'involucro: 5\u201310\u00a0mm. Dimensione delle squame esterne: larghezza 2\u00a0\u2014 4\u00a0mm; lunghezza 3\u20136\u00a0mm. Dimensione delle squame interne: larghezza 3\u00a0\u2014 4\u00a0mm; lunghezza 10\u00a0\u2014 11\u00a0mm.\nFiore.\nI fiori sono tutti del tipo tubuloso (il tipo ligulato, i fiori del raggio, presente nella maggioranza delle Asteraceae, qui \u00e8 assente), sono ermafroditi (in particolare quelli centrali), tetra-ciclici (sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi).\nFrutti.\nI frutti sono degli acheni con pappo. Gli acheni a forma ellissoide sono lunghi 3\u20134\u00a0mm; i lati sono striati longitudinalmente; la superficie \u00e8 scarsamente pubescente. Il pappo \u00e8 formato sia da setole esterne lunghe 2\u20133\u00a0mm, che da scaglie pi\u00f9 interne lunghe 1\u20132\u00a0mm, disposte su pi\u00f9 righe.\nDistribuzione e habitat.\nFitosociologia.\nDal punto di vista fitosociologico questa specie \u00e8 stata per decenni guida dell'ordine \"Centaureetalia cyani\"; gli attuali standard sintassonomici non riconoscono per\u00f2 valido il nome tale syntaxon, considerandolo \"nomen ambiguum.\" \nUsi.\nIl fiordaliso viene usato principalmente dall'industria farmaceutica nella cura degli occhi: l'acqua distillata ha propriet\u00e0 astringenti e disinfiammanti e pu\u00f2 essere utilizzata per sciacqui e collirii. Il colore azzurro vivace dei prodotti a base di fiordaliso, capace di influenzare positivamente la clientela, non \u00e8 probabilmente estraneo al successo di questo impiego.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Centaureinae \u00e8 una di queste).\nIl genere \"Centaurea\" elenca oltre 700 specie distribuite in tutto il mondo, delle quali un centinaio sono presenti spontaneamente sul territorio italiano.\nNella seconda edizione (2018) della \"Flora d'Italia\" di Sandro Pignatti questa specie \u00e8 stata segregata nel genere \"Cyanus\" considerato da altre checklist un sinonimo di \"Centaurea\".\nFilogenesi.\nLa classificazione della sottotrib\u00f9 rimane ancora problematica e piena di incertezze. Il genere di questa voce \u00e8 inserito nel gruppo tassonomico informale Centaurea Group formato dal solo genere \"Centaurea\". La posizione filogenetica di questo gruppo nell'ambito della sottotrib\u00f9 \u00e8 definita come il \"core\" della sottotrib\u00f9; ossia \u00e8 stato l'ultimo gruppo a divergere intorno ai 10 milioni di anni fa.\nLa specie di questa voce \u00e8 inclusa nella sect. \"Cyanus\" del genere \"Centaurea\". La \"Centaurea\" sect. \"Cyanus\" ha una origine orientale (probabilmente \u00e8 nata da un ceppo caucasico o nord iraniano). Il gruppo \u00e8 suddiviso in due sottosezioni: \"Cyanus\" a ciclo biologico annuale e \"Perennes\" a ciclo biologico perenne, entrambe sono monofiletiche e ben definite. I caratteri distintivi del gruppo (dal resto delle centauree) sono:\nQuesto gruppo comprende le seguenti specie (relative alla flora spontanea italiana):\nSubsect. \"Perennes\":\nSubsect. \"Cyanus\":\nl cladogramma seguente, tratto dallo studio citato e semplificato, mostra una possibile configurazione filogenetica della sezione (relativamente alle specie della flora italiana).\nIl numero cromosomico di \" C. cyanus \"\u00e8: 2n = 24 e 48\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nAltre notizie.\nIl fiordaliso in altre lingue \u00e8 chiamato nei seguenti modi:"}
{"id": "2304555", "revid": "1498232", "url": "https://it.wikipedia.org/wiki?curid=2304555", "title": "Aeroporti in Ungheria", "text": "Questa voce contiene un elenco degli aeroporti in Ungheria."}
{"id": "2304556", "revid": "287204", "url": "https://it.wikipedia.org/wiki?curid=2304556", "title": "Sewai", "text": " \nSewai \u00e8 una suddivisione dell'India, classificata come \"census town\", di 8.784 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 36' 27 N e 85\u00b0 40' 45 E.\nSociet\u00e0.\nEvoluzione demografica.\nAl censimento del 2001 la popolazione di Sewai assommava a 8.784 persone, delle quali 4.679 maschi e 4.105 femmine. I bambini di et\u00e0 inferiore o uguale ai sei anni assommavano a 1.223, dei quali 626 maschi e 597 femmine. Infine, coloro che erano in grado di saper almeno leggere e scrivere erano 6.635, dei quali 3.860 maschi e 2.775 femmine."}
{"id": "2304557", "revid": "767487", "url": "https://it.wikipedia.org/wiki?curid=2304557", "title": "Wao (Lanao del Sur)", "text": "Wao \u00e8 una municipalit\u00e0 di Quarta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nWao \u00e8 formata da 26 baranggay:"}
{"id": "2304559", "revid": "104458", "url": "https://it.wikipedia.org/wiki?curid=2304559", "title": "Coppa Europa di sci alpino 1982", "text": "La Coppa Europa di sci alpino 1982 ha visto vincere in classifica generale l'austriaco Hubert Strolz e la tedesca occidentale Sonja Stotz."}
{"id": "2304561", "revid": "79968", "url": "https://it.wikipedia.org/wiki?curid=2304561", "title": "Infermiere", "text": "Linfermiere \u00e8 il professionista sanitario responsabile unico della pianificazione e gestione del processo assistenziale (assistenza infermieristica), ossia, l'attivit\u00e0 terapeutica, palliativa, riabilitativa, educativa e preventiva rivolta all'individuo, alla comunit\u00e0 o alla popolazione, svolta su individui malati o sani, al fine di recuperare uno stato di salute adeguato e/o di prevenire l'insorgenza di alterazioni morfo-funzionali.\nSecondo un rapporto dell'OMS, gli infermieri rappresentano il 59% della forza lavoro nel settore sanitario, di cui globalmente il 90% rappresentato dalle donne; ma con significative variazioni a seconda della regione che si considera: in Africa ad esempio il rapporto donne-uomini \u00e8 di 3 : 1.\nStoria.\nDal medioevo ed et\u00e0 moderna.\nNel Medioevo e fino all'et\u00e0 moderna, l'assistenza infermieristica \u00e8 generalmente erogata da religiosi. Tra gli esempi pi\u00f9 famosi si menziona Caterina da Siena (facente parte del terzo ordine domenicano), che nel XIV secolo in Italia curava i malati di peste, mettendo in alcuni casi a repentaglio la sua vita per assisterli.\nLe rivoluzioni e le epidemie, negli Stati Uniti d'America, portarono a un'espansione del ruolo infermieristico nel XVIII secolo. I problemi correlati ai bisogni di assistenza erano legati a motivi igienico-sanitari e ai bassi standard di vita.\nIl calo di mortalit\u00e0 iniziatosi nel XVIII secolo diventa pi\u00f9 marcato nel XIX secolo. I motivi per i quali si muore meno sono riconducibili a due: il primo \u00e8 un sostanziale aumento delle condizioni di vita, il secondo motivo riguarda i frutti della rivoluzione scientifica che si incominciano a vedere dal decennio 1870-80.\nXIX secolo e il ruolo di Florence Nightingale.\nIn Inghilterra la rivoluzione industriale ha portato, all'inizio del XIX secolo, a un progressivo abbandono del lavoro agricolo da parte della popolazione rurale e al suo progressivo trasformarsi in \"proletaria\". Parallelamente, si assiste ad una soppressione dell'artigianato, e l'enorme massa dei lavoratori riuniti nella classe operaia si ritrova in una situazione di sfruttamento lavorativo e con abitazioni dagli affitti molto elevati ma prive di fogne o in comunicazione con i condotti dell'acqua, che presentano quindi condizioni igieniche terribilmente scadenti. Questa situazione porta nel 1832 alla prima epidemia inglese di colera. La povert\u00e0, le lunghe giornate lavorative e la diffusione delle malattie fecero s\u00ec che si ricercasse e aumentasse la figura professionale dell'infermiere che operasse per la salute della comunit\u00e0.\nFlorence Nightingale, conosciuta come la fondatrice dell'infermieristica moderna, apparteneva a una famiglia inglese ricchissima e grazie, agli insegnamenti del padre, ottenne un'istruzione completa con un elevato risultato culturale. Nacque il 12 maggio del 1820 in Italia, a Firenze. Intraprese la professione infermieristica contro i desideri della famiglia.\nNel 1854 l'Inghilterra entr\u00f2 in guerra, con una spedizione nel mar Nero, in Crimea, a fianco dei francesi e in aiuto alla Turchia contro la Russia. La campagna militare inglese fu positiva ma incombeva un grosso problema: i feriti e i malati della guerra morivano per mancanza di assistenza. Il ministro della guerra inglese Herbert invi\u00f2 Florence Nightingale in Crimea con un gruppo di donne in qualit\u00e0 di sovraintendente del corpo delle infermiere degli ospedali inglesi in Turchia con il compito di organizzare la sfera assistenziale. Le principali cause di morte erano dovute alle epidemie di colera e di tifo, alla gangrena e alla dissenteria, ma non strettamente correlate alle ferite di guerra. Florence Nightingale attu\u00f2 una serie di provvedimenti quali igiene degli ambienti, biancheria, tecniche di sterilizzazione e diete speciali. In sei mesi la Nightingale riusc\u00ec a ridurre la mortalit\u00e0 dal 42% al 2%. L'opinione pubblica inglese, successivamente alla guerra di Crimea, cambi\u00f2 idea nei confronti dell'importanza della figura dell'infermiere, in quanto \"\"diviene simbolo di forza, misericordia, padronanza di s\u00e9 di fronte al dolore, altruismo e solidariet\u00e0.\" \" Nel 1860 pubblic\u00f2 il libro \"Notes on Nursing\" e fond\u00f2 la \"Nightingale Training School for Nurses\". La scuola si bas\u00f2 su due principi fondamentali quali:\nIn Europa incominciano a essere costruiti i primi ospedali e nel 1853 a Napoli viene fondata la prima scuola per infermieri.\nIn Italia, dopo la seconda met\u00e0 dell'Ottocento, con l'Unit\u00e0 d'Italia e il pensiero comune dei cittadini, che guarda la salute come competenza statale, comporta che si generassero riforme e leggi atti alla creazione dei primi sistemi di tutela sanitaria e sociale del Regno d'Italia. Con la proclamazione del Regno d'Italia nel 1861,\" \"l'azione sanitaria dello stato \u00e8 limitata alla difesa della salute della popolazione da cause morbose esterne, prevedendo unicamente la profilassi delle malattie infettive affidata ai prefetti, con l'assistenza sanitaria lasciata alla forma umanitaria o religiosa. In molte regioni sono presenti i medici dei poveri con il compito di curare gratuitamente coloro che sono iscritti in apposite liste, dette di povert\u00e0.\" \"\nNel XIX secolo nacquero numerose congregazioni religiose che, oltre all'insegnamento, fondarono ospedali e organizzazioni di assistenza ai malati a domicilio, nonostante la normativa ecclesiastica ancora imponesse alle religiose di non assistere nessuno presso le proprie abitazioni, oltre a escludere le donne incinte e i malati di sesso maschile. \"\"Le suore infermiere, in nome della loro missione, spesso disattendevano queste disposizioni, non negando il loro aiuto ai sofferenti e aprendo continue discussioni con l'istituzione ecclesiastica, come testimonia l'inchiesta generale avviata dalla Sacra Congregazione dei Religiosi nel 1909 in tutto il mondo cattolico, in seguito alle molte proteste per la prassi consolidata delle religiose a prestare assistenza infermieristica, sia a domicilio che negli ospedali, anche agli uomini. Le suore, consapevoli dell'esigenza di una preparazione professionale, ottennero anche da Pio X nel 1905 la possibilit\u00e0 di fondare una scuola professionale per infermiere.\" \"\nXX secolo, le organizzazioni internazionali e le specializzazioni.\nNegli Stati Uniti e in Inghilterra il modello Nightingale influenza la formazione, l'organizzazione del lavoro e la identificazione professionale, permettendo un'evoluzione professionale infermieristica in rapida ascesa.\nNel 1911 negli Stati Uniti nasce l'organizzazione professionale \"American Nurses Association (ANA)\". Successivamente nascono le organizzazioni professionali come la \"Canadian Nurses Association (CNA)\", l\"International Council of Nurses (ICN)\", la \"National League of Nursing (NLN)\". In Italia invece viene istituita la \"Federazione italiana degli Infermieri e delle Infermiere degli Ospedali e dei Manicomi\".\nLa prima rivista infermieristica risale al 1900, ovvero l\"American Journal of Nursing (AJN)\", gestita e pubblicata unicamente da infermieri. Nel 1909 apre la prima scuola universitaria di assistenza infermieristica in Minnesota.\nNel 1919 la \"Rockfeller Foundation\" fonda la \"Committee for the Study of Nursing Education\" per analizzare la formazione infermieristica negli Stati Uniti. La sociologa Josephine Goldmark venne messa a capo della commissione composta inoltre da Annie W. Goodrich, M. Adelaide Nutting, e Lillian Wald.\nNel 1922 si giunge alla pubblicazione di un rapporto noto come \"Goldmark Report\", nel quale si evidenzi\u00f2 che la qualit\u00e0 dei programmi di formazione erano inadeguati, e si raccomandava, quindi :\nInoltre, in funzione di quanto scaturito dal rapporto, la Fondazione Rockefeller finanzi\u00f2 un modello sperimentale di formazione infermieristica che divenne in seguito la Yale School of Nursing, ovvero la prima scuola autonoma di infermieristica con un proprio preside, docenti, bilancio e lauree conformi alle norme universitarie. Considerato un punto fondamentale nella storia dell'educazione infermieristica, i risultati di questo rapporto facilitarono il passaggio dalle scuole infermieristiche ospedaliere all'universit\u00e0 negli Stati Uniti.\nNel 1965 il rapporto \"Lysaught Report\" della \"National Commission on Nursing and Nursing Education\", analizz\u00f2 numerosi problemi infermieristici fra cui: \"il chiarimento dei ruoli e delle funzioni infermieristiche, l'educazione infermieristica e le opportunit\u00e0 di carriera per gli infermieri.\"\nIl processo di professionalizzazione del professionista Infermiere\nSecondo H. L. Wilensky, un sociologo funzionalista, il processo di professionalizzazione segue una serie di passaggi che hanno una precisa collocazione storica. L'autore si pose l'obiettivo di identificare se esistono delle tappe comuni nei processi di professionalizzazione ed esegu\u00ec uno studio negli Stati Uniti negli anni sessanta del XX secolo che serv\u00ec ad approfondire la storia di 18 professioni, tra cui la professione infermieristica. L'esito della sua ricerca \u00e8 positiva in quanto esiste una tipica successione di eventi comuni:\nDal sapere culturale al sapere disciplinare secondo Meleis\nSe con Wilensky si analizza il processo di professionalizzazione, con l'opera di Afaf Ibrahim Meleis si analizza il passaggio dal sapere culturale a quello disciplinare.\n\"Secondo Meleis, da quando gli infermieri hanno cominciato a prendersi cura degli esseri umani in un modo metodico ed organizzato, essi sono stati coinvolti in una forma di teorizzazione e\" in un processo di elaborazione teorica infermieristica.\nI concetti di assistenza infermieristica, comfort, comunicazione, protezione, guarigione e salute, sono stati utilizzati per guidare la pratica prima di definire l'inizio dell'elaborazione teorica infermieristica.\nMeleis, nella sua teoria, individua cinque stadi di evoluzione del sapere professionale:\nQuesti stadi hanno distinto e condotto a una evoluzione accademica della disciplina infermieristica definendone il mandato e base teorica:\nLe specializzazioni infermieristiche\nGli anni settanta vengono considerati anni di maggior sviluppo tecnologico, in cui il mondo sanitario vive l'invasione tecnologica pi\u00f9 importante della propria storia recente. Con l'avvento delle nuove tecnologie, si sviluppano numerose specializzazioni mediche e numerose tecniche curative; tuttavia, la professione infermieristica che vive questo momento si specializza e focalizza la propria attenzione pi\u00f9 sull'avvento tecnologico piuttosto che porre attenzione sulle conseguenti modificazioni dei bisogni di assistenza infermieristica delle persone.\nIn questi anni, che dal punto di vista storico-culturale sono visti come anni molto confusi e di crisi, \" la classe infermieristica \u00e8 investita da una sorta di crisi di identit\u00e0, la quale porta gli infermieri a cercare nuove soluzioni e nuovi paradigmi interpretativi della realt\u00e0\".\nRossetta Brignone introduce il termine \"nursing \"nel 1972 in una sua relazione: il termine sta a significare \"\"un taglio netto con il passato, identificare un nuovo modo di pensare l'assistenza e l'assistenza infermieristica, un nuovo modo di concepire la persona destinataria del servizio infermieristico.\" \"\nCaratteristiche.\nL'infermiere \u00e8 responsabile della pianificazione e gestione del processo assistenziale. Il concetto di professione infermieristica si basa sul possesso di competenza teorico-tecnica esclusiva, responsabilit\u00e0 ed etica deontologica. Il codice deontologico dell'infermiere \u00e8 rigido nell'assicurare fedelt\u00e0 e lealt\u00e0 del professionista infermiere verso la societ\u00e0 e rappresenta il vero segno distintivo tra un'occupazione e una professione qual \u00e8 quella dell'infermiere.\nIl concetto di professionalit\u00e0 individuale si basa sul concetto di norma. La norma \u00e8 \"\"un modello, una regola, secondo cui uniformare o regolare atti e condotte\" \".\nIl comportamento collettivo e individuale dell'infermiere si circostanzia su tre sistemi normativi:\nLe regole disciplinari rappresentano il sistema regolativo dell'agire professionale, e si materializzano soprattutto negli aspetti metodologici e strumentali della disciplina infermieristica (ordinamento didattico).\nIl sistema normativo giuridico rappresenta la regola stabilita dallo stato verso il professionalismo in quanto rappresenta il riconoscimento sociale di alcuni passaggi ritenuti fondamentali nell'agire professionale e disciplinare(profilo professionale dell'infermiere).\nLa regole etiche, oltre a essere indicate dallo stato e dalla normativa giuridica, sono rappresentate dal comportamento deontologico che viene stabilito dalla professione stessa, basato sul sapere, saper'essere e saper fare (codice deontologico dell'infermiere).\nL'agire professionale \u00e8 basato su evidenze scientifiche (EBN) motivo per cui si dispone l'obbligo di accreditamento e aggiornamento professionale continuo (ECM).\nL'infermiere svolge la sua attivit\u00e0 in equipe a fianco delle altre professioni sanitarie e si avvale del supporto dell'operatore socio sanitario (O.S.S.) attribuendogli compiti ad alta standardizzazione \u00e8 bassa discrezionalit\u00e0 previsti dal mansionario di tale figura tecnica.\nNel mondo.\nFrancia.\n\u00c8 necessario conseguire apposita \"licenza\" dopo aver frequentato un corso di studio della durata di tre anni presso un centro di formazione. Sono poi previste specializzazioni:\nGermania.\nPer diventare infermiere \u00e8 necessario aver concluso una formazione presso un istituto specializzato e riconosciuto al livello federale per la professione infermieristica (Berufsfachschule f\u00fcr Krankenpflege). Sono previsti 3 anni per la formazione a tempo pieno e 5 anni per quella a tempo parziale; percorsi sperimentali di 3 anni e mezzo prevedono il raggiungimento di una specializzazione in un determinato campo infermieristico. Inoltre, dopo la formazione professionale come infermiere \u00e8 possibile conseguire un diploma universitario. L\u2019infermiere geriatrico \u00e8 una qualifica differente da quella dell\u2019infermiere e richiede una percorso di formazione diverso. Gli infermieri tedeschi somministrano farmaci, curano le ferite e si occupano di bendature, fasciature e steccano le fratture. Eseguono punture, perfusioni, trasfusioni ai pazienti. Per determinare il recupero dei pazienti, prestano regolarmente attenzione al loro stato di salute (per esempio ne valutano l\u2019aspetto, il sonno, l\u2019appetito), ne misurano la temperatura, la pressione, il polso e il peso corporeo. Valutano i dati, li documentano in modo sistematico e aggiornano i medici curanti. Creano anche \"piani di assistenza medica\" che possono venire monitorati e modificati, se necessario, al fine di offrire al paziente la migliore assistenza possibile.\nItalia.\nLa figura dell'infermiere fa parte delle \"professioni sanitarie\", e la formazione \u00e8 demandata per legge alle universit\u00e0 in Italia.\nIl percorso universitario si articola col conseguimento di una laurea triennale, una magistrale ed infine un dottorato di ricerca dopo il conseguimento di quest'ultima.\nRegno Unito.\nL'infermiere \u00e8 formato presso la Faculty of Nursing and midwifery in una delle Universit\u00e0 nel Regno Unito. Attraverso un corso assegnato presso i seguenti siti a rotazione: Riverside Campus, Chester; Warrington Campus; Wirral (Clatterbridge) si acquisisce il titolo di \"non medical prescribing\" ossia il titolo di infermiere prescrittore.\nInoltre esistono master e scuole di specializzazione in postgraduate in differenti rami della sanit\u00e0 che abilitano a funzioni altamente specifiche come lo Specialist Community Public Health Nursing.\nStati Uniti d'America.\nLa figura dell'infermiere \u00e8 distinta da quella del paramedico, quest'ultima disciplinata da norme e leggi - anche a livello federale - che si occupa solamente del soccorso e dell'assistenza para-ospedaliera.\nBullismo.\nL'American Nurses Association (ANA) definisce il bullismo infermieristico come \"azioni dannose ripetute e indesiderate intese a umiliare, offendere e causare angoscia nel destinatario [\u2026] un problema molto grave che minaccia la sicurezza del paziente, dell'infermiere e della professione nel suo complesso. Il bullismo infermieristico \u00e8 un problema sistemico e pervasivo che inizia molto prima della formazione e continua per tutta la carriera professionale."}
{"id": "2304564", "revid": "339392", "url": "https://it.wikipedia.org/wiki?curid=2304564", "title": "Stazione di Monaco Monte Carlo", "text": ""}
{"id": "2304567", "revid": "395393", "url": "https://it.wikipedia.org/wiki?curid=2304567", "title": "Fiumara (Genova)", "text": ""}
{"id": "2304571", "revid": "327653", "url": "https://it.wikipedia.org/wiki?curid=2304571", "title": "Simposio delle Conferenze Episcopali di Africa e Madagascar", "text": ""}
{"id": "2304572", "revid": "120108094", "url": "https://it.wikipedia.org/wiki?curid=2304572", "title": "Dove si va", "text": "Dove si va \u00e8 un brano presentato dai Nomadi al Festival di Sanremo 2006, classificatosi al secondo posto nella classifica finale, dopo aver vinto nella categoria \"Gruppi\". Venne poi pubblicato come singolo.\nLa canzone \u00e8 stata scritta da Cristian Cattini, Beppe Carletti, Danilo Sacco e Massimo Vecchi.\nNella serata di Sanremo dedicata agli ospiti, la canzone \u00e8 stata cantata in duetto con Roberto Vecchioni.\nIl 26 febbraio 2012 al XX tributo ad Augusto a Novellara la canzone viene presentata in italiano e in greco, e in seguito incisa nell'album \"\u039f\u03b9 \u03ac\u03b3\u03b3\u03b5\u03bb\u03bf\u03b9 \u03b6\u03bf\u03c5\u03bd \u03b1\u03ba\u03cc\u03bc\u03b1 \u03c3\u03c4\u03b7 \u039c\u03b5\u03c3\u03cc\u03b3\u03b5\u03b9\u03bf\", in coppia con il cantante greco Lavrentis Machairitsas, con il titolo di \"\u0388\u03be\u03bf\u03b4\u03bf \u03b2\u03c1\u03b5\u03c2\"."}
{"id": "2304577", "revid": "287204", "url": "https://it.wikipedia.org/wiki?curid=2304577", "title": "Saunda", "text": "Saunda (o Sounda) \u00e8 una suddivisione dell'India, classificata come \"census town\", di 85.037 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 39' 47 N e 85\u00b0 20' 46 E.\nSociet\u00e0.\nEvoluzione demografica.\nAl censimento del 2001 la popolazione di Saunda assommava a 85.037 persone, delle quali 47.089 maschi e 37.948 femmine. I bambini di et\u00e0 inferiore o uguale ai sei anni assommavano a 12.012, dei quali 6.269 maschi e 5.743 femmine. Infine, coloro che erano in grado di saper almeno leggere e scrivere erano 53.824, dei quali 33.598 maschi e 20.226 femmine."}
{"id": "2304578", "revid": "1005847", "url": "https://it.wikipedia.org/wiki?curid=2304578", "title": "Elezioni parlamentari in Cile del 2009", "text": ""}
{"id": "2304580", "revid": "2036605", "url": "https://it.wikipedia.org/wiki?curid=2304580", "title": "Battaglia di Fidene", "text": "La battaglia di Fidene si svolse negli anni di regno del primo re di Roma, Romolo, tra l'esercito romano guidato dallo stesso monarca ed i Fidenati. I Romani ebbero la meglio secondo la leggenda.\nContesto storico.\nI Romani una volta fondata la citt\u00e0 sul Palatino, cominciarono ad ingrandirsi, tanto da apparire secondo Livio \"cos\u00ec potenti da poter rivaleggiare militarmente con qualunque popolo dei dintorni\". Una dopo l'altra caddero molte delle vicine citt\u00e0 appartenenti alle popolazioni dei Ceninensi, degli Antemnati, dei Crustumini e dei Sabini. Gli abitanti di Fidene, ritenendo Roma ormai troppo vicina e potente decisero di attaccarla, senza attendere che diventasse troppo forte.\nLa battaglia.\nDi questa battaglia si conoscono due diverse versioni. Una prima, secondo cui Roma riusc\u00ec a catturare Fidene, facendola assalire all'improvviso da un gruppo di cavalieri, a cui era stato dato ordine di tagliare i cardini delle porte di accesso della citt\u00e0, consentendo a Romolo di presentarsi inaspettatamente con l'intero esercito.\nLa seconda versione riporta che i Fidenati si affrettarono a scatenare il conflitto contro i Romani, armando squadroni di cavalieri e spedendoli a devastare le campagne tra Fidene e Roma e a terrorizzare gli abitanti della zona. La reazione romana non si fece attendere. Romolo stesso, a capo di un esercito, si diresse verso nord seguendo il Tevere fino a un miglio dalla citt\u00e0 nemica.\nLasciata una modesta guarnigione a guardia della citt\u00e0 di Fidene, decise di muoversi con il grosso dell'esercito pronto a tendere un'imboscata all'avversario in una vicina localit\u00e0 boscosa. Egli era deciso ad attirare i Fidenati fuori delle loro mura, adottando una tattica spericolata, secondo la quale i cavalieri romani scorrazzavano fin sotto le porte della citt\u00e0. Si trattava in sostanza di un assalto simulato, dove la cavalleria al momento opportuno doveva ripiegare attirando il nemico nella trappola tesa dal re romano.\nL'imboscata ebbe successo. Una volta aperte le porte della citt\u00e0, tale fu la foga dei Fidenati nel gettarsi sul nemico che, se in un primo momento riuscirono a travolgere le prime linee romane, spintisi fino a ridosso della boscaglia, dove era nascosto il grosso dell'esercito romano, furono respinti dalle armate romane ed incalzati fin all'interno della loro citt\u00e0. La guerra era vinta.\nConseguenze.\nSecondo Plutarco, Romolo non la distrusse, n\u00e9 la abbatt\u00e9 dalle fondamenta, al contrario fece di Fidene una colonia romana, dove insedi\u00f2 ben 2.500 coloni. La guerra scatenata da Fidene fu come una febbre contagiosa che colp\u00ec gli animi degli stessi Veienti che si trovavano ad ovest del Tevere. La conseguenza immediata fu che Romolo fu costretto a combattere anche loro, riuscendo a battere anch'essi e ad occupare il territorio dei \"Septem pagi\" (ad ovest dell'isola Tiberina) oltre alle Saline, costringendo i Veienti ad arretrare i loro confini."}
{"id": "2304584", "revid": "921573", "url": "https://it.wikipedia.org/wiki?curid=2304584", "title": "Monet Mazur", "text": "Biografia.\nMazur \u00e8 nata a Los Angeles, in California, figlia di Ruby Mazur, illustratore noto per aver creato il logo \"lingua\" per i Rolling Stones, e sua madre Valerie Chasin, una modella. Mazur \u00e8 la maggiore di quattro fratelli, l'unica figlia, a cui sono stati dati tutti i nomi che sono i cognomi di artisti famosi. Mazur \u00e8 di origine ebrea da parte di suo padre. Il cugino di Mazur \u00e8 Epic Mazur della band Crazy Town, in cui \u00e8 apparsa nel video musicale della loro canzone \"Revolving Door\" al fianco di Kimberly Stewart.\nCarriera.\nMonet Mazur inizia a lavorare come modella durante l'adolescenza, lavorando, tra l'altro, come testimonial dell'azienda di abbigliamento statunitense Gap nel 2008.\nCome attrice ha lavorato in film cinematografici come \"Quel mostro di suocera\", \"40 giorni &amp; 40 notti\", \"Blow\", \"Oggi sposi... niente sesso\" e \"Torque - Circuiti di fuoco\" (nel quale rivestiva il ruolo della co-protagonista Shane), ed in numerosi ruoli televisivi come ', \"Cold Case\", \"Jack &amp; Jill\", ', \"Castle - Detective tra le righe\", \"Strange World\" e \"Party of Five\", Law &amp; Order Unit\u00e0 Vittime Speciali. \nHa inoltre partecipato come comparsa nel film \"La Famiglia Addams\" e in un episodio della IV stagione della nota serie TV, Chuck.\nDal 2018 interpreta Laura Baker nella serie televisiva The CW, \"All American\". Lo spettacolo \u00e8 stato presentato in anteprima a ottobre 2018. Ad aprile 2019 lo spettacolo \u00e8 stato rinnovato per una seconda stagione.\nVita privata.\nNel 2002 \u00e8 stata brevemente legata ad Ashton Kutcher. Nell'aprile 2005 sposa il regista Alex de Rakoff, dal quale ha avuto due figli: Marlon (2005) e Luciano Cy (2011)."}
{"id": "2304586", "revid": "188116", "url": "https://it.wikipedia.org/wiki?curid=2304586", "title": "Poesia modernista", "text": "Con Poesia modernista si fa riferimento ad un genere poetico composto tra il 1890 e il 1930 nella tradizione della letteratura modernista; i termini cronologici dipendono, tuttavia, da fattori diversi, fra i quali la nazione di origine, la particolare scuola poetica e la tendenza dei critici letterari. \nDurante gran parte del post-rinascimento, la poesia nelle principali lingue europee si era concentrata sullo sviluppo della struttura prosodica su larga scala, sui riferimenti e sull'ornamento, in una tradizione che era vista risalire fino alle opere di Dante Alighieri e Petrarca. Verso il XIX secolo si era affermato un grande ventaglio di forme e norme stabilite in francese, inglese, tedesco, italiano, spagnolo e russo, andando a costituire lo standard secondo il quale le nuove opere venivano giudicate."}
{"id": "2304589", "revid": "287204", "url": "https://it.wikipedia.org/wiki?curid=2304589", "title": "Sarjamda", "text": "Sarjamda \u00e8 una suddivisione dell'India, classificata come \"census town\", di 18.373 abitanti, situata nel distretto del Singhbhum Orientale, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 44' 51 N e 86\u00b0 13' 33 E.\nSociet\u00e0.\nEvoluzione demografica.\nAl censimento del 2001 la popolazione di Sarjamda assommava a 18.373 persone, delle quali 9.370 maschi e 9.003 femmine. I bambini di et\u00e0 inferiore o uguale ai sei anni assommavano a 2.813, dei quali 1.461 maschi e 1.352 femmine. Infine, coloro che erano in grado di saper almeno leggere e scrivere erano 11.010, dei quali 6.671 maschi e 4.339 femmine."}
{"id": "2304593", "revid": "104458", "url": "https://it.wikipedia.org/wiki?curid=2304593", "title": "Coppa Europa di sci alpino 1981", "text": "La Coppa Europa di sci alpino 1981 ha visto vincere in classifica generale l'austriaco Ernst Riedelsperger e la canadese Diana Haight."}
{"id": "2304599", "revid": "287204", "url": "https://it.wikipedia.org/wiki?curid=2304599", "title": "Saraidhela", "text": "Saraidhela \u00e8 una suddivisione dell'India, classificata come \"census town\", di 24.183 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 48' 31 N e 86\u00b0 27' 25 E.\nSociet\u00e0.\nEvoluzione demografica.\nAl censimento del 2001 la popolazione di Saraidhela assommava a 24.183 persone, delle quali 12.755 maschi e 11.428 femmine. I bambini di et\u00e0 inferiore o uguale ai sei anni assommavano a 2.524, dei quali 1.357 maschi e 1.167 femmine. Infine, coloro che erano in grado di saper almeno leggere e scrivere erano 18.910, dei quali 10.683 maschi e 8.227 femmine."}
{"id": "2304601", "revid": "1864987", "url": "https://it.wikipedia.org/wiki?curid=2304601", "title": "Concerto per pianoforte e orchestra n. 1", "text": ""}
{"id": "2304602", "revid": "466539", "url": "https://it.wikipedia.org/wiki?curid=2304602", "title": "Cornelius Horan", "text": "Diverse volte gli \u00e8 stato attribuito il soprannome di \"The Grand Prix Priest\" (\"Il Prete dei Gran Premi\") o \"The Dancing Priest\" (\"Il Prete Danzante\"), per essersi fatto notare in alcuni eventi sportivi ingrandendo, cos\u00ec, popolarit\u00e0 e notoriet\u00e0.\nLe sue invasioni pi\u00f9 famose sono senz'altro quelle avvenute durante il Gran Premio di Gran Bretagna 2003 e durante la maratona di , al fine di promuovere la sua credenza religiosa al mondo, mostrando dei fogli con su scritto \"\"Read the Bible\" (\"Leggete la Bibbia\"\").\nBiografia.\nPrimi anni e sacerdozio.\nSecondo di 13 figli, Horan nacque a Knockeenahone, Scartaglen, ed attualmente vive nel Sud di Londra. Horan studi\u00f2 teologia prima all'Universit\u00e0 di St Brendan a Killarney e poi all'Universit\u00e0 di St Peter a Wexford e fu ordinato sacerdote nel 1973. A partire dal 1974 mostr\u00f2 un evidente interesse verso la Compagnia Apostolica di Cristo, alla quale si un\u00ec nel 1980.\nHoran si interess\u00f2 anche alle profezie e pubblic\u00f2 un libro intitolato \"A Glorious New World Very Soon to Come\" (\"Un glorioso nuovo mondo arriver\u00e0 presto\"), basato sulla fine del mondo; pubblic\u00f2 anche un libretto intitolato \"A Glorious New World\" (\"Un glorioso nuovo mondo\"). Altri lavori includono \"Christ Will Soon Take Power From All Governments\" (\"Presto Cristo prender\u00e0 il potere da tutti i governi\"). Secondo Horan, nel Secondo Arrivo di Ges\u00f9 Cristo, Ges\u00f9 dominer\u00e0 il mondo da Gerusalemme e ci saranno due classi di persone: \"i santi immortali\", che guideranno un governo mondiale per un millennio dalla citt\u00e0 religiosa, ed \"i cittadini mortali\", che diventeranno \"gli ebrei adottati\" e vivranno per 900 anni.\nIn passato ad Horan fu ordinato, dai suoi superiori della Chiesa cattolica, di ricevere un trattamento psichiatrico, a Killarney ed in Harley Street. In seguito, fu derubato per l'ampio uso di sermoni, al fine di \"avanzare le sue visioni sensazionali\"; inoltre, Horan si \u00e8 descritto come \"un prete cattolico romano in sabbatico.\"\nGran Premio di Gran Bretagna 2003.\nIl 20 luglio 2003, durante il Gran Premio del Campionato Mondiale di Formula 1 a Silverstone, Horan fece un'invasione di pista, lungo il rettilineo Hangar Straight, portando un kilt e sventolando una bandiera religiosa e dei fogli con scritto \"Read the Bible\" (\"Leggete la Bibbia\") e \"The Bible is always right\" (\"La Bibbia ha sempre ragione\"); di conseguenza scese in pista la Safety car ed intervenne un commissario di gara, che riusc\u00ec ad afferrare il presbitero e ad allontanarlo. Uscito di pista, Horan venne arrestato e processato con l'accusa di trasgressione aggravata, venendo condannato a due anni e due mesi di reclusione, anche se venne rilasciato prima del previsto.\nEpsom Derby 2004.\nIl 5 giugno 2004, in occasione della Epsom Derby, Horan venne catturato dalla polizia alcuni attimi prima che scendesse in pista andando verso i cavalli in corsa; venne rilasciato pi\u00f9 tardi, anche se la polizia era consapevole che Horan era intenzionato a manifestarsi nei successivi eventi sportivi.\nAtene 2004 - Maratona maschile.\nIl 29 agosto 2004 Horan si rese protagonista di un'altra clamorosa invasione. Durante la maratona maschile dei giochi olimpici di Atene, al 35\u00b0 chilometro, fece irruzione sul percorso e spinton\u00f2 l'atleta brasiliano Vanderlei de Lima, che in quel momento era in testa alla corsa. Il prete portava un cartello con scritto: \"The Grand Prix priest. Israel fulfillment of prophecy says the Bible, the second coming is near\".\nHoran venne allontanato dall'atleta e percosso da un corpulento spettatore greco, Polyvios Kossivas, che subito dopo aiut\u00f2 de Lima a riprendere la gara. Horan venne arrestato prontamente dalla polizia greca e de Lima concluse la gara terzo, lasciando il primo posto all'italiano Stefano Baldini ed il secondo posto allo statunitense Mebrahtom Keflezighi. Dopo l'incontro con Horan, de Lima accus\u00f2 dei dolori al muscolo di una gamba.\nDe Lima dichiar\u00f2 in seguito: \"C'era un pazzo sul percorso, era cattivo. Fu davvero brutto, per me. Io ero spaventato, perch\u00e9 non sapevo quello che poteva accadermi, se quest'uomo era armato con un coltello, una pistola o qualche altra cosa, e se mi avesse ucciso... Quello che \u00e8 successo in quegli istanti mi \u00e8 costato la medaglia d'oro\".\nDopo quest'evento, la corte greca obblig\u00f2 Horan a pagare una multa di \u20ac 3.000, evitando una pena di 5 anni di reclusione. Horan si scus\u00f2 per l'accaduto. Anche il fratello del prete, Dan Horan, si scus\u00f2 per le azioni di Cornelius e propose di incarcerarlo, dicendo: \"La famiglia \u00e8 totalmente scioccata ed atterrita da quello che lui sta facendo.\"\nIl 20 gennaio 2005 Horan venne scomunicato dalla Chiesa cattolica. Venne informato della notizia in una riunione con l'Arcivescovo di Southwark, a Londra, e protest\u00f2 dicendo: \"Io rifiuto completamente questa decisione. Io faccio appello alla corte pi\u00f9 alta dei cieli ed alla corte di Ges\u00f9 Cristo\".\nAccuse di abuso minorile.\nHoran sub\u00ec un processo il 28 ottobre 2004, con l'accusa di aver assalito, tra il 1990 ed il 1992, una bambina di 7 anni. La corte, tuttavia, impieg\u00f2 meno di un'ora per assolvere Horan dalle accuse.\nCoppa del Mondo di calcio 2006.\nDurante la Coppa del Mondo del 2006, in Germania, Horan venne arrestato dalla polizia prima che inscenasse un'ennesima invasione: aveva scritto alla Cancelliera tedesca Angela Merkel ed al giornale di Kingdom di County Kerry, Irlanda, informandoli che stava progettando di ballare fuori dallo stadio di Berlino, di fronte alla Coppa del Mondo. Aveva anche dichiarato che \"Adolf Hitler era un buon leader che stava seguendo la parola di Cristo\"; aveva anche fatto il saluto nazista ed acceso una candela per Hitler alla sede centrale della Gestapo. Pass\u00f2 due mesi in custodia, ma fu rilasciato il 15 settembre 2006, quando il giudice dimise il caso.\nLimitazioni legali.\nNell'estate 2006 Horan fu visto ballare su degli affissi ondulanti di Londra. Il 13 aprile 2007 Horan ricevette un ASBO, che gli proib\u00ec di frequentare alcuni distretti amministrativi londinesi, oltre alla maratona di Londra, fino all'8 giugno."}
{"id": "2304605", "revid": "287204", "url": "https://it.wikipedia.org/wiki?curid=2304605", "title": "Sahnidih", "text": "Sahnidih \u00e8 una suddivisione dell'India, classificata come \"census town\", di 5.802 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 47' 03 N e 86\u00b0 15' 15 E.\nSociet\u00e0.\nEvoluzione demografica.\nAl censimento del 2001 la popolazione di Sahnidih assommava a 5.802 persone, delle quali 3.165 maschi e 2.637 femmine. I bambini di et\u00e0 inferiore o uguale ai sei anni assommavano a 729, dei quali 381 maschi e 348 femmine. Infine, coloro che erano in grado di saper almeno leggere e scrivere erano 3.561, dei quali 2.256 maschi e 1.305 femmine."}
{"id": "2304616", "revid": "104995612", "url": "https://it.wikipedia.org/wiki?curid=2304616", "title": "TED (rete televisiva)", "text": "TED era un canale televisivo a pagamento dedicato alla formazione dei medici e professionisti della sanit\u00e0.\nAttivato inizialmente il 9 giugno 2008 fino al 30 giugno dello stesso anno per un periodo di prova gratuito sul mux Mediaset 1, poi trasferito sul mux TIMB 1, le trasmissioni sono iniziate il 17 novembre seguente e conclusesi nel 2010.\nLa smart card utilizzava la codifica Nagravision (supportata dalla piattaforma Pangea) necessaria per la fruizione dei contenuti ed \u00e8 stata distribuita solo agli operatori del settore medico.\nA causa dei \"costi insostenibili\" Mediaset, nell'estate 2010, ha spento il canale ed ha posto in liquidazione Ted Tv Educational Spa."}
{"id": "2304619", "revid": "104458", "url": "https://it.wikipedia.org/wiki?curid=2304619", "title": "Coppa Europa di sci alpino 1980", "text": "La Coppa Europa di sci alpino 1980 ha visto vincere in classifica generale l'italiano Siegfried Kerschbaumer e l'austriaca Erika Gfrerer."}
{"id": "2304627", "revid": "446353", "url": "https://it.wikipedia.org/wiki?curid=2304627", "title": "Sinfonia n. 1", "text": ""}
{"id": "2304630", "revid": "594360", "url": "https://it.wikipedia.org/wiki?curid=2304630", "title": "Yangban", "text": "Gli yangban erano la pi\u00f9 importante classe sociale della Corea nel periodo della dinastia Joseon (1392-1910).\nStoria.\nIspirata all'ideale confuciano del funzionario-studioso, era costituita da funzionari sia civili (\"munban\") sia militari (\"muban\"), da cui l'origine del nome \"yangban\" che significa, letteralmente, \"due classi\".\nInizialmente infatti il termine, nato al tempo della dinastia Goryeo (935-1392), designava in senso stretto i funzionari del governo o i titolari di incarichi che avevano superato gli esami di ammissione al servizio statale, suddivisi nei due rami \"munkwa\" (civile) e \"mukwa\" (militare) e volti a verificare la conoscenza, da parte dei candidati, dei classici confuciani e dei loro interpreti neoconfuciani. Gli \"yangban\" erano quindi a tutti gli effetti i corrispondenti coreani dei funzionari-studiosi, o mandarini, della Cina imperiale.\nNel corso dei secoli, tuttavia, il termine ampli\u00f2 il suo significato finch\u00e9, al tempo della dinastia Joseon, giunse a ricomprendere l'intera classe dei proprietari terrieri."}
{"id": "2304634", "revid": "17883", "url": "https://it.wikipedia.org/wiki?curid=2304634", "title": "Predalle", "text": ""}
{"id": "2304635", "revid": "125199033", "url": "https://it.wikipedia.org/wiki?curid=2304635", "title": "Domenico Pino", "text": "Biografia.\nPino nacque a Milano, figlio di Francesco Pino e Margherita Lonati, in una distinta famiglia di commercianti. Frequent\u00f2 il Collegio Gallio di Como per poi entrare nell'esercito del Ducato di Parma servendo quale capitano di cavalleria. Nell'ottobre 1796 si arruol\u00f2 come granatiere nella Legione Lombarda, formata da Napoleone come parte dell'Armata d'Italia. Nel 1799 partecip\u00f2 alla difesa di Ancona. Nella campagna di Marengo fu comandante di Ugo Foscolo. Nel 1804 successe ad Alessandro Trivulzio (1773-1805) come Ministro della guerra del Regno d'Italia, sino al marzo 1806, quando pass\u00f2 a comandare una divisione in Pomerania e in Prussia distinguendosi nell'assedio di Kolberg (1807). In occasione della guerra d'indipendenza spagnola fu messo a capo di una Divisione agli ordini del generale Laurent de Gouvion-Saint-Cyr. Pino partecip\u00f2 anche alla Campagna di Russia, dove rimase ferito, nella battaglia di Malojaroslavec del 1812.\nIn seguito fu capo del partito antifrancese a Milano (1814) e, all'abdicazione di Napoleone, come membro del governo provvisorio presieduto da Carlo Verri, venne coinvolto negli incidenti che portarono all'eccidio di Giuseppe Prina. Messo inizialmente a riposo dagli austriaci alla proclamazione del Lombardo-Veneto, fu poi nominato feldmaresciallo."}
{"id": "2304636", "revid": "1632387", "url": "https://it.wikipedia.org/wiki?curid=2304636", "title": "Time Waits for No Slave", "text": "Time Waits for No Slave \u00e8 il tredicesimo album in studio dei Napalm Death, pubblicato il 23 gennaio 2009 dalla Century Media Records.\nIl disco.\nI Napalm Death continuano la loro opera di recupero del sound che li ha resi famosi. Infatti durante gli anni novanta le tipiche sonorit\u00e0 grind che caratterizzano il loro stile, erano state messe da parte in favore di un suono pi\u00f9 consono al death metal. Le conseguenze si stavano facendo sentire, in quanto il gruppo era rimasto fermo per alcuni anni proprio a causa di tale cambiamento. Poi nel nuovo millennio il ritorno sulla scena \u00e8 coinciso con il ritorno al grind pi\u00f9 radicale.\nDa allora i Napalm Death hanno iniziato a incidere album sempre pi\u00f9 aggressivi, attraverso un percorso partito dal disco \"Enemy of the Music Business\" del 2000 e che in questo album trova la sua forma pi\u00f9 matura."}
{"id": "2304639", "revid": "697352", "url": "https://it.wikipedia.org/wiki?curid=2304639", "title": "Selene (Marvel Comics)", "text": "Selene, il cui nome per esteso \u00e8 presumibilmente Selene Gallio, \u00e8 un personaggio dei fumetti creato da Chris Claremont (testi) e Sal Buscema (disegni), pubblicato dalla Marvel Comics. Apparsa per la prima volta sulle pagine di \"New Mutants\" (vol. 1) n. 9 (novembre 1983), Selene \u00e8 stata ed \u00e8 ancora una dei nemici di lunga data degli X-Men. Immortale affiliata alla Cerchia Interna del Club infernale ne \u00e8 in breve tempo divenuta la Regina Nera (\"Black Queen\"), spesso in contrasto con la storica Regina Bianca Emma Frost, famosa per l'abbigliamento ispirato a vari costumi sadomaso con tanto di corsetti, fruste e collari.\nLa sua lunga vita \u00e8 da attribuirsi principalmente alla similitudine con un vampiro, capace di drenare l'energia vitale da altri per alimentare la propria giovinezza e bellezza. Il suo nome deriva da quello dell'antica divinit\u00e0 greca lunare, appunto Selene, figlia dei titani Iperione e Teia; lei stessa inoltre proclamava di essere gi\u00e0 vecchia quando il genere umano cominciava a compiere i primi passi sulla Terra, tanto che potrebbe benissimo essere la divinit\u00e0 stessa.\nBiografia del personaggio.\nEra Hyboriana e Roma.\nSelene sfid\u00f2 quello che in seguito divenne il suo pi\u00f9 grande nemico, lo stregone Kulan Gath, durante l'era Hyboriana del mondo, nel corso della quale sono vissuti sia Conan il Barbaro che Red Sonja. All'apice del periodo imperiale, Selene giunse a risiedere a Roma, dove avvicin\u00f2 il senatore Eliphas la cui moglie lo aveva abbandonato per un generale di nome Mascio. Selene offr\u00ec all'uomo l'immortalit\u00e0 ed il suo amore eterno in cambio di tutte le anime di Roma; tuttavia, mostrando le ultime tracce di umanit\u00e0, Eliphas cerc\u00f2 di salvare la vita di una bambina che gl'ispirava piet\u00e0 ed il cui padre vendette l'informazione a Mascio. Durante la creazione dei pentacoli con i quali attuare il rituale in giro per Roma, Eliphas venne fermato da alcuni soldati che, dopo averlo picchiato, catturarono Selene e portarono entrambi fuori dalla citt\u00e0 per bruciarli sul rogo. Ripresasi, Selene si vendic\u00f2 degli uomini che l'avevano oltraggiata e prese la vita di Eliphas trasformandolo in una creatura simile ad un vampiro, condannandolo ad un'esistenza immortale da scontare senza la sua presenza. Sotterrato per 700 anni, Eliphas torn\u00f2 al mondo quando un contadino scav\u00f2 una fossa sulla sua tomba.\nNova Roma.\nIntrappolata centinaia d'anni all'interno della citt\u00e0 di \"Nova Roma\" collocata nel cuore della foresta Amazzonica, Selene veniva adorata come una divinit\u00e0 e mentre tentava di mantenere segreta l'esistenza della citt\u00e0 al mondo intero si spos\u00f2 diverse volte: il suo pi\u00f9 celebre matrimonio fu con il senatore Marcus Domitius Gallio, dando vita a numerosi discendenti tra i quali la giovane mutante Amara Juliana Olivia Aquilla. Rintracciatala, Eliphas decise di non importunarla per non scatenare nuovamente su di s\u00e9 le sue ire. Una volta che i Nuovi Mutanti giunsero sul posto, Selene tent\u00f2 di uccidere la propria discendente gettandola in uno degli svariati pozzi di lava facendo cos\u00ec emergere il suo potere mutante latente. Sconfitta, tent\u00f2 di trasformare Moonstar in un vampiro psichico, tuttavia fall\u00ec e venne quindi gettata in un pozzo e seppellita viva.\nRegina Nera.\nTempo dopo riapparve a New York dove sedusse ed attacc\u00f2 il Fenomeno, forse per attingere alla sua forza vitale, prima di scontrarsi con Marvel Girl a causa del brutale omicidio di un giovane che aveva ospitato la ragazza. Grazie all'aiuto di Ethan Rhoem, suo lacch\u00e8, riusc\u00ec a mettersi in contatto con il Club infernale e a diventarne la nuova \"Regina Nera\" in contrasto per\u00f2 con Sebastian Shaw ed Emma Frost che progettarono il suo omicidio utilizzando la mutante Firestar: resasi conto di ci\u00f2 che i due stavano architettando, Angelica decise di non prendervi parte facendo in questo modo fallire il piano. Svelato che l'attacco dei Nuovi Mutanti era stato da lei orchestrato per riuscire a fuggire da Nova Roma, la donna fu ancora una volta catturata da Kulan Gath. Liberatasi dalle sue grinfie e lasciatasi ormai alle spalle l'esperienza di Nova Roma, i cittadini cominciarono a riguadagnare memoria delle loro precedenti vite. Recenti storie hanno suggerito che Nova Roma fosse un'illusione creata a mantenuta prima dalla stessa Selene e poi dal mutante Empath; questa interpretazione \u00e8 stata poi sfatata da Magma, riuscita a comprenderne la falsit\u00e0 volta ad allontanarla da coloro che amava di pi\u00f9.\nIl confronto fra Selene e Rachel giunse pochi mesi dopo l'omicidio compiuto dalla prima e la vendetta della giovane Grey fu fermata solamente dall'intervento di Wolverine che salv\u00f2 la vita a Selene. Utilizzando questo attacco come pretesto, la donna forz\u00f2 la Cerchia Interna a dichiarare guerra agli X-Men, interrotta per\u00f2 dall'arrivo di Nimrod che uccise Rhoem. All'epoca in cui Magneto venne presentato come nuovo Re Bianco, Selene vot\u00f2 per l'espulsione di Shaw dalla Cerchia e all'insaputa degli altri pianific\u00f2 la distruzione del Club stesso in quanto non aveva pi\u00f9 bisogno dei suoi servigi: riuniti un gruppo di giovani mutanti ai quali promise l'immortalit\u00e0 in cambio delle morti dei suoi ex-soci, la donna li convinse ad aderire al suo piano salvo poi in ultimo momento essere tradita da Trevor Fitzroy che la rinchiuse e tortur\u00f2 fino a quando Amanda Sefton riusc\u00ec a liberarla. Indebolita, cominci\u00f2 a nutrirsi della forza vitale degli altri X-Terni, mutanti immortali, fino a farli quasi scomparire prima di essere fermata da X-Force e Cable. Riapparsa in Brasile, tent\u00f2 di sedurre Sunspot con l'aiuto dei Devianti e di farlo entrare fra le file del Club di cui era tornata a far parte riplasmandone la Cerchia grazie all'aiuto di Cuore Nero. Dopo essere riuscita nel suo intento, il ritorno di Shaw concise con la sua segregazione nelle catacombe della sede newyorkese da cui si liber\u00f2 temporaneamente tramite l'aiuto di Rachel, la quale assieme a Loto Rosso la sconfisse ad Hong Kong e intrappol\u00f2 nuovamente nelle catacombe del Club.\nDecimazione.\nDopo la decimazione, fu una dei pochi mutanti a mantenere i propri poteri riapparendo fra le strade di Mutant Town con le sembianze di una povera vecchia e stringendo amicizia con Wither. Rivel\u00f2 al giovane che molte persone erano sulle sue tracce poich\u00e9 aveva commesso azioni veramente malvagie e quando una squadra di polizia entr\u00f2 con la forza nell'appartamento che i due dividevano, Wither uccise gli agenti per difenderla. Assorbita l'energia da coloro che erano rimasti in vita, Selene riacquist\u00f2 il proprio giovane aspetto, rivel\u00f2 al ragazzo la morte della sua amata Wallflower e baciandolo gli propose di diventare sua. Ricambiando il bacio, Wither accett\u00f2 la proposta ed i due scomparvero.\nInstallatasi a New Orleans, Selene e la sua corte vennero avvicinati da Eliphas, ora noto anche come Eli Bard, deciso a farsi perdonare sacrificandole inizialmente le anime di tutti i Purificatori. Tuttavia dopo aver assorbito il tecnarca Magus e riportato in vita Calibano le propone di utilizzare le doti tracciative del primo per scovare tutti i mutanti deceduti e rianimarli per offrirle i loro poteri e le loro anime.\nNecrosha.\nPreso il comando di una squadra di anime risorte, Blink ne teletrasporta alcune sulle coste di Utopia a punire gli X-Men mentre lei e la sua corte vengono teletrasportati a Genosha, ribattezzata Necrosha, seguendo i poteri di Calibano per permetterle in quel luogo di morte di ascendere alla divinit\u00e0. Deciso di utilizzare il milione di mutanti con poteri appena risorti come nutrimento, obbliga i restanti quindici milioni a costruirle una citt\u00e0, delegando ad Eliphas il compito di preparare il rituale del sangue, non mostrandosi sorpresa quando Blink le rivela che l'uomo non \u00e8 pi\u00f9 in possesso della sua lama maledetta necessaria per i sacrifici; convocato Wither lo pone al comando della sua corte che invia su Utopia a recuperare l'indispensabile strumento. Minacciato da Eliphas, Warpath acconsente a consegnare la lama maledetta in cambio della vita degli abitanti di Utopia ma recuperata l'arma viene rapito. Scoperto grazie alle Naiadi che Selene ha trovato rifugio a Genosha, Ciclope invia X-Force di ucciderla. Raggiunta Roma Nera, Eliphas consegna la lama nelle mani della sua Regina che dopo aver ribadito il suo amore e il suo odio verso di lui lo pugnala al cuore uccidendolo e ordina agli altri di dare inizio al rituale del sangue. Mentre X-Force al completo osserva i miliardi di morti che li separano dalla cittadella, al suo interno Thunderbird spiega a Warpath la vera natura di Selene: lei \u00e8 l'oscurit\u00e0 destinata ad inghiottire il mondo, sempre affamata ed inarrestabile. Rilasciata un'onda di energia che reclama le anime dei morti, la nuova dea oscura ordina alla sua corte di portarle le anime di tutti i mutanti fatti precedentemente risorgere mentre il gruppo apprende come ucciderla tramite la \"danza degli spettri\". Defilatosi dallo scontro che impegna la corte ed X-Force, Warpath va alla ricerca del fratello in possesso della lama maledetta e dopo averlo ucciso se ne impossessa raggiungendo il resto del gruppo occupato nello scontro con Selene che viene infine distrutta dalla sua stessa arma non appena questa le trapassa il cuore facendola esplodere in una colonna di luce che libera le anime di cui si era cibata.\nPoteri e abilit\u00e0.\nSelene possiede la caratteristica di essere sia una mutante che una potente strega, di conseguenza, nella vasta gamma di poteri da lei mostrati, \u00e8 impossibile separare quelli derivati dalla sua mutazione, da quelli derivati dalla stregoneria.\nI suoi principali poteri, consistono in una particolare forma di telecinesi che le permette di animare qualsiasi tipo di materiale inorganico e non quello organico, di far levitare e di manipolare fiamme a qualsiasi temperatura (anche se non \u00e8 in grado di generarne da s\u00e9, come un vero pirocineta); \u00e8 inoltre dotata di una notevole capacit\u00e0 telepatica, grazie alla quale riesce a controllare completamente le vittime prescelte ed a rendere difficoltosa la propria localizzazione. Oltre alle mutazioni, Selene possiede una vasta conoscenza nel campo della stregoneria, come ha mostrato nell'utilizzo di svariati incantesimi, malefici e sortilegi. Non \u00e8 chiaro per\u00f2 se il particolare potere di svanimento in una nuvola d'oscurit\u00e0, mostrato parecchie volte, sia da imputare al suo essere mutante o ad un sortilegio da lei operato. Tutti i suoi poteri, su se stessa non hanno alcun effetto, eccetto alcuni incantesimi.\nLa sua figura inoltre \u00e8 associata a quella di un vampiro perch\u00e9 Selene \u00e8 capace di drenare parzialmente o completamente l'energia dalle proprie vittime (in quest'ultimo caso uccidendole e polverizzandole) e per questo motivo non necessita di cibarsi come i normali esseri umani. Risulta perci\u00f2 essere una entit\u00e0 quasi immortale, la cui bellezza e giovinezza vengono garantite dall'energia vitale delle sue vittime. Per\u00f2 Selene, nella maggior parte dei casi, preferisce non consumare completamente le proprie prede e ci\u00f2 le permette di schiavizzarle mentalmente, affinch\u00e9 eseguano i suoi ordini. Come altro effetto collaterale del drenaggio energetico delle vittime, Selene acquisisce il ricordo della loro intera vita. Grazie alle energie carpite, Selene pu\u00f2 sviluppare forza e velocit\u00e0 a livelli sovrumani, che per\u00f2 provocano un suo invecchiamento precoce e repentino, nel caso siano utilizzati troppo in fretta e con poca parsimonia. Selene sembra inoltre possedere un'insolita immunit\u00e0 a qualsiasi tipo di ferita e di manipolazione, riuscendo persino a ricomporsi dopo essere stata polverizzata.\nAltri media.\nTelevisione.\nSelene appare nella recente serie animata \"Wolverine e gli X-Men\", trasmessa da \"Rai Gulp\". Qui, oltre ad essere una mutante avente il potere di assorbire la forza vitale da che le sta intorno, \u00e8 la \"Regina Nera\" del Club infernale, assieme a Sebastian Shaw, Emma Frost e le Naiadi di Stepford.\nVideogiochi.\nSelene appare nel videogame \"X-Men Legend II: Rise of Apocalypse\", ricoprendo un ruolo marginale."}
{"id": "2304641", "revid": "466539", "url": "https://it.wikipedia.org/wiki?curid=2304641", "title": "Classe Deutschland (incrociatore)", "text": "La classe Deutschland fu una serie di tre navi \"Panzerschiffe\" (navi corazzate) costruite dalla Reichsmarine, pi\u00f9 o meno in accordo con le clausole imposte alla Germania dal Trattato di Versailles. Il nome della classe gli fu assegnato dopo il varo della prima unit\u00e0, la \"Deutschland\".\nStoria.\nLa \"Deutschland\" e le sue due navi gemelle, furono varate tra il 1931 e il 1934, e furono utilizzate durante la seconda guerra mondiale dalla Kriegsmarine; durante il conflitto i britannici erano soliti riferirsi a queste navi come corazzate tascabili (pocket battleship), in relazione alla grande potenza di fuoco e alla piccola stazza dei bastimenti. Infatti la classe era notevolmente pi\u00f9 piccola rispetto alle vere navi da battaglia, in ossequio ai limiti per le costruzioni navali imposti dal trattato di Versailles alla Germania, ma il loro armamento era notevolmente pi\u00f9 potente di quello di un incrociatore tipo \"Washington\" (con riferimento alla conferenza navale del 1922), anche se comunque inferiore a quello di una corazzata o di un incrociatore da battaglia. Il progetto di queste navi venne elaborato alla fine degli anni venti, seguendo un concetto riassumibile in questa frase: \"pi\u00f9 potente di qualunque nave pi\u00f9 veloce, pi\u00f9 veloce di qualunque nave pi\u00f9 potente\" ovvero la capacit\u00e0 teorica di attaccare qualunque incrociatore leggero o pesante dotato di calibri 152mm e 203mm, e poter sfuggire alle corazzate armate di 320mm e 381mm. Ovviamente ci\u00f2 era riferibile alle prestazioni delle unit\u00e0 di altre marine in servizio negli anni venti.\nPer la traduzione in pratica, gli ingegneri navali tedeschi ripresero alcune caratteristiche degli eccellenti incrociatori da battaglia germanici della prima guerra mondiale, introducendo per\u00f2 anche sostanziali novit\u00e0. Gli elementi di continuit\u00e0 furono:\nLe innovazioni principali furono:\nQuest'ultima soluzione non era mai stata applicata su unit\u00e0 cos\u00ec grandi. Il motore diesel, rispetto ad un apparato su caldaie e turbine a vapore, consente un cospicuo risparmio di pesi e spazi a bordo, consuma meno quindi maggiore autonomia, emette poco fumo che tradisca la presenza della nave da lontano, e presenta i vantaggi tattici di un approntamento breve e un'accelerazione decisamente superiore alla nave. L'incognita era l'affidabilit\u00e0, infatti questi motori inediti ebbero poi bisogno di frequenti revisioni per conservare le prestazioni, sicch\u00e9 nei successivi progetti dei due incrociatori classe Scharnhorst si torn\u00f2 ad un apparato propulsivo a vapore convenzionale.\nLa realizzazione di queste unit\u00e0 fu seguita con estrema attenzione dagli ambienti militari di altri paesi europei, sebbene nessuna forza navale decise di imitarne le caratteristiche. Tuttavia, la Marine Nationale francese mise poi in servizio una coppia di incrociatori da battaglia (Strasbourg e Dunquerke) appositamente progettati per contrastare le classe Deutschland tedesche.\nLe navi.\nLe unit\u00e0 della classe sono:"}
{"id": "2304654", "revid": "599013", "url": "https://it.wikipedia.org/wiki?curid=2304654", "title": "Confraternita del Carmine di Mottola", "text": "La Venerabile Confraternita Maria SS.ma del Monte Carmelo sotto il Titolo delle Anime del Purgatorio \u00e8 una confraternita cattolica, composta da fedeli uniti nella devozione verso la Beata Vergine Maria del Monte Carmelo, situata nei locali della Chiesa della Beata Vergine del Carmelo di Mottola. \nStoria.\nLa nascita della Confraternita del Carmine di Mottola \u00e8 datata 12 Marzo 1701. Dai documenti emerge che Fr\u00e0 Carlo Scialpi, maestro dell'Ordine Carmelitano, si rec\u00f2 a Mottola per una serie di prediche da tenersi durante la Quaresima. Questo monaco, avvertito tanto fervore dei fedeli verso la Madonna del Carmine, per la quale gi\u00e0 si costruiva una Cappella in paese, e avendo saputo delle loro frequenti processioni penitenziarie verso la grotta Mariana, a tre chilometri dall'abitato, fece subito giungere alla Curia Vescovile di Mottola una petizione perch\u00e9 la nuova chiesa urbana avesse una pia fratellanza sotto il titolo di \"Maria SS. del Carmine ed Anime del Purgatorio\". \nIl 19 Marzo 1701 la Curia Vescovile di Mottola diede assenso alla nuova \"Confraternita\".\nSi ha notizia che in data 20 Marzo 1701 i Confratelli, riunitisi per la prima volta nella Cappella di San Giacomo Apostolo, elessero come Rettore il Rev.do Sig. Can. Francesco Antonio Marinosci e come Priore il Rev.do Sac. Vito Antonio Capraro. In quella riunione i Confratelli decisero di acquistare con i \"profittevoli delle orazioni e delle dovozioni\" un quadro per poi collocarlo nella nuova Cappella che era in costruzione.\nIl 5 Novembre 1779 poi, il Canonico Giovinazzo, il Priore Francesco Scarano e tutti i Confratelli chiedono a Sua Maest\u00e0 Ferdinando IV il \"Real Placido\" affinch\u00e9 la confraternita assuma lo status di \"Corpo Lecito\" e avesse una sua \"Sovrana Determinazione\". Il 5 Giugno 1780 a Napoli viene decretata una norma speciale che approva il \"Regio Assenso\" alla \"\"Confraternita di Mottola, in provincia di Otranto, per il Buon Regolamento e per un Buon Governo di Essa, per l'elezione degli Officiali, per il godimento dei suffragi ed altro\"\". Il successivo 16 Luglio 1781 si svolgevano (in prosecuzione del \"Regio Assenso\"), le elezioni per il rinnovo del Consiglio: come Rettore fu eletto il Rev.do Sac. Nicola Colavita e come Priore il Sig. Gioacchino Marinosci. \nIl 20 Maggio 1819, venne formato dal Priore Francesco Merlini il Comitato Festa che avrebbe organizzato negli anni a venire la Festa della Titolare. Nel 1858, l'allora Priore della Confraternita Pietro Agrusti, dopo aver informato il Vescovo di Castellaneta, chiese al Generale dell'Ordine dei Carmelitani a Roma la facolt\u00e0 di poter utilizzare, invece del sacco bianco, quello color pane (volgarmente detto \"caff\u00e8\"). La risposta fu positiva e nel testo in latino \u00e8 scritto: \"concedimus facultatem confraternitatis saccum albi coloris in alium coloris panis nuncupati commutandi\". \nIntorno al 1857, il Priore Nicola Laino, ricevuto il parere favorevole dell'Assemblea, commissiona ad Antonio Maccagnani i \"Sacri Misteri\", ovvero gruppi statuari che rappresentano alcune scene della Passione di Ges\u00f9. Il 26 Novembre 1858 la Confraternita si lega all'Ordine Carmelitano. Il 4 Marzo 1860, i gruppi statuari vengono consegnati al Sodalizio e portati in processione nella mattinata del Venerd\u00ec Santo per la prima volta il 6 Aprile 1860. Nel 1873 la Confraternita commissiona l'allungamento della Chiesa nella sua forma attuale. Nel 1956, la caratteristica Processione dei Sacri Misteri viene spostata al Sabato Santo, a seguito del decreto \"Maxima Redemptionis nostrae mysteria\" (16 Novembre 1955) della Congregazione per il culto divino. Nel 1986 viene commissionata dall'allora Priore Cav. Francesco Scarano la realizzazione de \"La Piet\u00e0\" dai Fratelli Gallucci di Lecce. Nel 1998, la Processione del Sabato Santo conter\u00e0 anche \"La Deposizione\", realizzata sempre dai Gallucci. Nella Quaresima del 2011, viene istituito l'abito sociale per le Consorelle, assegnando loro un posto da protagonista dopo 310 anni. \nL'abito confraternale.\nL'abito sociale della Confraternita \u00e8 composto da:\nPer gli uomini\nDurante la Settimana Santa poi i Confratelli si dotano del:\nPer le donne\n+ in aggiornamento +.\nDal 2018, il Consiglio della Confraternita si \u00e8 dotato di propri scapolari, diversi da quelli degli altri Confratelli. Ci\u00f2 segner\u00e0 il simbolico passaggio di consegne dei Consigli negli anni a seguire.\nLa Festa in onore della Madonna del Carmine.\nLa devozione alla Madonna del Carmine a Mottola nasce nel lontano 22 Aprile 1506, giorno in cui sarebbe apparsa la Madonna ad un Chierico mottolese, Francesco Pietro di Filippo, in una contrada alle pendici del paese.\nNotizie antiche e certe sulla festivit\u00e0 sono rade: si sa solo che nel XVII secolo la fervente devozione della citt\u00e0 mottolese fa s\u00ec che sorga un'altra chiesa entro le mura urbane.\nDalla data ufficiale di nascita della Confraternita, fino al 1819 non si hanno notizie certe, di com'erano svolti i festeggiamenti in onore della Beata Vergine del Carmine, in quanto in archivio non esiste nessun dato certo.\nEsiste un verbale datato 20 Maggio 1819, ove si evince che l'allora Priore Sig. Francesco Merlini convoc\u00f2 un'assemblea di tutta la Confraternita \"per eligersi i Deputati della festivit\u00e0 della Beata Vergine\". Altre notizie si hanno da un articolo di un giornale locale del 1892 dove viene dato appuntamento alla \"solita festa del Carmine\". Lo stesso giornale, dopo i giorni di festa commenta in maniera positiva l'avvenimento \"che richiama sempre pi\u00f9 persone\". Gi\u00e0 da allora come si pu\u00f2 apprendere le feste erano composte da bande e batterie pirotecniche. Sino alla prima met\u00e0 degli anni Sessanta la gente offriva alla Confraternita anche generi cerealicoli che poi venivano venduti dalla stessa.\nLa festa, celebrata il 16 Luglio, generalmente dura due giorni e vede la partecipazione di rinomati complessi bandistici che si alternano in pezzi di opera lirica sulla cassa-armonica, luminarie e ogni qualcosa che riporti nel paese il clima di festa.\nIl giorno della festa la Chiesa del Carmine vede la celebrazione di sei messe nell'arco della mattinata, pi\u00f9 una Santa Messa nel Santuario Mariano della \"Madonn Abbasc\". A Mezzogiorno nella Chiesa si tiene la Supplica alla Vergine del Carmelo.\nLa Processione esce verso le cinque del pomeriggio e vede la partecipazione di molti Confratelli. La settecentesca statua della Vergine e portata a spalla dalla \"\"Colonna dei Massari\",\" per rievocare un'antica protezione Carmelitana verso gli allevatori del paese. Infatti si dice che durante una particolare estate secca e senza piogge gli allevatori chiesero supplica alla Vergine per i loro campi di grano e fu concessa la grazia di una lunga pioggia e di un abbondante raccolto. Per i mottolesi \u00e8 considerata infatti la \"Patrona dei Massari\".\nLa festa solitamente termina con i fuochi pirotecnici. Agli inizi degli anni Novanta si \u00e8 vista anche la partecipazione di famosi cantanti come: Orietta Berti, Gigliola Cinquetti, Massimo Modugno, Fiordaliso. Nel 2016, il gruppo dei \"Terraross\" fu protagonista della Festa. Dal 2017, sono state introdotte le luminarie ad accensione musicale.\nIn occasione del Bicentenario dei festeggiamenti esterni, la Confraternita ha ospitato Mons. Antonio Parisi che ha tenuto il concerto \"Virgo Carmeli\" (12 Maggio 2019). Il 14 Luglio, con la Solenne Celebrazione Eucaristica si \u00e8 aperto l'Anno Giubilare straordinario.\nI Riti della Settimana Santa.\nMomento topico e di grande rilievo della Confraternita, sia a livello locale che nazionale, sono i Riti della Settimana Santa, che raggiungono la loro massima intensit\u00e0 spirituale nel Triduo che va dalla Messa del Gioved\u00ec Santo alla Processione dei \"Sacri Misteri\" del Sabato Santo. I Riti rientrano anche nel circuito turistico religioso \"Settimana Santa in Puglia\".\nEventi Quaresimali.\nIl Sodalizio d\u00e0 il via alla Quaresima prendendo parte alla Santa Messa del Mercoled\u00ec delle Ceneri. Per l'occasione, i Confratelli indossano per la prima volta durante questo tempo la corona di spine e le Consorelle indossano la veletta nera. Dalla I\u00b0 Domenica di Quaresima si svolge il Pio Esercizio della \"Via Crucis Dolorosa\", riprendendo l'antica tradizione secondo la quale i Confratelli si riunivano nell'allora Cappella del Carmine per recitare la Via Crucis. I testi sono quelli di Pietro Metastasio e la funzione \u00e8 officiata dal Padre Spirituale del Sodalizio ed animata dal Coro Confraternale. Tra i vari eventi si menzionano la Via Crucis Vicariale e la suggestiva funzione della \"Liturgia Stazionale\", svolta in collaborazione con le Confraternite carmelitane di Taranto e Martina Franca.\nNella V\u00b0 Domenica di Quaresima si tiene l'annuale appuntamento con il Concerto della Passione, che passa in rassegna le migliori marce funebri della tradizione mottolese e tarantina. Le marce sono eseguite dall'Associazione Musicale \"U. Montanaro\" di Mottola. Durante la manifestazione \u00e8 assegnata la \"Troccola d'Argento\" al Confratello che pi\u00f9 si \u00e8 distinto.\nSettimana Santa.\nLa Confraternita prende parte alla Messa \"in Coena Domini\", iniziando la processione introitale dalla sua sede, sottostante la Chiesa del Carmine. I Confratelli indossano l'abito sociale del Sodalizio, portando tra le mani \"l\u00f9 prdon\", la corona di spine sul capo e sono rigorosamente scalzi in segno di penitenza.\nQuindi raggiungono l'Altare insieme al Celebrante e prendono parte alla Celebrazione.\nAl termine della Messa, i Confratelli si accoppiano, e riconosciuti in gergo mottolese come \"Paranze\" (dal Dizionario Etimologico Devoto-Oli la parola deriva da una forma meridionale \"\u201cparo\u201d: \"paio\"\") e preceduti da un Confratello con in mano la \"Tric Trac\", in abito scuro che annuncia il passaggio delle stesse, peregrinano nelle varie chiese della cittadina, alternandosi in preghiera dinnanzi ai Repositori. Sino agli anni '80, le Paranze peregrinavano tutta la notte. Attualmente dopo la sosta notturna riprendono il loro cammino all'alba del Venerd\u00ec fino al Mezzogiorno, quando gli altari delle varie chiese vengono spogliati per l'Azione Liturgica \"in Passione Domini\".\nGi\u00e0 alla prima alba del Sabato Santo poi si avvia dalla Chiesa del Carmine la \"Processione dei Sacri Misteri\", che la tradizione vuole inizi all'alba e finisca a mezzogiorno (momento che sino ai primi del Novecento segnava l'arrivo della vera e propria giornata di Pasqua).\nMolti sono i Confratelli e le Consorelle che vi prendono parte tutti rigorosamente scalzi tranne le donne che accompagnano il simulacro del \"Cristo Morto\" e della Madonna Addolorata.\nIl Rito \u00e8 aperto dal Troccolante. Seguono lo stendardo listato a lutto e la \"Croce dei Misteri.\" Successivamente \u00e8 collocata la \"bassa musica\" (nota nel dialetto locale come \"\u201clu' fischett\u201d\"), ovvero un quartetto di bandisti che aprono in maniera mesta l'intero gruppo processionale di Confratelli.La processione vede poi la presenza di dodici \"Misteri\" (gruppi statuari rappresentanti la Passione e Morte di Ges\u00f9) portati a spalla dai Confratelli, tra i quali vi sono collocate le coppie di \"Paranze\":\nSuccessivamente troviamo le Consorelle con l'abito che differisce da quello dei Confratelli, in quanto portano lo scapolare ricevuto al momento dell'ammissione nel Sodalizio e non indossano la mozzetta, di prerogativa maschile all'interno della Confraternita. Le donne portano tra le mani delle lance metalliche e alcuni simboli della Passione di Cristo nonch\u00e9 tre croci trascinate da tre Consorelle. Il tutto rigorosamente incappucciate e a piedi scalzi. Seguono poi le bande che con le loro marce accompagnano tutto il rito e la \"Bara del Cristo Morto,\" precedute dal Consiglio della Confraternita e scortata da Carabinieri in Alta Uniforme. Il simulacro \u00e8 accompagnato da otto consorelle vestite a lutto con il capo coperto dalla veletta (antico simbolo meridionale di religioso lutto). Al passaggio di questa, la gente ai bordi delle strade le rende omaggio inginocchiandosi e facendosi il Segno della Croce.Chiude questa straordinaria parata spirituale la statua dell'Addolorata, anch'essa accompagnata da quattro Consorelle vestite a lutto, seguita dai fedeli in preghiera.\nDurante l'intero percorso della Processione, il Cristo Morto e dell'Addolorata sostano all'interno delle chiese cittadine per qualche minuto.\nNegli anni questo pio rito ha trovato sempre maggior interesse da parte della cittadinanza mottolese e degli amanti del genere. \u00c8 un rito che non si trascrive, bens\u00ec si tramanda da padre in figlio. Ogni madre \u00e8 fiera del figlio che in penitenza, sfila come suo padre e come probabilmente suo nonno in una processione che non ha et\u00e0 e che inevitabilmente trascina tutti in una forte emozione spirituale. Le marce intonate dalle bande poi sono parte integrante della tradizione e suscitano sempre pi\u00f9 maggiore interesse da parte di molteplici musicisti e\\o compositori. Le marce pi\u00f9 comuni sono di composizione tipicamente ionica come \"Mamma\", \"A Gravame\", \"Grido di dolore\" e altre di composizione meridionale come \"Jone\" e \"\"Una lacrima sulla tomba di mia madre\".\" Marcia simbolo della Processione della Confraternita del Carmine \u00e8 \"Tomba che chiudi in seno\", scritta dal compianto compaesano M\u00b0 Franco Leuzzi. Nell'intonare questa marcia non \u00e8 difficile notare la gente e gli stessi Confratelli commuoversi ed esternare la propria emozione in pianto.\nLa Processione dei Misteri nel corso degli anni ha subito delle modifiche. Dal 1956 la Processione esce all'alba del Sabato Santo.\nL'Ottava di Pasqua.\nLa domenica successiva alla Pasqua, la Confraternita esce in processione dalla Chiesa del Carmine, con la statua della Madonna del Carmelo.\nAl mattino, la statua viene portata nel Santuario rupestre della \"Madonn Abbasc\" per essere venerata tutto il giorno e fare ritorno poi all'interno della Chiesa del Carmine. Il Santuario si trova alle pendici della collina, a due chilometri dal paese, da qui l'appellativo di \"abbasc\" che significa \"di sotto\" per distinguerla anche dalla Chiesa della \"Madonna del Carmine\" che si trova all'interno di Mottola.\nLa cappella \u00e8 divenuta luogo di venerazione in seguito alla presunta apparizione della Beata Vergine, avuta dal chierico Francesco Pietro di Filippo, il 22 Aprile 1506.\nLa tradizione vuole che durante i sette sabati precedenti alla Domenica in Albis, il 16 Luglio e l'8 Settembre, la gente si avviasse al Santuario dalle strade di campagna, in preghiera e supplicante la Vergine del Carmelo. Questo luogo oltre essere stato meta di processioni penitenziali durante l'Ottocento, per invocare la fine del periodo di siccit\u00e0 (conosciuto come periodo della \"S'accarezz',\" della \"secchezza\"), \u00e8 stato durante il novecento, luogo d'incontro delle madri che si scambiavano notizie dei figli e dei mariti che erano al fronte. In diverse occasioni alla cappella sono stati attribuiti miracoli e guarigioni.\nLa Festa di Santa Lucia.\nIl 13 Dicembre la Confraternita del Carmine porta in processione la statua di Santa Lucia, venerata nell'omonima chiesa. Viene celebrato il Triduo in suo onore dal 10 al 12 Dicembre.\nLa processione si avvia per le strade del paese nel pomeriggio accompagnata dalle marce natalizie tipiche della murgia ionica-orientale comunemente appellate come \"pastorali\".\nQuesta festivit\u00e0 religiosa segna per la popolazione mottolese l'avvio delle feste natalizie. Dal 1976, in occasione del drammatico terremoto in Friuli, viene organizzata anche la \"Festa della Caritas\", con mercatini di oggettini e di pietanze locali. Il ricavato della raccolta \u00e8 destinato ai bisognosi di Mottola.\nNel 2017, il simulacro \u00e8 sostato nella ex Cattedrale, in occasione della riapertura della Chiesa Madre, unitamente al ritorno di un'antica immagine raffigurante la Santa, custodita fino al 26 Novembre 2017 nella Sala Espositiva della Regione Puglia a Roma. Dal 2018, in concomitanza con le feste natalizie, la Confraternita organizza il Concerto di Natale \"Dolci Pastorali\", eseguito dalla banda cittadina.\nAltri eventi.\nDurante l'anno, la Confraternita si occupa di organizzare vari eventi sia di carattere culturale che di piet\u00e0 popolare:\n- Solenni Quarantore: adorazione Eucaristica della durata di tre giorni organizzata nel periodo antecedente la Quaresima;\n- Facies Passionis: rassegna artistica organizzata dall'Arciconfraternita del Carmine di Taranto, ha visto protagonista il sodalizio di Mottola con l'esposizione del \"Ges\u00f9 incoronato di spine\" (2018), de \"La Caduta\" (2019) e de \"L'Addolorata\" (2020);\n- Via Crucis nelle Domeniche di Quaresima: dal 2018, \u00e8 stata ripresa l'antica tradizione di recitare la Via Crucis nelle Domeniche di Quaresima. In un antico verbale di Assemblea \u00e8 menzionato questo Pio Esercizio. Vengono utilizzati i testi di Pietro Metastasio. Il rito \u00e8 officiato dal Padre Spirituale della Confraternita;\n- Liturgia Stazionale: organizzata dal 2016 in collaborazione con i sodalizi carmelitani di Taranto e Martina Franca, si pone come una liturgia penitenziale comunitaria. Durante la processione \u00e8 svolto il Pio Esercizio della Via Crucis. Il Crocifisso \u00e8 quello dell'Arciconfraternita del Carmine di Taranto; \n- Concerto della Passione: dal 1983 la Confraternita, in collaborazione con la banda cittadina \"U. Montanaro\", organizza un concerto di marce funebri tipiche della provincia ionica. Dal 2017 \u00e8 assegnato il premio de \"La Troccola d'Argento\" al Confratello che pi\u00f9 si \u00e8 distinto all'interno del Sodalizio;\n- I\" \"Suoni della Passione: organizzata dal 2018, si svolge la Domenica delle Palme e la banda cittadina esegue alcune marce funebri; \n- I Mercoled\u00ec delle Sette Allegrezze: questa pia pratica, gi\u00e0 svolta nel passato, \u00e8 stata ripresa negli ultimi anni e consiste nel recitare le sette allegrezze di Elia sul Monte Carmelo. Si svolgono nei sette Mercoled\u00ec che precedono la festa; \n- Triduo all'Addolorata: nella storia della Confraternita, ha occupato un posto di rilievo il culto verso la Vergine Addolorata (in un verbale di fine '800 \u00e8 menzionata anche la processione in suo onore). Viene celebrato il Triduo dal 12 al 14 Settembre. Il 15 Settembre, \u00e8 celebrata la Solenne Eucaristia nella Chiesa del Carmine; \n- Tavola Apostoli: riprende l'antica tradizione mottolese che consiste nel preparare una tavola imbandita di prodotti tipici per il passaggio, nella notte tra l'1 ed il 2 Novembre, delle Anime del Purgatorio. Si allestisce nel tardo pomeriggio del 1\u00ba Novembre, Solennit\u00e0 di Tutti i Santi;\n- Concerto \"Dolci Pastorali\": un evento di nuova fattura, che ricalca il Concerto della Passione. Protagonista sempre il complesso bandistico di Mottola, vengono eseguite le \"pastorali\" tipiche del versante ionico ed alcuni canti liturgici propri del Tempo di Avvento.\nUdienza Generale da Papa Francesco, 30 Giugno 2016.\nIl 30 Giugno 2016, durante l'Anno Santo della Misericordia, la Confraternita, accompagnata anche da una delegazione dell'Amministrazione del Comune di Mottola, ha portato in Piazza San Pietro, durante l'Udienza Generale, il simulacro della Vergine del Carmine, che \u00e8 stato benedetto da Papa Francesco. Per l'occasione, sono stati presentati e benedetti dal Pontefice i nuovi Scapolari che la Vergine indossa nel periodo della Festa del Carmine. Al termine dell'Udienza, la statua ha attraversato la \"Porta Santa\" e per qualche minuto la statua \u00e8 proceduta processionalmente nella Basilica di San Pietro.\nAnno Giubilare in occasione del Bicentenario della Festa del Carmine.\nIl 30 Giugno, ricorrendo il terzo anniversario dell'Imposizione degli Scapolari da parte di Papa Francesco, la Confraternita ha annunciato l'inizio di un Anno Giubilare in occasione del Bicentenario della Festa, visto il parere favorevole della Penitenzieria Apostolica. Il 14 Luglio, S.E. Mons. Claudio Maniago, dopo la Solenne Eucaristia, ha presieduto il rito dell'apertura della Porta Santa presso la Chiesa del Carmine. La chiusura dell'Anno Giubilare, inizialmente prevista per il 22 Aprile 2020, \u00e8 stata rinviata al termine dell'emergenza sanitaria da Covid-19."}
{"id": "2304656", "revid": "574302", "url": "https://it.wikipedia.org/wiki?curid=2304656", "title": "Chicago Film Critics Association Awards 1997", "text": "La cerimonia di premiazione della 10\u00aa edizione dei Chicago Film Critics Association Awards si \u00e8 tenuta il 1\u00ba marzo 1998 al Park West di Chicago, Illinois, per premiare i migliori film distribuiti negli Stati Uniti nel corso del 1997 secondo la Chicago Film Critics Association (CFCA). A condurre la serata \u00e8 stato l'attore Jeremy Piven. \nLe candidature sono state annunciate il 12 gennaio 1998 da Irma P. Hall al Planet Hollywood di Chicago: i film pi\u00f9 candidati sono stati \"Il dolce domani\" e \"L.A. Confidential\", con sette ciascuno. Quest'ultimo \u00e8 risultato anche il pi\u00f9 premiato, con tre vittorie, tra quella per il miglior film.\nVincitori e candidati.\nI vincitori sono indicati in grassetto e, a seguire, gli altri candidati in ordine alfabetico: "}
{"id": "2304657", "revid": "1332920", "url": "https://it.wikipedia.org/wiki?curid=2304657", "title": "Sialkot", "text": "Siy\u0101lko\u1e6d (Urdu: \u0633\u06cc\u0627\u0644\u06a9\u0648\u0679), \u00e8 una citt\u00e0 del Pakistan situata nella regione di Punjab.\nGi\u00e0 nota come S\u0101gal\u0101 e \"Euthydemia\", capitale del regno di Menandro I, fu la citt\u00e0 dove venne ambientato il Milindapa\u00f1ha.\nConfina con l'India, ed \u00e8 posta 125 km a nord-ovest di Lahore, e a pochi chilometri da Jammu. \u00c8 una citt\u00e0 industriale, specializzata nella produzione di palloni di tutti i tipi.\nNel 2008 \u00e8 stato inaugurato l'aeroporto che comprende voli internazionali.\nNel campo sportivo, in questa citt\u00e0 \u00e8 nato Shoaib Malik, capitano della squadra pakistana di cricket."}
{"id": "2304660", "revid": "767487", "url": "https://it.wikipedia.org/wiki?curid=2304660", "title": "Egeralja", "text": "Egeralja \u00e8 un comune dell'Ungheria di 268 abitanti (dati 2001). \u00c8 situato nella provincia di Veszpr\u00e9m."}
{"id": "2304663", "revid": "767487", "url": "https://it.wikipedia.org/wiki?curid=2304663", "title": "Egyh\u00e1zaskesz\u0151", "text": "Egyh\u00e1zaskesz\u0151 \u00e8 un comune dell'Ungheria di 602 abitanti (dati 2001). \u00c8 situato nella provincia di Veszpr\u00e9m."}
{"id": "2304664", "revid": "2149408", "url": "https://it.wikipedia.org/wiki?curid=2304664", "title": "Honeycomb", "text": ""}
{"id": "2304671", "revid": "767487", "url": "https://it.wikipedia.org/wiki?curid=2304671", "title": "Epl\u00e9ny", "text": "Epl\u00e9ny \u00e8 un comune dell'Ungheria di 489 abitanti (dati 2001). \u00c8 situato nella provincia di Veszpr\u00e9m."}
{"id": "2304672", "revid": "1869172", "url": "https://it.wikipedia.org/wiki?curid=2304672", "title": "HMS Devonshire (39)", "text": "La HMS \"Devonshire\" (Pennant number 39), settima nave da guerra britannica a portare questo nome, \u00e8 stata un incrociatore pesante della Classe County, tipo \"London\" che serv\u00ec nella Royal Navy durante la Seconda guerra mondiale.\nPrima della guerra.\nLa \"Devonshire\" serv\u00ec nel Primo Squadrone Incrociatori nel Mediterraneo fino al 1932. A pochi mesi dall'entrata il servizio, il 26 luglio 1929 ebbe un incidente durante un'esercitazione di tiro nel Mare Egeo, al largo dell'isola di Skhiatos. Il cannone di sinistra della torretta \"X\" si incepp\u00f2 ma il marinaio addetto al pezzo non se ne accorse e apr\u00ec la culatta, causando cos\u00ec l'esplosione della carica rimasta nel cannone e di quella successiva gi\u00e0 pronta per essere caricata. Le due esplosioni causarono complessivamente 17 morti. La nave torn\u00f2 in Gran Bretagna per le riparazioni in agosto, viaggiando con la torretta completamente distrutta. Durante i lavori venne installato un nuovo sistema per evitare che l'addetto al pezzo aprisse la culatta prima dell'esplosione della carica. In seguito la nave venne trasferita nella zona di operazioni cinese fino al 1933, per poi tornare nel Mediterraneo dove rimase fino al 1939. In quest'anno la resa dell'isola di Minorca, durante le ultime fasi della Guerra civile spagnola, venne firmata a bordo e successivamente la \"Devonshire\" evacu\u00f2 dall'isola personalit\u00e0 del campo repubblicano.\nDurante il conflitto.\nSotto il comando del futuro Primo Lord del Mare John H. D. Cunningham, partecip\u00f2 alla Campagna Norvegese e successivamente evacu\u00f2 la famiglia reale dalla Norvegia il 6 giugno 1940, due mesi dopo l'invasione tedesca del paese. In agosto prese parte al Bombardamento di Dakar (Operazione Menace) cannoneggiando le navi nella rada e le batterie costiere. Dopo che l'attacco venne sospeso e l'operazione abbandonata venne impiegata in operazioni contro i territori coloniali della Francia di Vichy sulla costa dell'Africa, bloccando in particolare il Camerun e il Gabon. Partecip\u00f2 anche alla caccia alla corsara tedesca \"Kormoran\" nell'Atlantico meridionale e durante la sua permanenza nelle acque del Sudafrica, sotto il comando del Capitano R.D.Oliver, cattur\u00f2 un intero convoglio della Francia di Vichy ad est del Capo di Buona Speranza, il 2 novembre 1941.\nIl 22 novembre successivo, grazie all'aiuto del suo idrovolante Supermarine Walrus individu\u00f2 e affond\u00f2 la corsara tedesca \"Atlantis\", da una distanza di circa 15\u00a0km, uccidendo otto marinai tedeschi. I superstiti vennero recuperati da tre sommergibili tedeschi: l'U-Boot 126, l'U-Boot 124 e l'U-Boot 129.\nEntr\u00f2 in cantiere a Norfolk, in Virginia nel gennaio 1942 e vi rimase fino al marzo successivo. In seguito serv\u00ec con la Flotta Orientale nell'Oceano Indiano fino al maggio 1943, scortando convogli di truppe australiane e neozelandesi da Suez all'Australia. Nel maggio partecip\u00f2 all'attacco al Madagascar. Entr\u00f2 nuovamente in cantiere e vi rimase fino al marzo 1944, quando venne assegnata alla \"Home Fleet\" e oper\u00f2 al largo della Norvegia fino al 1945.\nCon la fine del conflitto venne convertita in nave scuola nel 1947 e mantenne questo ruolo fino al 1953. La \"Devonshire\" venne venduta dalla marina il 16 giugno 1954 e raggiunse Newport il 12 dicembre per essere demolita."}
{"id": "2304675", "revid": "767487", "url": "https://it.wikipedia.org/wiki?curid=2304675", "title": "Farkasgyep\u0171", "text": "Farkasgyep\u0171 \u00e8 un comune dell'Ungheria di 441 abitanti (dati 2001). \u00c8 situato nella provincia di Veszpr\u00e9m."}
{"id": "2304678", "revid": "767487", "url": "https://it.wikipedia.org/wiki?curid=2304678", "title": "Fels\u0151\u00f6rs", "text": "Fels\u0151\u00f6rs \u00e8 un comune dell'Ungheria di 1.249 abitanti (dati 2001). \u00c8 situato nella provincia di Veszpr\u00e9m."}
{"id": "2304682", "revid": "104458", "url": "https://it.wikipedia.org/wiki?curid=2304682", "title": "Barca funeraria", "text": ""}
{"id": "2304686", "revid": "767487", "url": "https://it.wikipedia.org/wiki?curid=2304686", "title": "Ganna (Ungheria)", "text": "Ganna \u00e8 un comune dell'Ungheria di 297 abitanti (dati 2001). \u00c8 situato nella provincia di Veszpr\u00e9m."}
{"id": "2304693", "revid": "819238", "url": "https://it.wikipedia.org/wiki?curid=2304693", "title": "Ferrovia Vaticana", "text": "La ferrovia Vaticana \u00e8 una linea ferroviaria internazionale che collega la stazione di Roma San Pietro alla Citt\u00e0 del Vaticano. La linea, lunga poco pi\u00f9 di un chilometro di cui solo 200 metri in territorio vaticano, risulta essere la pi\u00f9 breve ferrovia internazionale al mondo.\nStoria.\nLa costruzione di una linea ferroviaria che collegasse la Citt\u00e0 del Vaticano all'allora Regno d'Italia fu disposta dai Patti Lateranensi, firmati bilateralmente fra Italia e Vaticano l'11 febbraio 1929. Finanziati interamente dal Regno d'Italia, i lavori di realizzazione della ferrovia Vaticana furono avviati gi\u00e0 nell'aprile seguente e si conclusero in tre anni, dopo aver superato notevoli difficolt\u00e0 sia in fase di redazione del progetto che durante la costruzione della strada ferrata. Nel 1933 Italia e Vaticano stipularono una convenzione accordandosi sulla gestione della linea: il binario che correva all'interno delle mura della Citt\u00e0 del Vaticano pass\u00f2 in gestione alla Santa Sede, mentre la porzione di tracciato che si estendeva in territorio italiano pass\u00f2 alle Ferrovie dello Stato. I primi viaggi di collaudo furono effettuati nel 1932, ma l'inaugurazione della ferrovia avvenne solo nel 1934.\nNegli anni la linea fu interessata quasi esclusivamente da traffico merci, oggi soppiantato dal trasporto su gomma. Occasionalmente la ferrovia ha effettuato anche servizio passeggeri: la prima volta fu l'11 aprile 1959, quando un convoglio speciale trasport\u00f2 numerosi fedeli in occasione del trasferimento della salma di Pio X a Venezia. La ferrovia fu utilizzata da un pontefice per la prima volta il 4 ottobre 1962, quando Giovanni XXIII si rec\u00f2 in pellegrinaggio a Loreto e Assisi usufruendo del treno. Inizialmente costruita a doppio binario, durante la sistemazione degli impianti della ferrovia in vista del Giubileo del 2000 uno dei due binari \u00e8 stato rimosso e in suo luogo \u00e8 sorta una via pedonale chiamata \"Passeggiata del Gelsomino\". A partire dal settembre 2015 la ferrovia espleta regolarmente servizio passeggeri: ogni sabato un treno collega la stazione di Citt\u00e0 del Vaticano con le ville pontificie di Castel Gandolfo.\nCaratteristiche.\nLa ferrovia \u00e8 a scartamento ordinario ed \u00e8 lunga complessivamente 1270 metri; escludendo le aste di manovra situate oltre le stazioni di Citt\u00e0 del Vaticano e Roma San Pietro, la lunghezza della linea si riduce ad appena 624 m. Sulla linea, il cui armamento \u00e8 costituito da rotaie da 36 kg/m, dal 27 settembre 2013 \u00e8 attiva l'elettrificazione a 3000 volt a corrente continua lungo tutto il tratto italiano, cos\u00ec da consentire l'eliminazione della scorta degli elettrotreni con automotrici diesel e permettere di mantenere l'alimentazione anche durante la sosta. Il tracciato della ferrovia sconfina in territorio vaticano oltrepassando le mura leonine tramite un varco: dal dicembre 1933 tale accesso \u00e8 sorvegliato da un cancello scorrevole in ferro, la cui apertura \u00e8 comandata dalla Santa Sede.\nDi particolare interesse \u00e8 la stazione di Citt\u00e0 del Vaticano: progettata dall'architetto Giuseppe Momo ed eretta fra il 1929 e il 1932, svolge regolarmente servizio passeggeri ed \u00e8 adibita in parte a centro commerciale e in parte a museo. Il sontuoso fabbricato viaggiatori, in stile eclettico, possiede un rivestimento esterno in travertino e mostra nella sua facciata anteriore un pronao sorretto da pilastri rettangolari e colonne ioniche, sormontato dallo stemma di Pio XI sorretto dal \"Pensiero\" e dall\"'Azione\", opera dello scultore Edoardo Rubino. La stazione \u00e8 dotata di due binari passanti di cui solo uno servito da banchina, oltre ad un breve binario tronco.\nPercorso.\nLa linea diparte dalla stazione di Roma San Pietro, all'altezza dell'intersezione tra la ferrovia Tirrenica e la ferrovia Roma-Capranica-Viterbo. Allontanandosi dalla stazione romana in direzione nord-ovest, il binario segue una traiettoria rettilinea per circa 300 metri, volgendo poi a destra in direzione nord e attraversando la Valle del Gelsomino su di un viadotto a otto luci lungo 143 m. Dopo un rettilineo di 80 m, la linea entra nella Citt\u00e0 del Vaticano tramite un varco nelle mura leonine, presso il quale \u00e8 installato un portone scorrevole; in seguito la ferrovia descrive una curva policentrica di 220 m, lungo la quale si trova la stazione di Citt\u00e0 del Vaticano, posta nelle vicinanze del Palazzo del Governatorato, non lontano dalla basilica di San Pietro. Successivamente il binario prosegue nuovamente in rettilineo per 110 m e termina all'interno di una galleria senza uscita, lunga 97 m, utilizzata come asta di manovra."}
{"id": "2304694", "revid": "729019", "url": "https://it.wikipedia.org/wiki?curid=2304694", "title": "Focke-Wulf A 16", "text": "Il Focke-Wulf A 16 era un monomotore di linea ad ala alta sviluppato dall'azienda tedesca Focke-Wulf-Flugzeugbau AG negli anni venti.\nDall'A 16 verranno in seguito sviluppati il bimotore GL 18 del 1926 e la versione ingrandita A 17 \"M\u00f6we\" del 1927 capace di trasportare 8 passeggeri.\nStoria del progetto.\nL'A 16 viene ideato nel 1924 in concomitanza della fondazione dell'azienda da parte di Henrich Focke. Il 23 giugno dello stesso anno ai comandi di Focke verr\u00e0 portato in volo per la prima volta il prototipo, primo velivolo a portare il marchio aziendale.\nNel corso degli anni il modello adott\u00f2 numerose diverse motorizzazioni sia radiali che in linea e gli stessi vennero pi\u00f9 volte aggiornati adottando nuovi motori sullo stesso velivolo."}
{"id": "2304696", "revid": "486946", "url": "https://it.wikipedia.org/wiki?curid=2304696", "title": "San Ponziano di Spoleto", "text": ""}
{"id": "2304698", "revid": "320578", "url": "https://it.wikipedia.org/wiki?curid=2304698", "title": "Museo civico del Castello Ursino", "text": ""}
{"id": "2304721", "revid": "1793900", "url": "https://it.wikipedia.org/wiki?curid=2304721", "title": "Baia di Nootka", "text": "La baia di Nootka (ing. \"Nootka Sound\"), talvolta chiamata anche fiordo di Nootka, \u00e8 un braccio di mare, situato sulla costa occidentale dell'isola di Vancouver nella Columbia Britannica in Canada.\nDivenne noto in particolare per essere stato, alla fine del XVIII secolo, il luogo di una crisi (la crisi di Nootka) tra la Regno Unito e Spagna per il controllo dei territori nord-americani affacciati sull'oceano Pacifico. Il nome \"Nootka\" \u00e8 associato anche al trattato fra britannici e spagnoli che pose fine a quella crisi: la convenzione di Nootka."}
{"id": "2304722", "revid": "2036605", "url": "https://it.wikipedia.org/wiki?curid=2304722", "title": "Battaglia del lago Curzio", "text": "La battaglia del lago Curzio si svolse nei primi anni di regno del primo re di Roma, Romolo, tra l'esercito romano, guidato dallo stesso monarca, e i Sabini di Tito Tazio, nel periodo fra il 753 ed il 751 a.C.\nSecondo la leggenda, la guerra fu scatenata in seguito al ratto delle Sabine ed ebbe l'esito di unire i due popoli in un'unica comunit\u00e0.\nContesto storico.\nI Romani una volta fondata la citt\u00e0 sul Palatino, cominciarono ad ingrandirsi, tanto da apparire secondo Livio \"cos\u00ec potenti da poter rivaleggiare militarmente con qualunque popolo dei dintorni\". Erano le donne che scarseggiavano. Questa grandezza era destinata a durare una sola generazione se i Romani non avessero trovato sufficienti mogli con cui procreare nuovi figli per la citt\u00e0. \nLa giovent\u00f9 romana non la prese di buon grado, tanto che la soluzione che and\u00f2 prospettandosi fu quella di usare la forza. Romolo decise per\u00f2 di dissimulare il proprio risentimento e di allestire dei giochi solenni in onore di Conso e li chiama Consualia. Quindi ordin\u00f2 ai suoi di invitare allo spettacolo i popoli vicini: dai Ceninensi, agli Antemnati, Crustumini e Sabini, questi ultimi stanziati sul vicino colle Quirinale. \nTerminato lo spettacolo i genitori delle fanciulle scapparono, accusando i Romani di aver violato il patto di ospitalit\u00e0. Romolo riusc\u00ec a placare gli animi delle fanciulle e, con l'andare del tempo, sembra che l'ira delle ragazze and\u00f2 affievolendosi grazie alle attenzioni ed alla passione con cui i Romani le trattarono nei giorni successivi.\nDei popoli che avevano subito l'affronto furono prima i Ceninensi ad essere battuti e conquistati dai Romani. Poi fu la volta degli Antemnati, e dei Crustumini. Mancavano ora solo i Sabini.\nLa battaglia.\nL'ultimo attacco portato a Roma fu quello dei Sabini, nel corso del quale si racconta della vergine vestale, Tarpeia, figlia del comandante della rocca Spurio Tarpeio, la quale, corrotta con dell'oro da Tito Tazio, fece entrare nella cittadella fortificata sul Campidoglio un drappello di armati con l'inganno. L'occupazione dei Sabini della rocca, port\u00f2 i due eserciti a schierarsi ai piedi dei due colli (Palatino e Campidoglio, proprio dove pi\u00f9 tardi sarebbe sorto il foro romano), mentre i capi di entrambi gli schieramenti incitavano i propri soldati alla lotta: Mezio Curzio per i Sabini e Ostio Ostilio per i Romani. Il campo di battaglia era circondato da molte colline, non offrendo alle due armate vie di fuga sufficienti o limitate zone per inseguire il nemico \"in rotta\". Vi \u00e8 da aggiungere che proprio in quei giorni, a causa di ingenti piogge, era straripato il fiume che attraversa il \"foro\", lasciando una melma densa, ristagnante, non facilmente visibile ed evitabile, ma pericolosa ed insidiosa.\nSi raccontano alcuni curiosi accadimenti nel corso della battaglia, come:\nFu in questo momento che le donne sabine, che erano state rapite in precedenza dai Romani, si lanciarono sotto una pioggia di proiettili tra le opposte fazioni per dividere i contendenti e placarne la collera.\nConseguenze.\nCon questo gesto entrambi gli schieramenti si convinsero a stipulare un trattato di pace, varando l'unione tra i due popoli, associando i due regni e trasferendo il potere decisionale a Roma, che vedeva cos\u00ec raddoppiata la sua popolazione. E ancora Tito Livio racconta che, per venire incontro ai Sabini, i Romani presero il nome di Quiriti, dalla citt\u00e0 di \"Cures\", mentre il vicino lago nei pressi dell'attuale foro romano, fu chiamato in ricordo di quella battaglia e del comandante sabino scampato alla morte (Mezio Curzio), \"Lacus Curtius\"."}
{"id": "2304736", "revid": "1305772", "url": "https://it.wikipedia.org/wiki?curid=2304736", "title": "Heinz Pr\u00fcfer", "text": "Vita e opere.\nHeinz Pr\u00fcfer frequent\u00f2 il liceo di Berlino-Zehlendorf e studi\u00f2 a partire dal 1915 all'Universit\u00e0 Humboldt a Berlino, dove ebbe come insegnanti Ferdinand Georg Frobenius, Hermann Amandus Schwarz, Paul Koebe e Issai Schur. Quest'ultimo soprattutto lo appassion\u00f2 alla ricerca matematica e con la sua supervisione consegu\u00ec il dottorato nel 1921 presentando una tesi sui gruppi abeliani infiniti (\"Unendliche Abelsche Gruppen von Elementen endlicher Ordnung\"); questa fu esaminata anche da Erhard Schmidt.\nDopo il dottorato divenne assistente presso l'Universit\u00e0 di Amburgo e l'Universit\u00e0 di Jena. Nel 1923 divenne professore associato, sotto la guida di Koebe, che poi sostitu\u00ec nell'insegnamento per due semestri dal 1926 al 1927. Nel 1927 divenne docente all'Universit\u00e0 Westf\u00e4lischen-Wilhelms di M\u00fcnster . Nel 1930, sempre a M\u00fcnster, divenne professore straordinario. \nMor\u00ec all'et\u00e0 di soli 37 anni di cancro ai polmoni. Behnke und K\u00f6the lo descrissero nel loro necrologio come persona riservata, molto autonoma e accurata, in particolare nello svolgimento delle sue lezioni.\nNel suo \u201cStudio sulla scomponibilit\u00e0 dei gruppi abeliani primari numerabili\u201d (\"Untersuchungen \u00fcber die Zerlegbarkeit der abz\u00e4hlbaren prim\u00e4ren abelschen Gruppen\" - 1923), Pr\u00fcfer ampli\u00f2 il teorema della base dei gruppi abeliani finiti ai p-gruppi numerabili e introdusse il concetto di ordine di Pr\u00fcfer di un gruppo, quale generalizzazione del caso dei gruppi ciclici: un gruppo ha ordine di Pr\u00fcfer r, se ogni insieme finito di elementi generato da un elemento di periodo r \u00e8 un suo sottogruppo. Lo studio contiene inoltre il teorema di Pr\u00fcfer, che caratterizza i p-gruppi numerabili: un p-gruppo numerabile \u00e8 somma diretta di gruppi di rango 1 se e solo se ogni elemento di cardinalit\u00e0 infinita \u00e8 contenuto in un sottogruppo del tipo p\u221e. Pr\u00fcfer propose inoltre un controesempio, il gruppo di Pr\u00fcfer Z(p\u221e), che evidenzia l'esistenza di p-gruppi numerabili che non sono somma di gruppi di rango 1. In un'opera successiva del 1924 relativa ai gruppi abeliani (Theorie der Abelschen Gruppen - parti 1 e 2) Pr\u00fcfer generalizz\u00f2 i risultati ai moduli su anelli ad ideali principali e introdusse i contenuti delle topologia di Pr\u00fcfer.\nPr\u00fcfer si occup\u00f2 anche di teoria dei numeri, di teoria dei nodi, della teoria di Sturm-Liouville, delle basi topologiche della teoria delle superfici di Riemann e di geometria proiettiva.\nDa lui prendono nome i codici di Pr\u00fcfer, che furono utilizzati in una nuova dimostrazione del principio di Cayley, per i grafi ad albero (Archiv f\u00fcr Mathematik und Physik, Bd.27, 1918, S.742), cos\u00ec come gli anelli di Pr\u00fcfer, anelli commutativi con elementi unitari nei quali ogni ideale regolare finito \u00e8 invertibile."}
{"id": "2304746", "revid": "305330", "url": "https://it.wikipedia.org/wiki?curid=2304746", "title": "J\u00fcrgen Kurt Moser", "text": "Biografia.\nSuo padre era un neurologo di K\u00f6nigsberg. Nel 1943 Moser quindicenne fu costretto ad arruolarsi come molti altri studenti della sua et\u00e0. Dopo la guerra, la famiglia Moser visse profuga nel Meclemburgo; J\u00fcrgen riusc\u00ec comunque ad immatricolarsi nel 1947 presso l'Universit\u00e0 di Gottinga. Fra i suoi insegnanti ci furono Franz Rellich, col quale consegu\u00ec il dottorato nel 1952, e Carl Ludwig Siegel, del quale divenne assistente e col quale in seguito scrisse un libro (Lezioni di Meccanica celeste). Nel 1953/4 ottenne la borsa di studio Fulbright e trascorse un anno alla New York University; nel 1955 vi si trasfer\u00ec definitivamente lavorando presso il Courant Institute of Mathematical Sciences con Richard Courant, anch'egli tedesco emigrato negli Stati Uniti. A partire dal 1957 si trasfer\u00ec al Massachusetts Institute of Technology; nel 1960 divenne Professore al Courant Institute e poi direttore dell'istituto stesso dal 1967 al 1970. Nel 1980 si trasfer\u00ec all'Istituto di ricerca della ETH di Zurigo e ne divenne direttore dal 1984 al 1995; in quello stesso anno fu nominato professore emerito. Mor\u00ec di cancro nel 1999.\nMoser fu un appassionato violoncellista. Sua moglie Gertrude, che conobbe a New York e dalla quale ebbe due figlie, era la figlia di Richard Courant.\nMoser \u00e8 molto noto per la sua collaborazione con Andrei Kolmogorov e Vladimir Arnol'd all'elaborazione del Teorema di Kolmogorov-Arnold-Moser, che ha origine dal problema classico del moto dei sistemi di \"n\" corpi della meccanica celeste. L'importanza del teorema risiede nel fatto di garantire l'esistenza di tori invarianti nello spazio di fase, nei quali i corpi soggetti a piccole perturbazioni si muovono in moto quasi-periodico. Moser vanta ulteriori importanti collaborazioni, in particolare con John Nash per la teoria delle equazioni differenziali alle derivate parziali, e per la teoria dei sistemi integrabili.\nRiconoscimenti.\nMoser \u00e8 stato Presidente dell'Unione Matematica Internazionale dal 1983 al 1986. Ha ottenuto nel 1968 il primo Premio George D. Birkhoff per la matematica applicata, nel 1984 la medaglia Brouwer, nel 1992 la medaglia Cantor, nel 1995 il Premio Wolf per la matematica. Nel 1973 \u00e8 stato membro della National Academy of Sciences degli Stati Uniti. Inoltre Moser partecip\u00f2 attivamente alla costituzione del Max Planck Institut per la matematica applicata di Lipsia."}
{"id": "2304750", "revid": "359553", "url": "https://it.wikipedia.org/wiki?curid=2304750", "title": "Jurgen Moser", "text": ""}
{"id": "2304751", "revid": "767487", "url": "https://it.wikipedia.org/wiki?curid=2304751", "title": "Coppa del mondo di ciclismo su strada femminile 2007", "text": "La Coppa del mondo di ciclismo su strada femminile 2007 (ing.: \"2007 UCI Women's Road World Cup\"), decima edizione della competizione, prevedeva 9 eventi tra il 3 marzo ed il 16 settembre 2007.\nL'olandese Marianne Vos si aggiudic\u00f2 il titolo individuale, mentre la Raleigh-Lifeforce-Creation-HB Pro Cycling Team, squadra svizzera vinse il titolo a squadre."}
{"id": "2304752", "revid": "574302", "url": "https://it.wikipedia.org/wiki?curid=2304752", "title": "Chicago Film Critics Association Awards 1998", "text": "La cerimonia di premiazione della 11\u00aa edizione dei Chicago Film Critics Association Awards si \u00e8 tenuta nel Ritz-Carlton Hotel di Chicago, Illinois, il 1\u00ba marzo 1999, per premiare i migliori film prodotti nell'anno 1998. Per condurre la serata sono stati scelti il noto regista Edward Zwick e l'attrice Virginia Madsen.\nA partire da questa edizione, oltre ai vincitori, \u00e8 stata fornita una lista di cinque candidati.\nVincitori e candidati.\nI vincitori sono indicati in grassetto."}
{"id": "2304756", "revid": "359553", "url": "https://it.wikipedia.org/wiki?curid=2304756", "title": "Juergen Moser", "text": ""}
{"id": "2304763", "revid": "599013", "url": "https://it.wikipedia.org/wiki?curid=2304763", "title": "Kimmo Rintanen", "text": ""}
{"id": "2304769", "revid": "729019", "url": "https://it.wikipedia.org/wiki?curid=2304769", "title": "Geografia del Madagascar", "text": "Il Madagascar \u00e8 la pi\u00f9 grande isola dell'Africa, ed \u00e8 situata nell'Oceano Indiano 400\u00a0km a est della costa del Mozambico. Il Canale del Mozambico la separa dal resto del continente.\nGeografia.\nIl Madagascar, originariamente parte del supercontinente Gondwana, si separ\u00f2 dal resto dell'Africa 165 milioni di anni, a causa della deriva continentale, e rappresenta la quarta isola pi\u00f9 grande del mondo in termini di superficie con 587,040\u00a0km\u00b2. L'isola misura 1.600\u00a0km da nord a sud e 600 da ovest a est, e geograficamente pu\u00f2 essere divisa in cinque distinte regioni: \nIl punto pi\u00f9 elevato \u00e8 il Maromokotro, nella regione del Massiccio Tsaratanana nel nord dell'isola, a 2.876 metri sul livello del mare. Le coste si sviluppano su una lunghezza di 4.828\u00a0km."}
{"id": "2304782", "revid": "767487", "url": "https://it.wikipedia.org/wiki?curid=2304782", "title": "Baybay", "text": "Baybay \u00e8 una municipalit\u00e0 di Prima classe delle Filippine, situata nella Provincia di Leyte, nella Regione di Visayas Orientale.\nIl \"Republic Act\" N. 9389 aveva concesso a Baybay lo \"status\" di citt\u00e0; il 18 novembre 2008 la Corte Suprema delle Filippine ha per\u00f2 accolto un ricorso della \"Lega delle Citt\u00e0 delle Filippine\" annullando la trasformazione in citt\u00e0 di 16 municipalit\u00e0, tra cui Baybay.\nBaybay \u00e8 formata da 92 baranggay:"}
{"id": "2304784", "revid": "1452073", "url": "https://it.wikipedia.org/wiki?curid=2304784", "title": "Sinfonia n. 9", "text": ""}
{"id": "2304786", "revid": "599013", "url": "https://it.wikipedia.org/wiki?curid=2304786", "title": "Patrick Thoresen", "text": "Statistiche.\n\"Statistiche aggiornate a luglio 2012.\""}
{"id": "2304788", "revid": "767487", "url": "https://it.wikipedia.org/wiki?curid=2304788", "title": "Where's My Towel/Industry Standard", "text": "Where's My Towel/Industry Standard \u00e8 il primo album studio del gruppo hardcore punk statunitense Big Boys, pubblicato nel 1981 da Wasted Talent Records.\n\u00c8 stato ristampato nel 2004 da Red C Records."}
{"id": "2304803", "revid": "767487", "url": "https://it.wikipedia.org/wiki?curid=2304803", "title": "Lullabies Help the Brain Grow", "text": "Lullabies Help The Brain Grow \u00e8 il secondo album in studio del gruppo hardcore punk statunitense Big Boys, pubblicato nel 1983 dal Moment Productions. \u00c8 stato ripubblicato nel 2004 da X-Mist Records ed \u00e8 stato prodotto da Spot della SST Records."}
{"id": "2304808", "revid": "767487", "url": "https://it.wikipedia.org/wiki?curid=2304808", "title": "Ormoc", "text": "Ormoc \u00e8 una citt\u00e0 componente altamente urbanizzata (HUC) delle Filippine, situata nella Provincia di Leyte, nella Regione di Visayas Orientale.\nOrmoc \u00e8 formata da 110 baranggay:"}
{"id": "2304812", "revid": "287204", "url": "https://it.wikipedia.org/wiki?curid=2304812", "title": "Monte P\u00e9poiri", "text": "Il Monte P\u00e9poiri (2.674 - in francese \"Mont P\u00e9poiri\") \u00e8 una montagna delle Alpi Marittime. Si trova nel dipartimento francese delle Alpi Marittime tra la valle della Tinea e quella della Vesubia.\nDalla vetta si gode di un'ampia vista sulle montagne del massiccio del Mercantour."}
{"id": "2304814", "revid": "24443", "url": "https://it.wikipedia.org/wiki?curid=2304814", "title": "P\u00e9poiri", "text": ""}
{"id": "2304815", "revid": "1005847", "url": "https://it.wikipedia.org/wiki?curid=2304815", "title": "Elezioni europee del 2009 in Romania", "text": "Le elezioni europee del 2009 in Romania si sono tenute il 7 giugno.\nEuroparlamentari eletti.\nI 33 europarlamentari eletti furono:"}
{"id": "2304816", "revid": "287204", "url": "https://it.wikipedia.org/wiki?curid=2304816", "title": "Monte Pepoiri", "text": ""}
{"id": "2304817", "revid": "648655", "url": "https://it.wikipedia.org/wiki?curid=2304817", "title": "Senseo", "text": "Senseo \u00e8 il nome commerciale di un particolare sistema per la preparazione di caff\u00e8 in cialde prodotto dalle societ\u00e0 olandesi Philips e Douwe Egberts (una societ\u00e0 del gruppo Sara Lee). Le caratteristiche principali, che ne hanno decretato l'enorme successo in tutto il mondo, sono la semplicit\u00e0 d'uso (basta premere un tasto per avere in 30 secondi una tazza di caff\u00e8), il costo contenuto (sia della macchina sia delle cialde) e il sistema brevettato di produzione della schiuma.\nStoria.\nIl sistema viene introdotto inizialmente nei Paesi Bassi nel 2001 per poi essere commercializzato nella maggior parte dei paesi europei (non in Italia), negli Stati Uniti e in Australia.\nUn nuovo modello chiamato Senseo New Generation viene introdotto nel 2007. Questa versione aggiornata permette di regolare l'altezza del portatazze per permettere di usare tazze di varie dimensioni, ha un indicatore luminoso che mostra quando l'acqua non \u00e8 sufficiente per la preparazione di due caff\u00e8 (contrariamente al modello precedente che indicava soltanto se c'era acqua sufficiente per un caff\u00e8), ha un serbatoio per l'acqua pi\u00f9 grande e ha un'opzione che permette all'utente di regolare la lunghezza del caff\u00e8.\nNel 2008 viene introdotto un modello chiamato Senseo Latte Select che aggiunge al precedente modello un contenitore per il latte e permette di preparare, oltre al caff\u00e8 normale, anche cappuccino, latte macchiato e caffellatte.\nSuccesso.\nA soli 7 anni dal lancio Philips e Douwe Egberts hanno dichiarato di aver venduto pi\u00f9 di 20 milioni di macchine per caff\u00e8 Senseo nel mondo. Un successo superiore, per rapidit\u00e0 di penetrazione nel mercato, anche a quello di CD, DVD e cellulari. In Paesi come Paesi Bassi e Belgio una famiglia su due ha una macchina per caff\u00e8 Senseo in casa.\nIl cos\u00ec grande successo, unito alla semplicit\u00e0 delle cialde, ha portato molti produttori di caff\u00e8 a mettere sul mercato cialde compatibili con il sistema Senseo (tra gli altri la Nestl\u00e9, produttrice del sistema concorrente Nespresso, e la catena di supermercati Carrefour). Philips e Douwe Egberts hanno fatto ricorso contro questi produttori rivendicando il brevetto europeo 0 904 717 che descrive il funzionamento del sistema ma l'Ufficio Brevetti Europeo ha stabilito che solo la macchina per il caff\u00e8 pu\u00f2 essere coperta dal brevetto in quanto le cialde non hanno caratteristiche tali da permetterne la brevettabilit\u00e0.\nFunzionamento.\nLa peculiarit\u00e0 principale del sistema Senseo \u00e8 il caratteristico strato di schiuma che ricopre il caff\u00e8. Questo \u00e8 prodotto grazie a un piccolo ugello presente sotto il porta cialde chiamato \"camera della schiuma\" che miscelando aria, vapore e caff\u00e8 produce la schiuma.\nIl porta cialde amovibile ha permesso anche di produrre porta cialde specifici che sostituiti all'originale permettono di ottenere con la stessa macchina caff\u00e8 espresso, cioccolata calda o t\u00e8. Il modello introdotto nel 2008 consente inoltre, grazie allo speciale serbatoio per il latte, di ottenere cappuccino, latte macchiato e caffellatte.\nMiscele.\nEsistono sul mercato un grandissimo numero di cialde che vanno dalle miscele pi\u00f9 classiche disponibili in varie intensit\u00e0 da quelle pi\u00f9 leggere a quelle pi\u00f9 forti. Inoltre, nel corso degli anni, a queste si sono aggiunte altre varianti tra cui quelle decaffeinate, quelle aromatizzate e quelle provenienti da coltivazioni in particolari Paesi come Brasile, Colombia o Kenya.\nCome gi\u00e0 detto, oltre alle miscele di caff\u00e8, sono disponibili cialde per preparare cioccolata calda e t\u00e8 che rendono il sistema Senseo estremamente versatile oltre che semplice da usare."}
{"id": "2304823", "revid": "599013", "url": "https://it.wikipedia.org/wiki?curid=2304823", "title": "No Matter How Long the Line Is at the Cafeteria, There's Always a Seat", "text": "No Matter How Long the Line at the Cafeteria, There's Always a Seat \u00e8 il terzo album di studio del gruppo hardcore punk statunitense Big Boys, pubblicato nel 1984 da Enigma Records.\nSi tratta del disco pi\u00f9 vario della band dal punto di vista musicale, in cui vengono aggiunte influenze dal power pop e dagli H\u00fcsker D\u00fc."}
{"id": "2304830", "revid": "287204", "url": "https://it.wikipedia.org/wiki?curid=2304830", "title": "Golfo di Bacoli", "text": "Il golfo di Bacoli \u00e8 una baia del pi\u00f9 vasto golfo di Pozzuoli, situata tra capo Miseno e il lago Lucrino, nei Campi Flegrei, su cui si affaccia il comune da cui prende il nome.\nGeografia.\nA nord-ovest \u00e8 situato il promontorio di capo Miseno e a sud i laghi di Lucrino, Averno e Fusaro.\nIl golfo si affaccia sul golfo di Pozzuoli ed \u00e8 collocato nel versante est della penisola flegrea.\nStoria.\nFin dall'antica Roma era meta ambita di villeggiatura per le rinomate terme le cui acque possedevano propriet\u00e0 terapeutiche.\nVi venivano a villeggiare i patrizi e gli imperatori, tra cui molti personaggi famosi come Giulio Cesare, di cui \u00e8 stata trovata la villa.\nNel Medioevo, con la caduta dell'Impero romano d'Occidente, l'area cadde in declino. Importanti opere edilizie si registrano solo sotto il dominio aragonese e quello spagnolo, quando fu costruito e ristrutturato il famoso castello, per via della posizione strategica della zona, oggi sede del Museo dei Campi Flegrei."}
{"id": "2304841", "revid": "770813", "url": "https://it.wikipedia.org/wiki?curid=2304841", "title": "Hrvatsko ratno zrakoplovstvo i protuzra\u010dna obrana", "text": "La Hrvatsko ratno zrakoplovstvo i protuzra\u010dna obrana (abbreviato HRZ i PZO) \u00e8 l'aeronautica militare della Croazia e parte integrante delle forze armate croate.\nStoria.\nLa storia dell'aeronautica militare croata risale alla seconda guerra mondiale: durante il conflitto la maggior parte delle forze croate fu inviata sul fronte est con il nome croato \"Hrvatska zrakoplovna legija\" (in tedesco \"Kroatische Luftwaffen Legion\"). Questa forza aerea allora consisteva in uno squadrone di caccia equipaggiato con i Messerschmitt Bf 109 ed uno squadrone di bombardieri equipaggiato con i Dornier Do 17. In particolare lo squadrone di caccia serv\u00ec in Russia e molti dei piloti croati divennero grandi assi, come Mato Dukovac, Cvitan Gali\u0107, Franjo D\u017eal e molti altri.\nL'aeronautica militare dello Stato indipendente di Croazia (Zrakoplovstvo Nezavisne Dr\u017eave Hrvatske o ZNDH) divenne attiva il 19 aprile 1941. Alla fine della guerra tutti gli aeromobili catturati alla ZNDH furono inglobati dall'aeronautica dell'Armata popolare jugoslava.\nL'aeronautica militare croata cos\u00ec come \u00e8 conosciuta oggi \u00e8 nata il 12 dicembre 1991, durante la guerra di indipendenza della Croazia dalla Jugoslavia. Il primo squadrone effettivamente attivo venne creato nel 1992, quando la Croazia fu in grado di acquistare tre MiG-21; nel giro di poco tempo, riuscendo ad eludere l'embargo militare, la Croazia riusc\u00ec ad acquistare un totale di 40 MiG-21. Di questi circa 25 furono messi in grado di combattere, mentre gli altri vennero utilizzati come parti di ricambio. Per quanto riguarda gli elicotteri, una forza aerea venne creata durante la guerra, con l'acquisto di circa venti Mil Mi-8 e dieci Mi-24, che vennero largamente utilizzati durante la guerra del 1995.\nDopo la fine della guerra la maggior parte degli aeromobili utilizzati vennero dismessi e ne vennero acquistati anche alcuni nuovi, come ad esempio venti Pilatus PC-9 e dieci Bell 206 nel 1997.\nL'affare dei MiG-21 ucraini.\nNel 2013 la Difesa croata firm\u00f2 un accordo del valore di 17,5 milioni di euro con l\u2019azienda ucraina UkrSpetsExport per la riparazione e ammodernamento di 7 dei suoi 12 Mig-21 bis/D e la fornitura di altre 5 macchine di provenienza ucraina con consegne completate nel 2015. Nel 2013 la Difesa croata firm\u00f2 un accordo del valore di 17,5 milioni di euro con l\u2019azienda ucraina UkrSpetsExport per la riparazione e ammodernamento di 7 dei suoi 12 Mig-21 bis/D e la fornitura di altre 5 macchine di provenienza ucraina con consegne completate nel 2015. Nel 2016 esplode lo scandalo: due alti funzionari del Ministero Difesa croato vennero accusati di aver accettato tangenti dall\u2019impresa statale ucraina UkrSpetsExport in cambio di \u201cassistenza\u201d nella chiusura del suddetto accordo. Secondo il Jutarnji List, un esame approfondito del velivolo ha rivelato che la parte ucraina ha falsificato la documentazione mentre l\u2019inchiesta ha svelato che gli esemplari ucraini provenivano in realt\u00e0 dalla Bulgaria (e non dallo Yemen come ipotizzato in un primo momento); alcuni di questi presentavano addirittura motori di origine sconosciuta e numeri seriali non coincidenti con quelli specificati nei documenti ucraini. Nel dettaglio i cinque MiG-21 \u201cucraini\u201d si sono rivelati dunque essere vecchi caccia in servizio con l\u2019aeronautica bulgara che hanno operato fino al 1998. UkrSpetsExport li compr\u00f2 a prezzo scontato come \u201cminiere\u201d di pezzi di ricambio, modific\u00f2 i numeri seriali sulle cellule, li ridipinse e li vendette come \u201cattrezzature profondamente modernizzate\u201d. Alla beffa si aggiunge anche la scoperta che i cinque MiG-21 sarebbero stati distrutti (sulla carta) da Sofia, la quale aveva informato per questo motivo la NATO dell\u2019operazione di smantellamento e resta da chiarire in che modo i velivoli siano giunti in Ucraina dalla Bulgaria. Come se non bastasse le dichiarazioni dei vertici militari hanno denunciato un\u2019operazione di manutenzione di scarso livello: il contratto per la riparazione dei MiG-21 e l\u2019acquisto di esemplari di seconda mano indicava una durata operativa di circa 10 anni ma in realt\u00e0 dopo pochi mesi l\u2019Aeronautica militare croata ha ritenuto che i caccia fossero inadatti al volo per via delle costanti perdite di carburante dai serbatoi dei velivoli o persino dell\u2019inaffidabilit\u00e0 della strumentazione di navigazione. Un terribile volo d\u2019addestramento a tal proposito \u00e8 salito alla ribalta delle cronache poich\u00e9 solo l\u2019abilit\u00e0 del pilota croato ha evitato una tragedia con la perdita dell\u2019ufficiale e del MiG stesso. Il ministro della Difesa ucraino Stepan Poltorak, che ha visitato di recente una base aerea sita a Zagabria, ha ammesso alla stampa che l\u2019accordo non \u00e8 stato completamente realizzato come previsto. \u201cQuesta richiesta \u00e8 una conferma ufficiale della scadente riparazione dei nostri caccia in Ucraina per i quali sono stati pagati 132,9 milioni di kunas (22 milioni di dollari) creando una minaccia per le vite dei piloti croati, e al contempo ha fiaccato notevolmente la prontezza al combattimento di un paese membro della NATO.\u201d Secondo il Jutarnji, vi sono seri sospetti che tutta la documentazione fosse falsificata e la riparazione dell\u2019aeromobile non sia mai stata effettuata, tanto che il giornale croato ha definito la storia dei \u201cfalsi MiG\u201d come il pi\u00f9 grande scandalo nella storia delle forze armate croate. Secondo la controparte ucraina invece, lo scandalo \u00e8 effetto della pressione mediatica russa e della concorrenza sleale esercitata da Mosca che danneggerebbe i contratti stipulati da Kiev nonostante \u2013 recita il comunicato stampa \u2013 \u201cl\u2019esistenza di sanzioni dell\u2019UE contro la Russia che dovrebbero escluderla totalmente da futuri contratti come accaduto invece con la revisione di dieci elicotteri Mi-171Sh croati effettuata da Russian Helicopters.\u201d \nIl Ministero della Difesa croato ha chiesto che l\u2019Ucraina sostituisca i velivoli MiG-21 sottoposti a riparazione con nuovi caccia idonei al volo. Secondo il quotidiano Jutarnji list, citando una fonte informata nel ministero della Difesa, si tratterebbe di sostituire almeno quattro aerei. In mezzo a tutto questo bailamme resta lo stato allarmante dell\u2019Aeronautica Militare croata che si dibatte da una decina di anni ormai alla ricerca di validi sostituti dei Mig 21, tra le pressanti richieste delle NATO e i limiti del bilancio destinato alla Difesa.\nProgetti di modernizzazione.\nGi\u00e0 da tempo era stato previsto l'acquisto, a partire dal 2010, di 12 nuovi caccia multiruolo, tuttavia a causa della crisi economica globale che ha avuto le sue inevitabili ripercussioni anche in Croazia, l'anno di avvio del programma \u00e8 stato spostato al 2011-2012. Per\u00f2 nel frattempo accurati studi hanno dimostrato che 12 caccia non sarebbero comunque sufficienti per pattugliare l'intero spazio aereo croato (infatti sarebbero necessari almeno 16-18 caccia). Ad ogni modo una decisione definitiva del governo croato in merito \u00e8 attesa per la met\u00e0 del 2009.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2304842", "revid": "729019", "url": "https://it.wikipedia.org/wiki?curid=2304842", "title": "Aeroporto di Gy\u0151r-P\u00e9r", "text": "L'aeroporto di Gy\u0151r-P\u00e9r (in ungherese: Gy\u0151r-P\u00e9r rep\u00fcl\u0151t\u00e9r) (ICAO: LHPR - IATA: QGY) \u00e8 un aeroporto ungherese situato sulla strada nazionale 81 a 15 km da Gy\u0151r in direzione Sz\u00e9kesfeh\u00e9rv\u00e1r nel comune di P\u00e9r ed abilitato al traffico internazionale.\nStoria.\nIn origine l'aeroporto era militare. Nel 1994 fu fondata la \"Gy\u0151r-P\u00e9r Airport Development Ltd\", societ\u00e0 che da allora gestisce i servizi aeroportuali."}
{"id": "2304845", "revid": "122584035", "url": "https://it.wikipedia.org/wiki?curid=2304845", "title": "EDSAC", "text": "L'Electronic Delay Storage Automatic Calculator (EDSAC) \u00e8 uno dei primi computer elettronici digitali della storia. \u00c8 stato progettato e costruito dall'Universit\u00e0 di Cambridge (Inghilterra), in particolare da Maurice Wilkes e la sua squadra, ispirati dal documento di John von Neumann sull'EDVAC \"First draft of a report on the EDVAC\".\nNel 1947 il progetto venne supportato dalla J. Lyons &amp; Co. Ltd., un'azienda inglese in seguito ricompensata con il primo computer elettronico per uso commerciale: il LEO I (basato sull'EDSAC). Il 6 maggio 1949 fu fatto girare il primo programma sull'EDSAC (il programma calcolava i quadrati perfetti presenti nell'intervallo 0-99).\nL'EDSAC \u00e8 il terzo computer a programma memorizzato della storia e il terzo computer della storia basato sull'architettura di von Neumann, dopo lo Small-Scale Experimental Machine e il Manchester Mark 1.\nPanoramica tecnica.\nComponenti fisici e prestazioni.\nL'EDSAC era realizzato con 3000 valvole termoioniche sistemate su 12 rack. La memoria dell'EDSAC usava linee di ritardo a ultrasuoni, a mercurio, che memorizzavano i dati per brevi intervalli di tempo. L'input era gestito tramite un lettore di bande perforate e l'output tramite telescrivente. Inizialmente vi erano solo due registri, cio\u00e8 il registro accumulatore e il registro moltiplicatore. Nel 1953, David Wheeler, di ritorno dall'universit\u00e0 dell'Illinois, progett\u00f2 un terzo registro, il registro indice.\nL'EDSAC era capace di eseguire 650 istruzioni al secondo, eseguire una moltiplicazione in circa 4.5 millisecondi, e una divisione in circa 200 millisecondi.\nIl suo consumo energetico era di 12 KW, e occupava una superficie di 20 metri quadrati.\nMemoria e istruzioni.\nLa memoria dell'EDSAC consisteva in 1024 locazioni di memoria di 17 bit, anche se inizialmente sono state implementate solo 512 locazioni di memoria. Un'istruzione consisteva in un codice operativo di 5 bit (progettato per essere rappresentato da una lettera mnemonica; ad esempio, l'istruzione di addizione, usava il bit pattern della lettera A), un bit di riserva non usato, dieci bit per un indirizzo di memoria e un bit per controllare se l'istruzione operava su un numero contenuto in un word (17 bit) o due (35 bit).\nL'EDSAC usava il complemento a due, e i numeri binari. Questi erano o di 17 bit (un word) o 35 bit (due word). L'accumulatore aveva una capienza di 71 bit, compreso il segno, permettendo a due numeri della lunghezza di 35 bit di venire moltiplicati senza perdita di precisione.\nLe operazioni disponibili erano: addizione, sottrazione, moltiplicazione, confronto, shift a destra o sinistra, caricare il registro moltiplicatore, immagazzinare (ed eventualmente azzerare) l'accumulatore, leggere un nastro in input, stampare un carattere, no-op, e stop. Non c'era un'istruzione di divisione (anche se erano disponibili alcune subroutine di divisione) e nessun modo di caricare direttamente un numero nell'accumulatore (per fare ci\u00f2 era necessario un'istruzione di azzeramento e salvataggio dell'accumulatore, seguita da un'istruzione di addizione).\nUtilizzo.\nInizialmente le istruzioni erano immesse meccanicamente tramite una serie di interruttori, e caricate nelle prime locazioni di memoria all'avvio. Nel maggio 1949 venne sviluppato il primo linguaggio assembler, che si avvantaggiava della progettazione mnemonica dell'EDSAC, ed era contenuto in esso in 31 word.\nGli utenti preparavano i loro programmi (in assembler) in schede perforate, e quando i programmi erano pronti, li appendevano in un pezzo di corda teso, vicino al lettore di carte forate. L'operatore, procedendo in modo sequenziale, prendeva le schede dal filo e le caricava nell'EDSAC. Oggi questo \u00e8 conosciuto come 'job queue'.\nSe l'EDSAC stampava qualcosa, la carta contenente il programma veniva restituita all'utente insieme al risultato. In caso contrario, gli utenti venivano informati su quale locazione di memoria si era fermato il programma. Eventualmente si poteva montare un monitor CRT per visualizzare il contenuto di una determinata locazione di memoria.\nDopo l'orario d'ufficio, ad alcuni utenti autorizzati veniva concesso di usare la macchina per conto proprio, la quale funzionava fino a tarda notte, finch\u00e9 soffiava una valvola a pressione, solitamente impostata dall'operatore.\nTecniche di programmazione.\nI primi programmatori dovettero fare uso di tecniche oggi disapprovate, specialmente quella di modificare il codice. Poich\u00e9 inizialmente non vi era alcun registro indice, l'unico modo per accedere ad un array era quello di alterare il riferimento alla locazione di memoria di una determinata istruzione.\nIl concetto di subroutine fu inventato da David Wheeler, il quale, con esso ottenne il primo \"Computer Science Ph.D.\" a livello mondiale. Il modo per utilizzare una subroutine era questo: un utente scrive un programma che chiama una subroutine saltando all'inizio della subroutine con l'indirizzo del program counter pi\u00f9 un registro singolo (salto di Wheeler). Per convenzione la subroutine si aspetta questo indirizzo, e la prima cosa che fa, \u00e8 di sovrascrivere la sua istruzione finale di salto con quest'indirizzo, in modo che ritorni al programma. Potevano essere eseguite anche subroutine multiple ed annidate.\nL'utente quindi copiava il codice della subroutine da una cassetta principale sulla propria, dopo il codice del proprio programma.\nAmbiti applicativi.\nIl concetto di subroutine port\u00f2 alla disponibilit\u00e0 di una vasta libreria di subroutine. Dal 1951, erano disponibili 87 routine per uso generale: operazioni aritmetiche, controlli, divisioni, stampa e impaginazione, lettura da input e varie.\nNel 1950 Wilkes e Wheeler usarono l'EDSAC per risolvere un'equazione differenziale relativa alla frequenza dei geni - questo rappresenta il primo uso di un computer in un problema nel campo della biologia.\nNel 1951, Miller e Wheeler usarono la macchina per trovare un numero primo di 79 cifre \u2014 il pi\u00f9 grande conosciuto al tempo.\nNel 1952, A.S. Douglas progett\u00f2 OXO, una versione di tris per l'EDSAC, con un'uscita grafica su un tubo a raggi catodici. Questo \u00e8 stato il primo video-gioco al mondo."}
{"id": "2304852", "revid": "287204", "url": "https://it.wikipedia.org/wiki?curid=2304852", "title": "Modellazione solida", "text": ""}
{"id": "2304857", "revid": "1005847", "url": "https://it.wikipedia.org/wiki?curid=2304857", "title": "Elezioni europee del 2009 in Danimarca", "text": "Le elezioni europee del 2009 in Danimarca si sono tenute il 6 giugno."}
{"id": "2304865", "revid": "1603714", "url": "https://it.wikipedia.org/wiki?curid=2304865", "title": "Chiesa di San Rocco (Venezia, San Polo)", "text": "La chiesa di San Rocco \u00e8 un edificio religioso situato in Campo San Rocco, nel sestiere di San Polo, a Venezia.\nStoria.\nQuando nel 1489 si decise a trasferirsi definitivamente nei pressi dei Frari, la Scuola Grande di San Rocco decise di erigere una chiesa da dedicare al loro santo titolare. Non si sa chi ne fu l'architetto, ma tradizionalmente \u00e8 attribuita al Bon. I lavori vennero finiti in tempi rapidi e l'edificio venne inaugurato nel 1494, anche se la cupola non venne finita prima del 1507. La chiesa era a navata unica con un presbiterio absidato e cupolato affiancato da due cappelle laterali. La facciata era di tipo codussiano, lungo la trabeazione correva l'iscrizione (\"devota a Dio sommo ed eccelso questa scuola vive piamente e il suo patrono san Rocco qui riposa\").Tra 1726 e 1732 la chiesa venne ristrutturata radicalmente su progetto di Giovanni Scalfarotto che vi sostitui il soffitto piatto con una volta interrotta da grandi finestre termali, si conservarono soltanto le vecchie absidi e la cupola. L'inizio dei lavori alla facciata si data invece al 1756, a seguito di un concorso vinto da Giorgio Fossati, il proto della Scuola, ma i lavori si interruppero dopo solo due anni perch\u00e9 il progetto viene ritenuto troppo costoso. Tra il 1765 e il 1769, ignorando quanto gi\u00e0 costruito da Fossati, venne eretta l'attuale facciata da Bernardino Maccaruzzi, che aveva vinto un secondo concorso proponendo una soluzione a due livelli che richiama anche nelle finiture la facciata della vicina Scuola Grande, sovraccaricandola per\u00f2 di sculture. Della facciata originale costruita dal Bon si possono vedere ancora il vecchio portale ed il rosone, che aprono l'ingresso laterale.\nDescrizione.\nEsterno.\nLe quattro nicchie della facciata ospitano altrettante statue di santi e beati veneziani: nel registro inferiore \"Gerardo Sagredo\" e \"Pietro Orseolo\" di Giovanni Marchiori, in quello superiore \"Lorenzo Giustiniani\" e \"Gregorio Barbarigo\" di Giovanni Maria Morlaiter. Tra le due statue del registro superiore sta l'imponente rilievo con \"San Rocco risana gli appestati\" sempre del Morlaiter. A coronamento sopra l'attico la statua di \"San Rocco\" affiancata da altre statue di santi veneziani, \"Pietro Acotanto\" e \"Jacopo Salomonio.\" Sulla lunetta della porta \"San Rocco portato in cielo dagli angeli\" copia bronzea moderna dell'originale del Marchiori murato nella cappella absidale destra."}
{"id": "2304873", "revid": "273939", "url": "https://it.wikipedia.org/wiki?curid=2304873", "title": "Croatian Air Force and Defense", "text": ""}
{"id": "2304876", "revid": "273939", "url": "https://it.wikipedia.org/wiki?curid=2304876", "title": "Aeronautica militare e difesa aerea della Croazia", "text": ""}
{"id": "2304880", "revid": "92920", "url": "https://it.wikipedia.org/wiki?curid=2304880", "title": "Luigi Visconti", "text": ""}
{"id": "2304883", "revid": "767487", "url": "https://it.wikipedia.org/wiki?curid=2304883", "title": "Hermes House Band", "text": "Gli Hermes House Band sono una band dance olandese formatasi a Rotterdam nel 1984.\nStoria.\nIl gruppo raggiunse la fama nel 1994 con la famosa cover del singolo \"I Will Survive\" di Gloria Gaynor, che ha venduto circa 2 milioni e mezzo di copie.\nNel 1998 usc\u00ec un altro singolo di successo, \"Country Roads\", cover della famosa \"Take Me Home, Country Roads\" di John Denver, per la quale fu girato anche un videoclip che ritrae la band in una cittadina del Far West.\nNel 2001, la cover di Live Is Life degli Opus, insieme a DJ \u00d6tzi, raggiunse il 2\u00ba posto in Francia.\nMembri.\nIn studio, i membri sono tre: Sally, Jop e Robin, che cantano e fanno i remix. Nei live, invece, vengono accompagnati da altri musicisti: "}
{"id": "2304888", "revid": "253269", "url": "https://it.wikipedia.org/wiki?curid=2304888", "title": "Derek Richardson", "text": "Biografia.\nNasce a Queensbury, citt\u00e0 centro-orientale dello stato di New York, ed all'et\u00e0 di sedici anni entra a far parte del College of Film nella Florida State University, studiando recitazione fino al 1996. A partire dal 2000, ottiene ruoli minori in varie serie televisive, tra le quali la decennale \"Law &amp; Order - I due volti della giustizia\" e \"Strangers with Candy\". Trasferitosi nel 2002 a Los Angeles alla ricerca di maggiore successo, ottiene un ruolo fisso in due puntate della serie televisiva \"Felicity\", mentre l'anno successivo acquisisce maggiore fama, esordendo nel cinema con la commedia prequel \"Scemo &amp; pi\u00f9 scemo - Inizi\u00f2 cos\u00ec...\", accanto all'amico Eric Christian Olsen.\nNel 2005 ottiene la fortunata parte dell'adolescente Josh nel film horror \"Hostel\", cruda opera del regista Eli Roth, prodotta da Quentin Tarantino. La sua performance nel film gli frutta una nomination agli MTV Movie Awards 2006 come \"performance pi\u00f9 terrorizzante\". Lo stesso ruolo otterr\u00e0 nel successivo sequel della pellicola, \"\". Tra il 2006 e il 2008 ha assunto il ruolo di uno dei protagonisti della serie televisiva \"Men in Trees - Segnali d'amore\", cancellata in Italia a causa dei bassi ascolti."}
{"id": "2304893", "revid": "767487", "url": "https://it.wikipedia.org/wiki?curid=2304893", "title": "Abuyog", "text": "Abuyog \u00e8 una municipalit\u00e0 di Prima classe delle Filippine, situata nella Provincia di Leyte, nella Regione di Visayas Orientale.\nAbuyog \u00e8 formata da 63 baranggay:"}
{"id": "2304899", "revid": "762947", "url": "https://it.wikipedia.org/wiki?curid=2304899", "title": "Beverly Sills", "text": "Biografia.\nNacque a Brooklyn da una famiglia di ebrei rumeni. Sin da piccola rivel\u00f2 le sue doti canore, tanto da cantare giovanissima in alcuni show televisivi e radiofonici. Inizi\u00f2 a prendere lezioni gi\u00e0 a sette anni da Estelle Liebling, una rinomata insegnante di canto, che nel 1937 la fece recitare nel breve film \"Uncle Sol Solves It\", dal quale adott\u00f2 il nome d'arte di Beverly Sills.\nIl debutto sul palcoscenico, dopo alcune partecipazioni a concerti radiofonici, fu nel 1945 con alcune operette di Gilbert e Sullivan. Il debutto operistico avvenne nel 1947, interpretando Frasquita in \"Carmen\" con la compagnia d'opera di Filadelfia.\nNel periodo che segu\u00ec, dopo aver attraversato anche un difficile momento di ristrettezze economiche per la morte del padre, si esib\u00ec con compagnie d'opera private, debuttando nei ruoli di Micaela in \"Carmen\", Violetta ne \"La traviata\", Elena in \"Mefistofele\", fino al 1955, quando entr\u00f2 alla New York City Opera. Divenne ben presto la cantante di riferimento del teatro newyorkese, esordendo nel ruolo di Rosalinde ne \"Il pipistrello\" e iniziando una lunga serie di felici esibizioni: nel 1958 il ruolo di protagonista in \"The Ballad of Baby Doe\", nel 1962 \"Manon\", nel 1964 Regina della Notte ne \"Il flauto magico\", nel 1966 Cleopatra nella ripresa di \"Giulio Cesare\".\nFece inoltre importanti apparizioni negli altri principali teatri nordamericani (Metropolitan, San Francisco, Boston), in prestigiose sedi europee (La Scala, Teatro San Carlo di Napoli, La Fenice di Venezia, Royal Opera House di Londra, Staatsoper di Vienna) e al Teatro Col\u00f3n di Buenos Aires.\nSi ritir\u00f2 dalle scene nel 1980 con un recital d'addio alla New York City Opera, suo teatro d'elezione. L'anno precedente ne era diventata codirettore e successivamente ne fu unica responsabile fino al 1989. Nel 1987 pubblic\u00f2 la sua autobiografia. Dal 1994 al 2002 fu presidente del Lincoln Center a New York e in seguito del Metropolitan Opera House fino al 2005.\nMor\u00ec di cancro all'et\u00e0 di 78 anni dopo un lungo periodo di malattia.\nNote artistiche.\nFu un'autentica virtuosa sotto l'aspetto vocale per agilit\u00e0 ed estensione, accompagnate da notevoli doti espressive, legando la propria fama soprattutto al repertorio belcantistico. Fu inoltre figura di elevato livello artistico come promotrice ed esecutrice di importanti riproposte: \"I Capuleti e i Montecchi\", \"L'assedio di Corinto\" (memorabile la ripresa nel 1969 alla Scala), \"Anna Bolena\", \"Maria Stuarda\", \"Roberto Devereux\", dando impulso in particolare alla cosiddetta \"Donizetti renaissance\" negli anni sessanta e settanta.\nBibliografia.\nDavid Hamilton \"The Metropolitan Opera Encyclopedia\", Simon&amp;Schuster, 1987"}
{"id": "2304900", "revid": "287204", "url": "https://it.wikipedia.org/wiki?curid=2304900", "title": "Unione Sportiva Cagliari 1956-1957", "text": "Questa pagina raccoglie le informazioni riguardanti l'Unione Sportiva Cagliari nelle competizioni ufficiali della stagione 1956-1957.\nStagione.\nNella stagione 1956-1957 il Cagliari disput\u00f2 il decimo campionato di Serie B della sua storia. Fu un campionato, anche alla luce del brillante quinto posto ottenuto un anno prima, abbastanza deludente, concluso al decimo posto. L'avvio dei rossobl\u00f9, guidati in panchina da Rigotti, fu incoraggiante, all'ottava giornata furono secondi ad un punto dalla vetta. Poi arriv\u00f2 una crisi di risultati che port\u00f2 all'avvicendamento in panchina con Piola, allenatore la stagione precedente, richiamato alla guida tecnica. Ma il cambio non port\u00f2 i risultati sperati. Con il nuovo tecnico si persero tutte le trasferte e si chiuse con il peggiore attacco del torneo. Una delle poche soddisfazioni fu il successo sul Verona, che vinse il campionato. Di negativo anche l'eccesso nervosismo che port\u00f2 a ben otto espulsioni nel corso del campionato. Da segnalare l'esordio in prima squadra del giovane difensore proveniente dal vivaio Mario Tiddia, che sar\u00e0 assoluto protagonista della storia del Cagliari negli anni a venire.\nOrganigramma societario.\nArea direttiva\nArea tecnica"}
{"id": "2304909", "revid": "3115", "url": "https://it.wikipedia.org/wiki?curid=2304909", "title": "Gallina (Castiglione d'Orcia)", "text": "Gallina (gi\u00e0 \"Osteria Gallina\") \u00e8 una frazione del comune italiano di Castiglione d'Orcia, nella provincia di Siena, in Toscana.\nGeografia fisica.\nSituata in val d'Orcia, alle pendici settentrionali del massiccio montuoso del Monte Amiata, Gallina si sviluppa lungo il corso del torrente Vellora, che si immette nel fiume Orcia a poco meno di un chilometro dal paese. La frazione dista circa 5\u00a0km dal capoluogo comunale e circa 55\u00a0km da Siena.\nAll'interno della frazione di Gallina passa il quarantatreesimo parallelo terrestre.\nStoria.\nIl borgo di Gallina \u00e8 un antico villaggio agricolo, sorto come stazione di sosta per i pellegrini poich\u00e9 posizionato nel punto dove la via Cassia coincide con la vecchia via Francigena. Chiamato \"Osteria della Scala\", \u00e8 sempre stato molto frequentato dai viaggiatori in pellegrinaggio verso Roma, sino ai tempi recenti. Ha conosciuto una forte espansione negli anni del dopoguerra, ma vi sono ancora a testimonianza del suo passato numerosi casali fortificati ed ex stazioni di posta che mantengono conservato il loro aspetto originario.\nCultura.\nEventi.\nDal 2006, ogni terzo fine settimana di maggio, la pro loco di Gallina organizza, con il patrocinio del comune di Castiglione d'Orcia, l'evento fieristico di \"Valdorcia in fiera\", un appuntamento annuale di carattere agricolo-alimentare durante il quale gli espositori attivi sul territorio presentano i loro prodotti. L'evento \u00e8 allestito presso gli impianti sportivi della frazione.\nLa manifestazione si struttura in pi\u00f9 sezioni distinte a seconda della tipologia dei prodotti: mezzi meccanici, attrezzatura per il giardinaggio, prodotti eno-gastronomici della val d'Orcia e la produzione artigianale tradizionale (ceramica, vimini, ferro battuto)."}
{"id": "2304915", "revid": "7077", "url": "https://it.wikipedia.org/wiki?curid=2304915", "title": "Franco e Filippolo de Veris", "text": "Nel 1385 furono con Giovanni di Benedetto da Como al Duomo di Cremona per affrescare i trentasette episodi dell'antico testamento nel transetto. Il loro capolavoro, ricordato da un'iscrizione e datato 1400, \u00e8 il ciclo di affreschi della chiesa di Santa Maria dei Ghirli a Campione d'Italia, dove spicca il \"Giudizio Universale\" con molti dettagli presi dal mondo cortese e aneddoti grotteschi tipici dello stile gotico internazionale.\nNella chiesa di Santa Maria in Selva nel cimitero di Locarno affrescarono la volta e la lunetta terminale in collaborazione con la bottega di Tommasino da Vimercate, databili ai primi anni del Quattrocento e commissionati da un certo Giovannino detto Pellegrino.\nPer attribuzione vengono loro assegnate anche alcune pagine di un Tacuinum sanitatis della Biblioteca Nazionale di Vienna (Serie Nuova 2644, \"foli\" da 88 a 95)."}
{"id": "2304917", "revid": "125884541", "url": "https://it.wikipedia.org/wiki?curid=2304917", "title": "Carlotta Miti", "text": "Biografia.\nFiglia del regista e produttore Ruggero Miti e di Nadia Morandi, sorella di Gianni, dopo aver studiato danza classica e recitazione all'Accademia di arte drammatica di Bologna, riesce a entrare nel mondo del cinema.\nIl primo film che la vede protagonista \u00e8 \"Dichiarazioni d'amore\" del 1994, film di Pupi Avati, girato a Bologna e presentato al \"Festival di Venezia\". Fra quelli successivi \"Il vento, di sera\" (2004) di Andrea Adriatico, presentato al Festival internazionale del cinema di Berlino.\nHa partecipato a varie fiction TV, tra le quali \"Compagni di scuola\" e \"Incantesimo\".\nNel 2008 interpreta il ruolo di Anna Marin nella soap opera di Rai 3 \"Agrodolce\".\nHa una figlia, Alice, nata nel 1997 e un figlio, Edoardo, nato nel 2009 e frutto della sua relazione con Rudy Zerbi, poi conclusasi."}
{"id": "2304919", "revid": "2091899", "url": "https://it.wikipedia.org/wiki?curid=2304919", "title": "Paolo Romano (scultore)", "text": "Biografia.\nLe notizie che il Vasari riferisce su questo scultore del Rinascimento fiorentino sono del tutto mancanti di ogni riferimento anagrafico e strettamente incentrate sulla rivalit\u00e0 tra questo scultore e il suo pi\u00f9 acceso rivale e coetaneo Mino del Regno, alias Mino del Reame, alias Maestro Mino. Tanto valente e modesto era Paolo Romano quanto l'altro era insolente, arrogante e presuntuoso, che, sempre secondo il Vasari, pi\u00f9 che con le opere si faceva valere a parole. A questo riguardo il Vasari racconta l'episodio della provocazione che fece Mino ai danni di Paolo quando questi ricevette l'incarico da Pio II di realizzare alcune figure, con l'intento di sottrargli questa commissione confidando nel carattere mansueto del suo rivale. Invece Paolo Romano accett\u00f2 sia l'incarico che la scommessa di Mino che dai mille ducati iniziali, vista la mal parata, scese a soli cento che perse insieme alla sua reputazione quando Paolo Romano realizz\u00f2 con maestria le figure commissionategli.\nOpera di Paolo Romano del 1463-1464 \u00e8 la statua di \"San Paolo\" realizzata inizialmente per la cappella di Sisto IV davanti a cui stette del tutto inosservata per anni finch\u00e9 Clemente VII, fine intenditore d'arte, notatala, la fece sistemare sul basamento a lato dell'ingresso del ponte di Castel Sant'Angelo, commissionando successivamente al Lorenzetto la statua di \"San Pietro\", da sistemare sul lato opposto in modo che i due Apostoli fossero a guardia dell'accesso al ponte che conduce a Castel Sant\u2019Angelo e quindi in Vaticano. \nOltre che scultore, Paolo Romano era stato anche un valente orefice secondo quanto riportato anche nel trattato del Filarete. In collaborazione con Nicola da Guardiagrele e con Pietro Paolo da Todi aveva realizzato i dodici apostoli d'argento che si trovavano sopra l'altare della cappella papale prima del sacco di Roma del 6 maggio 1527. \nPaolo Romano nel 1484 scolp\u00ec un bassorilievo raffigurante il capitano delle truppe pontificie Roberto Malatesta, (\"fece una statua d'un uomo armato a cavallo\"), che oggi si trova al Louvre a Parigi. ma ai suoi tempi stava vicino alla cappella di Sant'Andrea nella basilica di San Pietro a Roma. \nFu suo discepolo Giancristoforo Romano.\nCollegamenti esterni.\nOpere di Paolo Romano"}
{"id": "2304920", "revid": "767487", "url": "https://it.wikipedia.org/wiki?curid=2304920", "title": "Alangalang", "text": "Alangalang \u00e8 una municipalit\u00e0 di Quarta classe delle Filippine, situata nella Provincia di Leyte, nella Regione di Visayas Orientale.\nAlangalang \u00e8 formata da 54 baranggay:"}
{"id": "2304922", "revid": "124116827", "url": "https://it.wikipedia.org/wiki?curid=2304922", "title": "M\u00e1t\u00e9szalka", "text": "M\u00e1t\u00e9szalka \u00e8 una citt\u00e0 di 17.557 abitanti situata nella provincia di Szabolcs-Szatm\u00e1r-Bereg, nell'Ungheria nord-orientale."}
{"id": "2304923", "revid": "36426", "url": "https://it.wikipedia.org/wiki?curid=2304923", "title": "Lanfranco De Veris", "text": ""}
{"id": "2304925", "revid": "36426", "url": "https://it.wikipedia.org/wiki?curid=2304925", "title": "Lanfranco de Veris", "text": ""}
{"id": "2304926", "revid": "1005847", "url": "https://it.wikipedia.org/wiki?curid=2304926", "title": "Elezioni europee del 2009 in Svezia", "text": "Le elezioni europee del 2009 in Svezia si sono tenute il 7 giugno."}
{"id": "2304927", "revid": "36426", "url": "https://it.wikipedia.org/wiki?curid=2304927", "title": "Franco de Veris", "text": ""}
{"id": "2304928", "revid": "36426", "url": "https://it.wikipedia.org/wiki?curid=2304928", "title": "Franco De Veris", "text": ""}
{"id": "2304929", "revid": "36426", "url": "https://it.wikipedia.org/wiki?curid=2304929", "title": "Filippolo De Veris", "text": ""}
{"id": "2304930", "revid": "110157", "url": "https://it.wikipedia.org/wiki?curid=2304930", "title": "Von der Skyline zum Bordstein zur\u00fcck", "text": "Von der Skyline zum Bordstein zur\u00fcck \u00e8 il quarto album da solista del rapper berlinese Bushido. L'album \u00e8 uscito il 4 settembre del 2006 attraverso la Label indipendente \"ersguterjunge\".\nContenuto.\nIl nome del disco si basa sul suo album d'esordio da solista Vom Bordstein bis zur Skyline, che \u00e8 stato pubblicato nel 2003 dalla Label indipendente Aggro Berlin.\nIn alcuni pezzi del\u00b4album, Bushido, utilizza alcune rime gi\u00e0 apparse ai tempi in cui era ancora sotto contratto con Label indipendente \"Aggro Berlin\". Su molte tracce, il rapper provoca i suoi ex compagni della Label indipendente \"Aggro Berlin\" Sido, B-Tight e Fler. Ma non solo loro, anche Raptile, Curse, Ercandize, i membri della Label indipendente berlinese Amstaff (soprattutto il rapper Bass Sultan Hengzt), Tefla &amp; Jalee e il rap trio Rapsoul.\nL'album segnala una caratteristica speciale perch\u00e9 \u00e8 un album puro, privo di features.\nProduzione.\nIl disco \u00e8 stato prodotto interamente da Bushido e Kingsize che ha prodotto 2 tracce e ha mixato il disco.\nSuccesso e singoli.\nIl disco ha avuto una buona posizione nella Media Control Charts ovvero 2\u00ba posto.\nDopo soli due settimane dalla pubblicazione del disco, l'album ha ricevuto un disco d\u00b4oro sia in Germania che in Austria.\nIl 31 maggio del 2007 durante una trasmissione televisiva, condotta da Johannes Baptist Kerner, il conduttore ha invitato il rapper come ospite nella trasmissione e ha spiegato al mondo televisivo tedesco che \"Bushido\" con il disco \"Von der Skyline zum Bordstein zur\u00fcck\" ha ricevuto il disco di platino in Germania per aver venduto oltre 200.000 dischi.\nI singoli estratti dal disco sono \"Von der Skyline zum Bordstein zur\u00fcck\" (GER numero 14), \"Sonnenbank Flavour\" (GER numero 15) e \"Janine\" (GER numero 23)"}
{"id": "2304931", "revid": "36426", "url": "https://it.wikipedia.org/wiki?curid=2304931", "title": "Filippolo de Veris", "text": ""}
{"id": "2304932", "revid": "36426", "url": "https://it.wikipedia.org/wiki?curid=2304932", "title": "Franco e Filippolo De Veris", "text": ""}
{"id": "2304933", "revid": "1900059", "url": "https://it.wikipedia.org/wiki?curid=2304933", "title": "Baktal\u00f3r\u00e1nth\u00e1za", "text": "Baktal\u00f3r\u00e1nth\u00e1za \u00e8 una citt\u00e0 di 4.295 abitanti situata nella provincia di Szabolcs-Szatm\u00e1r-Bereg, nell'Ungheria nord-orientale."}
{"id": "2304934", "revid": "36426", "url": "https://it.wikipedia.org/wiki?curid=2304934", "title": "Toesca", "text": ""}
{"id": "2304939", "revid": "767487", "url": "https://it.wikipedia.org/wiki?curid=2304939", "title": "Csenger", "text": "Csenger \u00e8 una citt\u00e0 di 5.085 abitanti situata nella provincia di Szabolcs-Szatm\u00e1r-Bereg, nell'Ungheria nord-orientale."}
{"id": "2304947", "revid": "767487", "url": "https://it.wikipedia.org/wiki?curid=2304947", "title": "Demecser", "text": "Demecser \u00e8 una citt\u00e0 di 4.525 abitanti situata nella provincia di Szabolcs-Szatm\u00e1r-Bereg, nell'Ungheria nord-orientale."}
{"id": "2304949", "revid": "983767", "url": "https://it.wikipedia.org/wiki?curid=2304949", "title": "Societ\u00e0 maya", "text": "La societ\u00e0 maya ha in comune molti aspetti con le altre societ\u00e0 mesoamericane per via dell'alto grado di interazione e diffusione culturale presente in tutta la regione. Anche se la scrittura e le prime nozioni calendariali nell'America centrale non originano con i maya, la scrittura e il calendario maya furono tra i pi\u00f9 evoluti del Nuovo Mondo. Influenze culturali maya si possono identificare anche in luoghi molto lontani dai nuclei originari come il Messico centrale, distante pi\u00f9 di 1000 chilometri dalle citt\u00e0 maya. Analogamente, molte influenze esterne si scorgono nell'arte e nell'architettura in particolare nel periodo postclassico. Questi elementi di fusione sembra abbiano avuto origine da scambi culturali e commerciali pi\u00f9 che da conquiste esterne.\nOrganizzazione politica.\nNel periodo classico l'organizzazione politica dei maya era costituita da un piccolo regno (\"ajawil\", \"ajawlel\", \"ajawlil\") governato da un re ereditario detto \"ajaw\" e in seguito \"k'uhul ajaw\". I termini maya per identificare \"regno\" e \"re\" compaiono nei primi testi scritti in epoca coloniale dove hanno lo stesso significato dei termini utilizzati da Aztechi e Spagnoli per indicare i re e i rispettivi regni.. Questi regni erano costituiti di solito da citt\u00e0 con valore di capitale politica a cui erano annessi sobborghi e citt\u00e0 minori vicine costituendo quella che si potrebbe definire una Citt\u00e0-Stato. Sono esistiti anche regni pi\u00f9 grandi che controllavano estesi territori che includevano regni minori che erano stati assoggettati. L'esteso territorio controllato dalle citt\u00e0 di Tikal e Caracol ne sono un esempio.\nOgni regno aveva un proprio nome che non corrispondeva necessariamente a tutte le localit\u00e0 incluse nel proprio territorio. La sua identit\u00e0 sostanzialmente era costituita da un'unit\u00e0 politica associata ad una dinastia di governanti. Ad esempio il sito archeologico di Naranjo era la capitale del regno di Saal. Il territorio del regno e la sua capitale sono stati chiamati Wakab'nal o Maxam e facevano parte di una pi\u00f9 ampia entit\u00e0 geografica conosciuta come Huk Tsuk. \u00c8 interessante notare che a dispetto delle guerre che talora producevano cambiamenti nella leadership dei governi locali, la maggior parte dei regni non sono mai scomparsi dalla cartina politica fino al collasso dell'intero sistema nel IX secolo. A questo proposito, i regni maya del periodo classico erano molto simili a quelli che i conquistatori spagnoli trovarono al loro arrivo nello Yucat\u00e1n e nel Messico centrale: alcuni microstati erano entrati sotto il controllo di centri pi\u00f9 grandi in seguito a conquista in guerra e/o fusioni di dinastie, tuttavia sussistevano come subunit\u00e0 distinte.\nPresso gli studiosi maya \u00e8 sempre pi\u00f9 accreditato il cosiddetto \"modello di corte\" delle societ\u00e0 maya classiche che mette l'accento sulla centralit\u00e0 della stirpe reale ed in particolare sulla persona del re. Questo approccio considera la totalit\u00e0 degli spazi monumentali maya come espressione delle diverse attivit\u00e0 della dinastia reale: spazi e luoghi (incluse le dimore delle famiglie reali e dei nobili, stanze del trono, templi, sale e piazze per le cerimonie pubbliche) servono a istituzionalizzare e rendere riconoscibili il potere e le gerarchie sociali ma anche a produrre e diffondere valori morali ed estetici atti a definire l'assetto dell'intera societ\u00e0.\nLe fonti spagnole descrivono invariabilmente persino i pi\u00f9 grandi insediamenti maya nello Yucat\u00e1n e in Guatemala come isolati agglomerati di abitazioni raggruppate attorno ai templi e palazzi della dinastia dei regnanti e dei nobili minori. Sebbene esistesse una specializzazione economica tra i centri maya del periodo classico (ad esempio Chunchucmil appare come un centro commerciale non soggetto a nessuna dinastia) questo modello di crescita non si impose come ad esempio presso gli Aztechi la cui capitale Tenochtitl\u00e1n era un grosso centro diviso in diverse aree amministrative. Alcuni studiosi sostengono che le citt\u00e0 maya non fossero dei centri urbani veri e propri ma conglomerati strutturati e concepiti come enormi tenute reali ossia il luogo delle attivit\u00e0 amministrative e rituali della corte. Secondo questo modello teorico, i centri maya erano lo scenario dove le classi nobili privilegiate potevano esercitare ruoli sacri, dove i valori estetici dell'alta cultura venivano formulati e diffusi e dove si svolgevano riti e cerimonie. Le citt\u00e0 maya erano centri autodeterminati e origine di ordine sociale, morale e cosmico. La fine di una corte reale, come nel caso ben documentato di Piedras Negras o Cop\u00e1n, avrebbe causato l'inevitabile scomparsa dell'insediamento associato.\nArte Maya.\nMolti considerano l'arte del periodo classico (200 - 90 d.C.) la pi\u00f9 sofisticata dell'antico Nuovo Mondo. Le sculture e i bassorilievi in stucco a Palenque e la produzione di statue di Cop\u00e1n esibiscono un'accurata attenzione nella rappresentazione della forma umana. Per quanto riguarda la pittura del periodo classico, i pochi esempi giunti ai nostri giorni sono costituiti da decorazioni su ceramica, in particolare vasellame destinato alle tombe dei re. Tuttavia un edificio a Bonampak conserva antichi murales sopravvissuti per fortunose coincidenze. In seguito alla decodificazione della scrittura maya si \u00e8 scoperto che i Maya erano una delle poche civilt\u00e0 dove gli artisti firmavano le proprie opere. \nArchitettura.\nOriginale e spettacolare come l'architettura dell'antica Grecia o della Roma imperiale, l'architettura maya si \u00e8 evoluta nel corso di migliaia di anni; tuttavia sono sopravvissute soltanto le spettacolari piramidi a gradini: costituite da pi\u00f9 livelli, della fine del periodo pre-classico in poi, esse caratterizzavano quella che - ad un esame aerofotogrammetrico di tipo digitale condotto di recente - appare come un'urbanizzazione assai estesa delle pianure mesoamericane.\nTecnologia.\nLa civilt\u00e0 maya \u00e8 considerata come la pi\u00f9 tecnologicamente avanzata di tutte le civilt\u00e0 precolombiane nelle Americhe. Pu\u00f2 essere classificata come civilt\u00e0 dell'et\u00e0 della pietra: nel XVI secolo, all'arrivo dei conquistadores, erano cominciate le prime sperimentazioni con i metalli. L'assenza nel Nuovo mondo di animali da traino (come i cavalli, gli asini e i buoi addomesticati nel vecchio mondo) e di mezzi con ruote spiegherebbe la necessit\u00e0 di avere strade lastricate. L'ossidiana, una vetro vulcanico, veniva impiegata per costruire utensili taglienti e scalpelli in virt\u00f9 della sua durezza e resistenza alla frattura.\nScrittura e alfabetizzazione.\nIl sistema di scrittura Maya (spesso chiamato \"geroglifici\" per la superficiale somiglianza alla scrittura dell'antico Egitto) era un insieme di simboli fonetici e logogrammi. Sovente viene classificato come un sistema di scrittura logosillabico in cui prevalgono i segni sillabici. \u00c8 l'unico sistema di scrittura di epoca pre-colombiana del Nuovo mondo cui si riconosce la propriet\u00e0 di rispecchiare fedelmente la lingua parlata della relativa comunit\u00e0. \u00c8 costituito da pi\u00f9 di mille glifi differenti, sebbene alcuni siano delle varianti di uno stesso segno o significato; molti appaiono solo raramente o sono specifici di alcune localit\u00e0 geografiche. In ogni localit\u00e0 e periodo \u00e8 verosimile che fossero in uso non pi\u00f9 di 500 glifi di cui circa 200 (varianti incluse) avevano un corrispettivo fonetico o sillabico. \nLe iscrizioni pi\u00f9 antiche in caratteri identificabili come maya vengono datate intorno al 200-300 a.C. Altri sistemi di scrittura pi\u00f9 antichi di cui si ha notizia nel centroamerica vennero sviluppati dai Zapotechi e forse dagli Olmechi; in particolare \u00e8 oggetto di studi una forma di scrittura denominata scrittura epi-olmeca o istmiano che alcuni ricercatori ipotizzano essere una forma di transizione tra la scrittura olmeca e quella maya; mancando per\u00f2 esempi attendibili di scrittura olmeca, la questione resta per ora insoluta. Il 5 gennaio del 2006 il National Geographic pubblic\u00f2 uno studio di alcuni scritti Maya risalenti probabilmente al 400 a.C. secondo cui dunque il sistema di scrittura Maya \u00e8 quasi contemporaneo al pi\u00f9 antico conosciuto che \u00e8 quello degli Zapotechi.Nel corso dei secoli i maya hanno sviluppato la loro scrittura in una forma di gran lunga pi\u00f9 complessa e completa di ogni altra ritrovata finora nelle Americhe. \nLa scrittura maya \u00e8 stata in uso dagli esordi fino all'arrivo dei conquistatori spagnoli, con apice durante il periodo classico (200 - 900 d.C.). Sebbene molti centri maya andarono in declino o furono abbandonati completamente, durante o dopo tale periodo l'utilizzo e la diffusione della scrittura maya persistette in alcuni segmenti della popolazione e i primi spagnoli conobbero maya che sapevano ancora leggere e scrivere la loro lingua originale. Purtroppo gli spagnoli mostrarono scarso interesse nei confronti di questi aspetti etno-antropologici e come risultato del tremendo impatto che l'invasone ebbe sulle societ\u00e0 maya, la conoscenza della scrittura fu in seguito perduta probabilmente nell'arco di un paio di generazioni soltanto. \nUna stima approssimativa attesta a circa 1000 i singoli testi scritti che sono stati finora conservati, la maggior parte incisi o dipinti su monumenti in pietra, architravi, steli e vasellame di ceramica. La civilt\u00e0 maya produsse anche una grande quantit\u00e0 di testi scritti su una carta di pregevole fattura chiamata amatl, prodotta a partire dallo strato interno della corteccia di talune specie di alberi di fico, ripiegata a formare una sorta di libro, detto \"codice\". Poco dopo la conquista i preti spagnoli, tra cui il vescovo Diego de Landa, ordinarono la distruzione di tutti i testi scritti su carta dei Maya. Sono sopravvissuti solo 3 codici: il Codice di Dresda, il Codice di Parigi e il Codice di Madrid tra questi solo il primo si presenta in buono stato e con gran parte delle pagine originarie. Un quarto codice, il Codice Grolier, la cui autenticit\u00e0 \u00e8 contestata da una piccola parte di studiosi, \u00e8 composto di poche pagine.\nLe ricerche archeologiche sui siti maya hanno portato alla luce altri frammenti, pezzetti rettangolari di stucco e brandelli dipinti che dovevano appartenere a codici. Questi preziosi rinvenimenti composti frequentemente da materiale organico deteriorato, sono comunque troppo logori per potervi ricavare qualche iscrizione.\nLa comprensione della scrittura e il recupero delle conoscenze maya \u00e8 stato un processo lungo e laborioso. Alcuni elementi sono stati inizialmente decifrati tra la fine del XIX e l'inizio del XX secolo, soprattutto le parti che hanno a che fare con la numerazione, i calendari e l'astronomia. Gli studi pi\u00f9 innovativi cominciarono negli anni 50 e 70 e hanno in seguito conosciuto un rapido sviluppo. Dalla fine del XX secolo gli studiosi sono stati in grado di leggere quasi completamente la maggior parte dei testi Maya, e gli sforzi continuano in tal senso.\nIn riferimento ai pochi scritti maya pervenuti ai giorni nostri, Michael D. Coe, un illustre linguista ed epigrafista dell'Universit\u00e0 di Yale ha affermato: \nLa maggior parte delle scritture superstiti di epoca pre-colombiana sono quelle che si ritrovano su steli e altre pietre scolpite nei siti Maya, molti dei quali erano stati gi\u00e0 abbandonati quando arrivarono gli spagnoli. Le diciture presenti sulle steli danno testimonianza soprattutto delle dinastie che si succedettero al potere e delle guerre dei governanti locali. Sono da menzionare anche le iscrizioni che riferiscono indicazioni sulla vita delle donne. Gran parte del resto dei geroglifici Maya si \u00e8 conservato grazie al vasellame dei corredi funerari molti dei quali descrivono la vita dell'oltretomba.\nStrumenti di scrittura.\nAnche se nei siti archeologici non sono stati trovati utensili, lo studio della produzione artistica maya avvalora l'ipotesi che si utilizzassero pennelli fatti di pelo e penne. I testi redatti in formato di codice erano di solito scritti con inchiostro nero e sottolineature rosse, caratteristica per cui gli Aztechi chiamavano il territorio maya \"La terra del rosso e del nero\".\nScriba.\nGli scriba hanno occupato una posizione di rilievo nelle corti maya ed avevano una loro divinit\u00e0 protettrice zoomorfa (Scimmia urlatrice). \u00c8 probabile che fossero organizzati in strutture gerarchiche. Probabilmente appartenevano a famiglie aristocratiche ed alcuni di loro si crede prestassero servizio nei templi, forse come sacerdoti; altri venivano integrati nelle famiglie reali. Le rappresentazioni artistiche maya spesso raffigurano i regnanti con ornamenti che erano propri degli scriba o caratteristici di chi sapeva scrivere, ad esempio gruppi di penne nei copricapo; inoltre conchiglie o boccette di terracotta contenenti inchiostro sono state trovate accanto a regnanti maya nelle loro sepolture.\nAlfabetizzazione.\nSebbene il numero di logogrammi e fonemi necessari ad esprimersi compiutamente fosse vicino al centinaio, l'alfabetizzazione non sempre era estesa al di fuori delle \u00e9lite nobili. Graffiti scoperti in vari contesti non nobili come ad esempio diciture incise su pentole per il fuoco, mostrano tentativi maldestri di imitare la scrittura.\nMatematica e astronomia.\nSimilmente alle altre civilt\u00e0 mesoamericane, presso i Maya era in uso un sistema di numerazione \"vigesimale\", originato dall'utilizzo delle dita delle mani e dei piedi, e \"quinario\" ossia in base 5, quante sono le dita della mano. Svilupparono indipendentemente il concetto di zero intorno al 400 d.C. (in Europa la nozione di zero comparve nel XII secolo). Nelle iscrizioni i numeri si trovano da soli in date cos\u00ec lunghe che occupano diverse righe per essere scritte oppure qualche volta in somme algebriche lunghe centinaia di righe. I Maya operarono accurate indagini astronomiche: i loro diagrammi sull'osservazione e previsione dei movimenti della Luna, del Sole e di alcuni pianeti sono di qualit\u00e0 sovrapponibile o superiore a qualunque altra civilt\u00e0 che abbia studiato il cielo a occhio nudo.\nIn comune con le altre civilt\u00e0 mesoamericane i Maya utilizzarono una misurazione estremamente accurata dell'anno solare, di gran lunga pi\u00f9 precisa di quella impiegata in Europa come base del Calendario gregoriano. Ciononostante, per uno dei loro calendari i Maya utilizzarono un anno di 365 giorni esatti con un errore di un giorno ogni quattro anni, che avrebbe prodotto con il tempo uno sfasamento nella previsione delle stagioni. Non esistono prove che i Maya utilizzassero anni bisestili, tuttavia \u00e8 probabile che i Maya conoscessero questo errore e si regolassero di conseguenza nella previsione delle stagioni.\nAgricoltura.\nGli antichi Maya disponevano di differenti e sofisticati metodi per la produzione di alimenti. Si \u00e8 ritenuto per molto tempo che la coltivazione su debbiato ( Shifting cultivation) fornisse la maggior parte degli alimenti impiegati dai Maya nella loro dieta; oggi si pensa invece che per sostentare l'abbondante popolazione del periodo classico in alcune aree venissero utilizzate colture permanenti, terrazzamenti, coltivazioni forestali, campi a maggese, raccolta di specie spontanee. Fotografie aeree dimostrano la presenza di campi sopraelevati e canali per l'irrigazione; la composizione attuale della foresta pluviale \u00e8 particolarmente abbondante di specie che avevano un elevato valore economico presso gli antichi maya; lo studio dei pollini nel sedimento dei laghi lasciano pensare che mais, manioca, semi di girasole, cotone, e altre specie utili siano state coltivate in America centrale almeno fin dal 2500 a.C. I Maya coltivavano patate dolci, cacao, fagioli.\nLe popolazioni Maya contemporanee praticano molte di queste forme tradizionali di agricoltura anche se i cambiamenti culturali, economici e climatici e la disponibilit\u00e0 di fertilizzanti sintetici e pesticidi stanno pian piano modificando queste consuetudini.\nGuerra.\nI Maya hanno utilizzato lo strumento della guerra in ogni periodo del loro sviluppo per ottenere vittime sacrificali, per risolvere le controversie con citt\u00e0 rivali, per avere accesso a risorse naturali di importanza critica e per ottenere il controllo sul territorio delle vie del commercio. Le operazioni militari erano importanti per la religione Maya poich\u00e9 le incursioni sui territori circostanti assicuravano le vittime per i sacrifici umani e gli schiavi per la costruzione dei templi. Conflitti su vasta scala furono condotti per decidere della propriet\u00e0 di territori e difenderli e per consolidare il potere economico. \nI maya proteggevano le proprie citt\u00e0 con fortificazioni come ad esempio palizzate, accessi sorvegliati, terrapieni. Alcune citt\u00e0 erano dotate di cinte murarie doppie in modo che l'avanzata dei nemici venisse costretta in corridoi nei quali avvenivano dei veri e propri massacri. Durante il periodo post-classico, a causa della maggiore frammentazione politica del territorio, le guerre interne si moltiplicarono considerevolmente; gli eserciti furono accresciuti e talvolta venivano assoldati mercenari. La distruzione di molti centri urbani maya che segu\u00ec a questi periodi di tumulto e guerre contribu\u00ec al declino dell\u2019intera civilt\u00e0.\nOrganizzazione militare.\nIl sovrano di una citt\u00e0 maya era il comandante supremo dell'esercito. Alcuni re semplicemente dettavano la politica militare, altri invece partecipavano in prima persona alle battaglie. Vi erano gruppi scelti di guerrieri che prestavano servizio per un anno in cambio di vittime sacrificali; le citt\u00e0 pi\u00f9 grandi e i centri religiosi invece possedevano nella maggior parte dei casi una propria milizia. I soldati venivano pagati per la durata del loro servizio in battaglie al termine delle quali tornavano al loro lavoro di contadini o artigiani. Le varie unit\u00e0 militari di uno stesso esercito erano guidate da diversi \"nacom\" ossia una sorta di generale ereditario che decideva la strategia e i rituali da impiegare nel condurre un'azione militare. Alcuni \"nacom\" avevano solo funzioni di stratega e le truppe venivano capeggiate da \"batab\". oppure da altri ufficiali. Durante le guerre pi\u00f9 importanti anche i comuni cittadini combattevano utilizzando armi da caccia e scagliando pietre. Nelle regioni montuose, talvolta anche le donne combattevano le battaglie, secondo le cronache dei nativi.\nRitualit\u00e0 della guerra.\nLe guerre avevano anche significato rituale poich\u00e9 i Maya pensavano che fossero approvate o comunque soggette al giudizio delle divinit\u00e0. I capi militari, in molti casi, avevano anche autorit\u00e0 religiosa. Prima di cominciare i combattimenti, i soldati invocavano la protezione degli dei con danze, canti e musiche suonate con tamburi, fischietti, corni fatti con gusci di conchiglie. Tamburi e grida di guerra davano inizio agli scontri. I soldati trasportavano sul campo di battaglia anche simboli religiosi per spronare e ispirare i compagni. I maya affrontavano il nemico con fierezza e ferocia poich\u00e9 credevano che perire sul campo di battaglia assicurasse loro l'eterna beatitudine mentre l'essere catturati dai nemici era considerata la peggiore delle morti. L'esercito che vinceva una battaglia violava le effigi sacre della compagine sconfitta e talvolta umiliava i leader avversari costringendoli in lunghe prigionie. Il trattamento riservato ai prigionieri di guerra era brutale e spesso si concludeva con la decapitazione.I maya avevano anche un rituale che consisteva nel procurarsi delle piccole ferite su lingua e genitali onde raccogliere una quantit\u00e0 di sangue simbolo di rispetto e ringraziamento verso gli dei. Il sangue offerto poteva essere raccolto su pezzi di carta dove veniva lasciato essiccare e poi bruciato per far giungere in cielo il proprio sacrificio attraverso il fumo.\nArmi e uniformi.\nL'atlatl era una lancia che veniva scagliata con potenza anche a decine di metri di distanza; veniva usata principalmente per la caccia. Venivano inoltre utilizzate cerbottane, mazze dotate di punte taglienti di ossidiana, asce, vari tipi di lancia, e coltelli con lame di selce oppure ossidiana. L'utilizzo di archi e frecce non era particolarmente diffuso. I metalli, che la civilt\u00e0 maya stava appena imparando a conoscere all'arrivo dei conquistadores, furono poco utilizzati.Per quanto riguarda le armature, esistevano solo pochi tipi di elmo; gli scudi invece erano costituiti da vari strati di tessuto intrecciato oppure legno o pelle di animale e venivano variamente decorati. I comandanti degli eserciti maya erano soliti utilizzare un abbigliamento che intimidisse gli avversari e infondesse coraggio ai propri soldati: armature imbottite di cotone, mantelli con simboli religiosi ed elaborati copricapo in legno e tessuto simboleggianti forze mitologiche zoomorfe e lo spirito guerriero.\nFigura della donna.\nDalle pitture, nelle sculture o semplicemente dalle iscrizioni nei geroglifici veniamo a conoscenza di oltre settanta donne aristocratiche Maya ma di poche si hanno dettagli biografici estesi. Solitamente queste donne maya sono mogli o soprattutto madri di re e regnanti i quali le citano, ad esempio, quando esse appartengano ad una stirpe di maggiore levatura rispetto a quella del padre o quando la linea materna sia pi\u00f9 nobile e riconoscibile in generale. Waklahuntah Kabah Kawil, re di Copan, nomina la linea materna proveniente da Palenque e non la paterna. Pakal si riferisce alla propria madre Zac Kuk chiamandola Colomba Bianca (una divinit\u00e0 zoomorfa) e asserendo di aver ereditato da lei il trono nel 615 dopo 3 anni di governo della madre. Tuttavia non esistono monumenti che attestino un periodo di reggenza da parte di Zac Kuk. Sono davvero pochi i casi in cui figure femminili vengono nominate in quanto regine di grosse citt\u00e0 e comunque sono reggenze ad interim, dopo la morte del proprio marito in attesa che il figlio maschio raggiunga un'et\u00e0 compatibile con il trono. Le donne maya erano dedite alla cura della casa, dei figli e alla preparazione degli alimenti tra cui il mais che era alla base dell'alimentazione. Le donne non aristocratiche talvolta aiutavano i mariti nel lavoro dei campi, tessevano e filavano il cotone e confezionavano gli abiti. Si recavano presso i mercati a vendere manufatti che esse stesse producevano come vasi e capi d'abbigliamento e ad acquistare ci\u00f2 di cui avevano bisogno. Ma da sapere \u00e8 che i Maya sacrificavano ragazzine alle divinit\u00e0 gettandole nello Xenote. Queste ragazze erano predestinate a morire fin dalla nascita. Appena nate le si pressava il craneo in modo da affusolarlo fino a farlo diventare a punta, poi le si fissava una pietra tra i 2 occhi e non gliela si toglieva fino a quando non diventava strabica. Poi le si levigarono i denti fino ad appuntirli dopodich\u00e9 si incastonavano in essi pietre preziose. All'et\u00e0 di 14 anni venivano preparate e vestite con diamanti e venivano portate su un carro, seguite dal villaggio, allo Xenote dove venivano gettate e dove affogavano per via della pesantezza del vestito e perch\u00e9 non sapevano nuotare.\nAbbigliamento e decorazione del corpo.\nIl clima umido del centro America ha fatto s\u00ec che pochi esemplari di tessuto si conservassero fino ai nostri giorni in particolare alcuni reperti provenienti dai siti di Rio Azul e Chichen Itsa. L'iconografia su vasi, murales, sculture e codici fornisce per\u00f2 preziose informazioni per ricostruire le abitudini dei Maya.Gli abiti erano ottenuti dal cotone proveniente dalle coltivazioni adiacenti ai villaggi. Il cotone veniva filato a mano con \"telai di cintura\" che tendevano l'ordito da un albero o da un altro punto fermo alla cintura della tessitrice. Si adoperavano coloranti vegetali (piante indigofere da cui si otteneva il color indaco) animali (cocciniglia e chiocciola purpurea per rosso e viola rispettivamente) e minerali (cinabro) sia per colorare le stoffe che per tingere i singoli fili, adoperati poi durante la tessitura per riprodurre con ricami vari disegni e decorazioni. Le stoffe cos\u00ec ottenute erano cucite assieme e avvolte attorno al corpo tramite fasce. I nobili e gli aristocratici utilizzavano copricapi sontuosi, abiti decorati come ad esempio le vesti cerimoniali, gioielli, decorazioni in ambra e madreperla, piumaggi.\nNel periodo classico e postclassico gli uomini usavano il maxtatl ossia una lunga fascia di tessuto che cingeva ripetutamente fianchi e inguine simile ad un perizoma, che gli aristocratici abbellivano con piume e ornamenti; la faldilla che ricopriva il fondoschiena e la capa, una sorta di mantello annodato al collo o alle spalle e che i pi\u00f9 poveri utilizzavano anche come coperta per la notte. Gli ornamenti delle classi pi\u00f9 povere erano costituiti da anelli infissi al naso e alle labbra, orecchini di legno, e di origine animale fatti ossa, denti e gusci di tartaruga. La differenza tra contadini e classi nobili risiedeva soltanto nella sfarzosit\u00e0 della decorazione degli indumenti e nell'uso da parte degli aristocratici di collane, pendenti in giada e madreperla e copricapo decorati come ad esempio quelli dei re e sacerdoti fatti di legno e pelle di giaguaro. Collari, cavigliere, braccialetti in giada, denti di animale e, in epoca tarda, in rame, completavano l'abbigliamento dei pi\u00f9 ricchi.\nLe donne utilizzavano l'huipil una sorta di blusa lunga e larga che talora scendeva fino alle cosce; quechquemitl, una specie di lungo cappuccio che copriva capo e il petto e la corte che era un pezzo di tela avvolto sui fianchi a mo' di gonna.\nI guerrieri adoperavano delle armature imbottite di cotone, i giocatori di palla utilizzavano piume colorate e ornamenti in pietra.\nLe calzature degli uomini e delle donne erano costituite da sandali di pelle intrecciata tenuti assieme da lacci di canapa.\nGli uomini portavano i capelli lunghi, spesso raccolti in trecce. La zona di cuoio capelluto adiacente alla fronte veniva bruciata in modo da far indietreggiare l'attaccatura dei capelli. I lunghi capelli delle donne venivano acconciati in diverse fogge a seconda dello stato sociale e dello stato coniugale. Tatuaggi colorati effettuati tramite aguzzi denti di animale e pitturazione della pelle erano ampiamente praticate soprattutto dalla vita in su. I sacerdoti in particolare si tingevano di azzurro maya, i guerrieri di nero e di rosso, le donne di rosso.\nIl gioco della pelota.\nUno dei riti praticati dai sovrani, ma che ebbe un ruolo centrale nella religione maya di tutti i tempi, era il gioco della pelota. In molte citt\u00e0 dell'epoca si trovavano campi da gioco, ubicati all'interno dei centri cerimoniali. Il significato religioso del gioco della pelota consiste nella rappresentazione della lotta tra elementi cosmici contrari. A volte viene simboleggiata l'opposizione del sole e della luna, del giorno e della notte; altre volte la lotta degli dei terrestri della morte contro gli dei celesti della vita. Il gioco era sempre vincolato agli astri e alla guerra sacra, per il suo significato di scontro tra elementi contrari. Il rituale veniva accompagnato da cerimonie di decapitazione, in cui raramente erano i giocatori a essere immolati. \nLa testa, che veniva rappresentata concretamente dalla palla, durante alcune cerimonie di fertilit\u00e0. Durante il momento della realizzazione del gioco si propiziava magicamente il movimento degli astri o era un rito d'iniziazione. Attraverso diverse partite al gioco della pelota contro gli dei della morte nel mondo sotterraneo, i Divini Gemelli raggiungono la loro apoteosi con la trasformazione in Sole e in Luna. Durante il periodo classico vengono rappresentate diverse divinit\u00e0 e numerosi sovrani, mentre durante il periodo post-classico il rito si secolarizz\u00f2, provocando la nascita di giocatori professionisti e di scommesse.\nAl momento non vi sono dati certi sulle regole del gioco, con il solo uso delle gambe, gomiti e fondoschiena, per segnare il punto/vincere dovessero far passare una specie di palla attraverso un anello di pietra posto in alto alla met\u00e0 del campo da gioco.\nAlcuni studi sono arrivati alla conclusione che erano i vincitori ad essere decapitati, in quanto solo questi ultimi, i pi\u00f9 forti/abili, erano \"degni\" di essere sacrificati agli dei."}
{"id": "2304951", "revid": "767487", "url": "https://it.wikipedia.org/wiki?curid=2304951", "title": "Dombr\u00e1d", "text": "Dombr\u00e1d \u00e8 una citt\u00e0 di 4.243 abitanti situata nella provincia di Szabolcs-Szatm\u00e1r-Bereg, nell'Ungheria nord-orientale."}
{"id": "2304953", "revid": "118687016", "url": "https://it.wikipedia.org/wiki?curid=2304953", "title": "Marek Halter", "text": "Biografia.\nHalter, scrittore ebreo polacco, \u00e8 nato da una madre poetessa yiddish e da un padre tipografo; nei suoi libri affronta molte tematiche legate alla storia del popolo ebraico.\nNel 1940 Marek e i suoi genitori fuggono dal ghetto di Varsavia e trovano rifugio in Ucraina, dove, al loro arrivo, una pattuglia di soldati sovietici li arresta. Vengono trasferiti a Mosca.\nDopo l'invasione dell'Unione Sovietica da parte della Germania nazista il 22 giugno 1941, Marek Halter, i suoi genitori e sua sorella minore, B\u00e9n\u00e9rice, vengono evacuati a Kokand, nella Repubblica socialista sovietica dell'Uzbekistan, una citt\u00e0 di 300.000 abitanti, sommersa dall'arrivo di un milione di rifugiati. B\u00e9n\u00e9rice muore di fame e i genitori di Marek si ammalano.\nRitorno in Polonia e arrivo in Francia.\nNel 1946, all'et\u00e0 di 10 anni, Marek torna in Polonia, dove rester\u00e0 con la famiglia fino alla sua partenza per Parigi nel 1950.\nA quindici anni, Marek, comincia a lavorare con l'attore teatrale e mimo francese, Marcel Marceau. In seguito \u00e8 ammesso alla scuola nazionale delle Belle Arti. La sua prima esposizione di pittura \u00e8 organizzata nel 1955 a Buenos Aires dove rimane due anni. Conosce il presidente Juan Domingo Per\u00f3n di cui diventer\u00e0 amico.\nNel 1957, Marek Halter torna in Francia. Pubblica numerosi articoli in favore dei diritti umani e milita attivamente per la difesa di alcune grandi cause sociali e politiche. Si oppone alle derive del razzismo, dell'antisemitismo e milita in favore della pace in Medio Oriente.\nNel 1967, fonda il Comitato Internazionale per la Pace negoziata in Medio Oriente ed \u00e8 l'artefice dei primi incontri tra leader israeliani e palestinesi.\nNel 1968, crea la rivista \"Elementi\" che sar\u00e0 diretta da sua moglie Clara Halter. Si tratta della prima testata alla quale collaborano al tempo stesso israeliani e palestinesi.\nNel 1972, d\u00e0 vita ad un comitato per la liberazione dello scrittore ebreo sovietico Eduard Kuznetsov e lancia numerose campagne internazionali in favore degli ebrei dell'Unione Sovietica.\nNel 1976, Marek Halter pubblica il suo primo libro, che diverr\u00e0 un best seller, \"Il folle e i re\" (Prix Aujourd'hui) nel quale racconta le sue esperienze in Medio Oriente.\nNel 1981, promuove un comitato Radio-Kabul libera. Nel 1982, \u00e8 eletto presidente dell'Istituto Andrei Sakharov. Nel 1984, preoccupato dall'aumento del razzismo e dell'antisemitismo in Francia, crea con un gruppo di giovani il movimento SOS Racisme.\nDopo sei anni di ricerche, completa il romanzo \"Abraham\", pubblicato in Francia nel 1983. Il libro ottiene in Francia il \"Premio Livre Inter\" e resta per otto settimane nella lista dei best seller stilata dal New York Times.\nNel 1991, crea due centri universitari francesi in Russia, uno a Mosca, l'altro a San Pietroburgo, di cui \u00e8 attualmente il presidente.\nNel 1992, essendo amico di Yitzhak Rabin, Shimon Peres e Yasser Arafat, partecipa attivamente all'organizzazione degli incontri segreti tra israeliani e palestinesi, dapprima a Parigi, poi ad Oslo.\nNel 1994, realizza il suo film \"I Giusti\", che apre nel 1995 il Festival del cinema di Berlino.\nNumerose sue opere sono consacrate a figure femminili storiche e bibliche. Il suo ultimo libro \"La Regina di Saba\" ripercorre la vita della bellissima regina di Saba, Makeda, che, con la sua intelligenza e bellezza, riusc\u00ec ad affascinare il saggio Re Salomone.\nMarek Halter ha pubblicato una ventina di libri, romanzi e saggi. Collabora con pi\u00f9 di una decina di testate internazionali, come ad esempio Lib\u00e9ration, Paris Match, Die Welt, VSD, El Pa\u00eds, The Jerusalem Post, The Forward e La Repubblica."}
{"id": "2304955", "revid": "110157", "url": "https://it.wikipedia.org/wiki?curid=2304955", "title": "Chiesa di Santa Maria in Selva", "text": "La chiesa di Santa Maria in Selva, detta anche della Madonna della Misericordia, si trova a Locarno, in via Vallemaggia. La sua consacrazione risale al 24 febbraio 1424 e si deve a fra' Bartolomeo da Cremona.\nStoria e descrizione.\nCitata esplicitamente in un documento del 1\u00ba maggio 1400, venne parzialmente demolita nella seconda met\u00e0 dell'Ottocento.\nIl campanile e il presbiterio furono risparmiati e inglobati nel cimitero, il principale della citt\u00e0, a cui il tempio d\u00e0 il nome. Di notevole interesse gli affreschi tardogotici dei primi anni del Quattrocento, appartenenti al filone cortese, che ornano volta e pareti. Tra i maestri impegnati Franco e Filippolo de Veris (una delle tre opere ad essi attribuita) e Antonio da Tradate (autore anche del ciclo dipinto nella chiesa della vicina Palagnedra)."}
{"id": "2304956", "revid": "895167", "url": "https://it.wikipedia.org/wiki?curid=2304956", "title": "Seconda guerra Boera", "text": ""}
{"id": "2304957", "revid": "767487", "url": "https://it.wikipedia.org/wiki?curid=2304957", "title": "Feh\u00e9rgyarmat", "text": "Feh\u00e9rgyarmat \u00e8 una citt\u00e0 di 8.712 abitanti situata nella provincia di Szabolcs-Szatm\u00e1r-Bereg, nell'Ungheria nord-orientale."}
{"id": "2304958", "revid": "767487", "url": "https://it.wikipedia.org/wiki?curid=2304958", "title": "Albuera", "text": "Albuera \u00e8 una municipalit\u00e0 di Terza classe delle Filippine, situata nella Provincia di Leyte, nella Regione di Visayas Orientale.\nLa municipalit\u00e0 si \u00e8 scoperta al centro delle cronache nazionali nell'agosto del 2016, dopo che il presidente Rodrigo Duterte ha accusato di narcotraffico il sindaco di Albuera Rolando Espinosa ed il figlio Kerwin. L'amministratore locale, arresosi poco dopo alle forze dell'ordine di sua spontanea volont\u00e0, \u00e8 stato trovato ucciso il 4 novembre seguente nella sua cella al Baybay City Sub Provincial Jail in circostanze molto dubbie.\nAlbuera \u00e8 formata da 16 baranggay:"}
{"id": "2304963", "revid": "1900059", "url": "https://it.wikipedia.org/wiki?curid=2304963", "title": "Ibr\u00e1ny", "text": "Ibr\u00e1ny \u00e8 una citt\u00e0 di 6.937 abitanti situata nella provincia di Szabolcs-Szatm\u00e1r-Bereg, nell'Ungheria nord-orientale."}
{"id": "2304966", "revid": "36426", "url": "https://it.wikipedia.org/wiki?curid=2304966", "title": "Tardogotici", "text": ""}
{"id": "2304973", "revid": "767487", "url": "https://it.wikipedia.org/wiki?curid=2304973", "title": "Babatngon", "text": "Babatngon \u00e8 una municipalit\u00e0 di Quarta classe delle Filippine, situata nella Provincia di Leyte, nella Regione di Visayas Orientale.\nBabatngon \u00e8 formata da 25 baranggay:"}
{"id": "2304978", "revid": "1869172", "url": "https://it.wikipedia.org/wiki?curid=2304978", "title": "BTV (rete televisiva)", "text": "bTV \u00e8 la prima emittente televisiva privata nazionale operante in Bulgaria. La prima trasmissione \u00e8 andata in onda il 1\u00ba giugno 2000 e nel 2001 \u00e8 iniziata la programmazione 24 ore su 24. Dopo alcuni anni di propriet\u00e0 da parte di una controllata di News Corp, nel 2010 \u00e8 stata venduta alla Central European Media Enterprise (CME)."}
{"id": "2304980", "revid": "547034", "url": "https://it.wikipedia.org/wiki?curid=2304980", "title": "Le avventure di Lucio Battisti e Mogol", "text": "Le avventure di Lucio Battisti e Mogol \u00e8 un cofanetto composto da 3 CD uscito il 26 novembre 2004.\nIl disco.\nAnnunciata dalla BMG a fine settembre 2004, l'origine della raccolta fu un'indagine di mercato secondo la quale Battisti costituiva l'artista pi\u00f9 richiesto dal pubblico.\nQuesta compilation segn\u00f2 un punto di svolta nelle pubblicazioni su Battisti: per la prima volta, infatti, venivano pubblicati dei brani inediti (\"Vendo casa\", \"La spada nel cuore\" e \"Le formiche\") in maniera legale e autorizzata. Nonostante ci\u00f2, la raccolta fu duramente criticata per l'ordine non cronologico dei brani e le attribuzioni dei brani e date nel libretto interno apparentemente sbagliate o quantomeno non corredate di opportune spiegazioni.\nIl cofanetto ha avuto un seguito: \"Le avventure di Lucio Battisti e Mogol 2\", pubblicato nel 2005.\nSuccesso.\nLa compilation ebbe un notevole successo: fu il 12\u00ba album pi\u00f9 venduto del 2005, con circa cofanetti venduti.\nRitiro dal commercio.\nIn seguito ad una causa intentata dalle edizioni musicali Acqua azzurra, di cui \u00e8 azionista di maggioranza la vedova di Battisti Grazia Letizia Veronese, nel novembre 2011 la Sony Music \u00e8 stata costretta a ritirare dal mercato le copie ancora in commercio di questo cofanetto e di \"Le avventure... 2\". Il punto di diritto verteva sulla presenza, all'interno dei libretti, dei testi delle canzoni (di propriet\u00e0 delle edizioni musicali) per i quali non era stata chiesta l'autorizzazione.\nBrani.\nTutti i brani sono di Battisti-Mogol, tranne dove specificato."}
{"id": "2304987", "revid": "23047562", "url": "https://it.wikipedia.org/wiki?curid=2304987", "title": "Ferro (minerale)", "text": ""}
{"id": "2304990", "revid": "23047575", "url": "https://it.wikipedia.org/wiki?curid=2304990", "title": "Minerale ferroso", "text": ""}
{"id": "2304992", "revid": "1728", "url": "https://it.wikipedia.org/wiki?curid=2304992", "title": "Modo Umlaut", "text": ""}
{"id": "2304999", "revid": "22475", "url": "https://it.wikipedia.org/wiki?curid=2304999", "title": "Cordelia von den Steinen", "text": "Biografia.\nNasce in Svizzera nella citt\u00e0 di Basilea dove frequenta il liceo e la Scuola di Arte e Mestieri. Nel 1963 arriva a Milano e si iscrive all'Accademia di Brera dove ha come maestro il grande Marino Marini. Nel 1965 si trasferisce a Roma e qui, grazie ad una borsa di studio conferitale dal Museo d'Arte di Basilea, vi lavora per un anno.\nA Carrara conosce nell'estate del 1966 Pietro Cascella, con cui successivamente convoler\u00e0 a nozze. Lavora a Pietrasanta, a parte un anno di soggiorno a Parigi dove vive e lavora nella Cit\u00e9 des Arts, fino al 1977. Nel 1972 nasce il figlio Jacopo. Dal 1977 col marito e il piccolo Jacopo si trasferisce nel castello della Verrucola di Fivizzano.\nHa insegnato disegno e scultura, ha realizzato costumi teatrali e gioielli e sono tantissime le sue opere pubbliche e private, e nei musei, sparse in tutto il mondo. Ha ideato e promosso l'istituzione di Fuga dal Museo, museo diffuso dedicato all'arte scultorea di Pietro Cascella presente sul territorio di Pescara."}
{"id": "2305001", "revid": "167951", "url": "https://it.wikipedia.org/wiki?curid=2305001", "title": "Guido Notari", "text": "\u00c8 noto per essere stato lo speaker ufficiale dell'Istituto Luce.\nBiografia.\nNegli anni venti del Novecento si occupa di commercio sino a diventare direttore della pubblicit\u00e0 alla Rinascente. Dotato di una voce chiara, priva di inflessioni dialettali, prende parte al concorso di annunciatore dell'Ente Italiano per le Audizioni Radiofoniche (EIAR). Risultato vincitore, viene assunto come capoannunciatore prima presso la sede di Milano e poi stabilmente in quella della capitale, dove rimarr\u00e0 fino al 1943 continuando poi a lavorare per la RAI.\nCome lettore di giornali radio e di altri testi, lavorer\u00e0 accanto a Francesco Sormano, Vittorio Veltroni, Fulvio Palmieri, Franco Cremascoli, Titta Arista, Vittorio Cramer, Pia Moretti, Mario Ferretti, Emanuele Urban e altri. Il suo modo di leggere e commentare avvenimenti di vario genere, nel parlare cadenzato, diventer\u00e0 tipico in quel periodo, ma anche per il dopoguerra e sar\u00e0 imitato da molti altri annunciatori radiofonici e lettori di testi sia alla radio sia nei cinegiornali. Sar\u00e0 inoltre il lettore del programma settimanale radio Rai \"Voci dal mondo\".\nContemporaneamente diviene la voce ufficiale a commento del cinegiornale Luce e di svariati documentari, sino agli anni cinquanta. Sar\u00e0 inoltre la voce ufficiale della Settimana Incom dove dal 1946 sino a poche settimane prima della sua morte (dal numero 1 al n\u00b0 1.500) legger\u00e0 tutti i servizi. Nel 1939 il regista Mario Bonnard lo convince a partecipare come attore alla pellicola \"Io suo padre\", con la quale inizier\u00e0 una parallela attivit\u00e0 di attore nel cinema, recitando sempre in piccole parti, in circa 50 film, spesso interpretando dei militari.\nPi\u00f9 fortunata la sua attivit\u00e0 di attore radiofonico, prima nella prosa dell'EIAR e nel secondo dopoguerra in quella della Rai, dove diventer\u00e0 una delle voci pi\u00f9 ricorrenti nelle commedie e nei radiodrammi, sino alla met\u00e0 degli anni cinquanta.\nEttore Scola, nel film \"Una giornata particolare\", lo fa citare da Marcello Mastroianni (che nel film interpreta un annunciatore vessato dal regime fascista a causa della sua omosessualit\u00e0), mentre la sua voce accompagna in sottofondo l'azione scandendo la cronaca radiofonica della visita di Hitler alla capitale, diffusa dalla radio della portiera del condominio. Notari non era un giornalista n\u00e9 un radiocronista, bens\u00ec un annunciatore, cio\u00e8 leggeva testi scritti da altri. Di sicuro non esegu\u00ec la radiocronaca della visita del dittatore tedesco a Roma (1938), che fu organizzata da Fulvio Palmieri, che coordin\u00f2 un gruppo di radiocronisti facenti parte della redazione da lui diretta, presso la sede di Radio Roma dell'EIAR, fra cui un giovanissimo Vittorio Veltroni e Franco Cremascoli. Poich\u00e9 la radiocronaca \u00e8 andata perduta, come gran parte della programmazione radiofonica dell'epoca, il regista Ettore Scola ha utilizzato un documentario dell'Istituto Luce (contrassegnato dalla sigla D031201) commentato dalla voce di Notari, con tagli e aggiunte.\nNotari fu attivo in modo saltuario anche nel doppiaggio.\nUn documentario su di lui \u00e8 stato fatto nel 2015, \"L'ultima voce. Guido Notari\" di Enrico Menduni \nLa morte.\nLa mattina del 21 gennaio 1957, come di consueto, Guido Notari si rec\u00f2 presso gli stabilimenti della Settimana Incom, per assolvervi il suo normale lavoro di direttore del doppiaggio. Di rientro da una gita a Fiumicino, in compagnia della moglie Tina Merlini e del figlio Brunello (che morir\u00e0 giovane in un incidente stradale alcuni anni dopo ), rincasando presso la sua abitazione sita in via Platone n 25, accus\u00f2 un improvviso malore. Il medico urgentemente chiamato, apprest\u00f2 le prime cure, ma gi\u00e0 da subito le sue condizioni apparvero gravi. Mor\u00ec a Roma a causa di un edema polmonare, poco prima delle 22. Il mattino seguente, una gran folla di personalit\u00e0 del cinema e della radio resero omaggio all'attore scomparso."}
{"id": "2305009", "revid": "79227", "url": "https://it.wikipedia.org/wiki?curid=2305009", "title": "Catherine Eddowes", "text": "Venne uccisa la notte di domenica 30 settembre 1888, la stessa notte in cui, meno di un'ora prima, era avvenuto l'omicidio di Elizabeth Stride. Questi due omicidi sono comunemente denominati \"doppio caso\" e sono stati attribuiti a Jack lo Squartatore.\nLa sfortunata vittima, Catherine Eddowes, venne ritrovata in un lago di sangue, a pancia in su. La faccia era sfregiata: naso e lobo dell'orecchio sinistro erano tagliati, cos\u00ec come la palpebra dell'occhio destro, solcata da profondi tagli. Il volto era sfigurato con un taglio a \"V\" sulla parte destra e con numerose lacerazioni sulle labbra tali da mostrare le gengive. Il corpo era sventrato con un taglio dall'inguine alla gola; lo stomaco e gli intestini erano stati estratti e appoggiati sulla spalla destra della donna, il fegato appariva tagliuzzato, il rene sinistro e gli organi genitali erano stati portati via. Per finire, era stata sgozzata con uno squarcio fin quasi alla decapitazione.\nBiografia.\nCatherine Eddowes, nata a Graisley Green, Wolverhampton, si trasferisce a Londra con la sua famiglia, ma poi torna a Wolverhampton per ottenere un posto di lavoro, che perder\u00e0 trasferendosi di nuovo a Londra assieme a un uomo chiamato Thomas Conway, dal quale avr\u00e0 tre figli, una ragazza e due ragazzi. Lascer\u00e0 la famiglia nel 1880, e un anno pi\u00f9 tardi vivr\u00e0 con un nuovo \"partner\" di nome John Kelly, al centro di Londra. Forse inizi\u00f2 a prostituirsi per poter pagare l'affitto, nonostante la sua famiglia abbia sempre negato che ella fosse una prostituta.\nSecondo i rapporti di Scotland Yard, al momento della sua morte aveva i capelli castani ramati scuro, occhi nocciola, e un tatuaggio in inchiostro blu sul suo avambraccio sinistro, \"TC\".\nGli amici di Eddowes la descrivevano come \"intelligente e studiosa, ma in possesso di un forte temperamento\".\nMorte.\nSabato 29 settembre alle 20:30, Catherine Eddowes \u00e8 stata trovata ubriaca ad Aldgate High Street, stesa sulla strada, da PC Louis Robinson ed \u00e8 stata presa in custodia alla stazione di polizia di Bishopsgate, dove rimase fino alle ore 1:00 del 30 settembre. Uscendo dalla stazione, si volt\u00f2 a sinistra in direzione di Aldgate, piuttosto che girare a destra per prendere il percorso pi\u00f9 breve per tornare a casa sua; \u00e8 stata vista viva l'ultima volta da tre testimoni, Joseph Lawende, Hyam Joseph Levy e Harry Harris, in piedi a parlare con un uomo (presumibilmente il suo assassino) presso l'ingresso della chiesa alle ore 1:35. Dieci minuti pi\u00f9 tardi, alle ore 1:45, il suo corpo, orribilmente mutilato, \u00e8 stato trovato nei pressi di Mitre Square da Edward Watkins.\nL'orribile mutilazione di Eddowes e l'estrazione del suo rene sinistro e parte del suo grembo dal suo assassino, portavano la firma di Jack lo Squartatore. L'omicidio della Eddowes \u00e8 stato molto simile all'omicidio di Annie Chapman.\nFunerale.\nCatherine Eddowes fu sepolta luned\u00ec 8 ottobre 1888 in una bara di olmo, nel City of London Cemetery and Crematorium, nel borgo londinese di Newham.\nFoto dall'autopsia.\nDurante l'autopsia furono scattate parecchie foto al cadavere:"}
{"id": "2305010", "revid": "1501558", "url": "https://it.wikipedia.org/wiki?curid=2305010", "title": "Societ\u00e0 Sportiva Calcio Napoli 1964-1965", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1964-1965.\nStagione.\nSul versante societario, questa assume la denominazione \"Societ\u00e0 Sportiva Calcio Napoli S.p.A.\", con Roberto Fiore presidente. Sul piano sportivo, onde rifondare la squadra, viene richiamato in panchina Bruno Pesaola, mentre tra i nuovi arrivi figurano Bean e le future \"bandiere\" Panzanato e Zurlini, oltre al portiere Bandoni.\nLa stagione del rinnovamento si conclude nel modo migliore, con gli azzurri che terminano il campionato di Serie B in seconda posizione, a una sola lunghezza dal primo in classifica, ottenendo cos\u00ec dopo due anni il ritorno in Serie A; tra i protagonisti della promozione, con 12 reti Can\u00e9 emerge quale miglior marcatore napoletano. Buono anche il percorso in Coppa Italia, dove i partenopei eliminano in sequenza il nel primo turno, la nel turno qualificatorio, il nel secondo turno e il negli ottavi, per poi cedere il passo alla nei quarti.\nMaglie.\nSe la classica divisa casalinga non registr\u00f2 variazioni di sorta, in questa stagione assurse agli onori della cronaca la seconda maglia napoletana, bianca con sbarra azzurra: questa, per ragioni scaramantiche, venne utilizzata come prima divisa per gran parte dell'annata, soppiantando di fatto la canonica casacca azzurra."}
{"id": "2305016", "revid": "287204", "url": "https://it.wikipedia.org/wiki?curid=2305016", "title": "Topa (citt\u00e0)", "text": " \nTopa \u00e8 una suddivisione dell'India, classificata come \"census town\", di 5.008 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 44' 39 N e 85\u00b0 28' 33 E.\nSociet\u00e0.\nEvoluzione demografica.\nAl censimento del 2001 la popolazione di Topa ammontava a 5.008 persone, di cui 2.689 maschi e 2.319 femmine. I bambini di et\u00e0 inferiore o uguale ai sei anni erano 787, di cui 402 maschi e 385 femmine, mentre coloro che erano in grado di saper almeno leggere e scrivere erano 3.102, di cui 1.928 maschi e 1.174 femmine."}
{"id": "2305021", "revid": "116489885", "url": "https://it.wikipedia.org/wiki?curid=2305021", "title": "Franti\u0161ek Benda", "text": "Fu il maggiore dei sei figli di Johann Georg Benda Leineweber e di sua moglie Dorotea Brixi. Nacque in Boemia nel villaggio di Altbenatky. Anche se affermava di essere nato il 25 novembre, l'atto di battesimo afferma che fu battezzato tre giorni prima, il 22. Sembra che l'effettiva data di nascita non sia stata registrata, ma probabilmente \u00e8 non pi\u00f9 di uno o due giorni prima del battesimo.\nPressoch\u00e9 autodidatta di formazione, dal padre impar\u00f2 a suonare l'oboe nonch\u00e9 il fagotto, il corno e l'arpa. In giovent\u00f9 era corista a Praga e quindi nella Cappella Reale di Dresda. In quell'epoca cominci\u00f2 a studiare violino, e presto entr\u00f2 in una compagnia di musicisti itineranti che suonavano a feste e fiere. A diciott'anni lasci\u00f2 tale genere di vita e ritorn\u00f2 a Praga, per spostarsi poi a Vienna, dove continu\u00f2 per un breve periodo lo studio del violino sotto Carl Heinrich Graun, un allievo di Tartini. Dopo due anni fu nominato maestro di cappella a Varsavia; divenne poi membro della banda del Principe Reale di Prussia, e quindi \"Konzertmeister\" dell'orchestra di corte del re.\nFu un virtuoso del violino, abile soprattutto nella rapidit\u00e0 di esecuzione e distinti nella dolcezza dei suoni pi\u00f9 acuti. Ebbe molti allievi e scrisse un gran numero di opere, soprattutto esercizi e studi per violino."}
{"id": "2305022", "revid": "1442080", "url": "https://it.wikipedia.org/wiki?curid=2305022", "title": "Giudizio universale (De Veris)", "text": "Il Giudizio universale di Franco e Filippolo de Veris \u00e8 un grande affresco conservato nell'esterno della chiesa di Santa Maria dei Ghirli di Campione d'Italia. Risale al 1400 ed \u00e8 una delle opere pi\u00f9 interessanti pervenuteci del gotico internazionale lombardo, nel filone espressivo-grottesco, lo stesso di Belbello da Pavia.\nDescrizione.\nConsiderato il capolavoro della bottega di padre e figlio De Veris, \u00e8 ricordato nell'attribuzione e nella datazione (completato il 23 giugno 1400) da un'iscrizione, oggi illeggibile, ma trascritta da Gerspach e Toesca (una copia antica della stessa scritta, incisa in marmo, si trova murata nel primo pilastro del portico).\nL'opera \u00e8 composta di due zone: una superiore, di dimensioni maggiori e di qualit\u00e0 superiore, forse opera del padre Franco, e una inferiore, con le torture dell'Inferno.\nNella parte superiore Cristo giudice siede su un trono d'impianto architettonico gotico, contornato da angeli riccamente abbigliati, recanti gli strumenti della Passione; ai lati, gruppi di dannati e di beati dipinti con particolare realismo.\nL'inferno, su sfondo rosso cupo, \u00e8 rappresentato con crudo realismo, con i vari tormenti inflitti ai peccatori.\nAll'estrema destra si trova una scena cortese, dove un giovane aristocratico, riccamente abbigliato, sta in piedi davanti a una donna e le dedica una canzone, mentre alla sua sinistra un servo grottesco suona un rabel, una sorta di viola, e sembra battere il tempo col piede destro. Il carattere trascendentale dell'affresco viene indicato in alto dal Sole, dalla Luna e dalle figure allegoriche dei quattro elementi (aria, terra, fuoco, acqua)."}
{"id": "2305026", "revid": "23048574", "url": "https://it.wikipedia.org/wiki?curid=2305026", "title": "6502", "text": ""}
{"id": "2305027", "revid": "203463", "url": "https://it.wikipedia.org/wiki?curid=2305027", "title": "Lista di grandi maestri di scacchi", "text": "Di seguito \u00e8 riportata una lista dei Grandi Maestri di scacchi (GM) nominati dalla Federazione Internazionale degli Scacchi (FIDE) dal 1950, anno di istituzione del titolo, al 29 settembre 2021.\nCome mostrato nei diagrammi a fianco, il numero di grandi maestri \u00e8 aumentato molto rapidamente dal 1950 ad oggi. In marzo 2020 la FIDE elenca grandi maestri in vita.\nNel 1950 la FIDE decise di non attribuire titoli \"post mortem\", per cui tutti i campioni deceduti prima del 1950, per es. Lasker, Nimzowitsch, Capablanca e Alechin, non sono compresi in questa lista.\nLa nazionalit\u00e0 \u00e8 riferita alla Federazione nazionale di appartenenza, indipendentemente dal paese di nascita o di residenza. Negli ultimi anni diversi grandi maestri hanno cambiato federazione, per cui la nazionalit\u00e0 pu\u00f2 essere indicata diversamente da altre fonti. L'anno \u00e8 quello in cui la FIDE ha attribuito ufficialmente il titolo.\nI GM dell'ex Unione Sovietica sono indicati come russi, ucraini, ecc. in base al luogo di nascita. \nAnalogamente per i GM dell'ex Cecoslovacchia (Repubblica Ceca oppure Slovacchia). I grandi maestri deceduti sono indicati con il simbolo (\u2020) nella terza colonna.\nA seguire \u00e8 riportato un elenco di Paesi che hanno almeno 15 grandi maestri.\nPaesi con almeno 15 grandi maestri.\nClassifica dei Paesi con almeno 15 Grandi maestri (viventi). \u00c8 indicato anche il numero di Maestri internazionali (IM) e il totale dei giocatori con almeno il titolo di Maestro FIDE (inclusi i Maestri FIDE femminili)."}
{"id": "2305033", "revid": "36426", "url": "https://it.wikipedia.org/wiki?curid=2305033", "title": "Fratelli Zavattari", "text": ""}
{"id": "2305040", "revid": "287204", "url": "https://it.wikipedia.org/wiki?curid=2305040", "title": "Topchanchi", "text": " \nTopchanchi \u00e8 una suddivisione dell'India, classificata come \"census town\", di 5.397 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 53' 60 N e 86\u00b0 12' 0 E e ha un'altitudine di 303 .\nSociet\u00e0.\nEvoluzione demografica.\nAl censimento del 2001 la popolazione di Topchanchi assommava a 5.397 persone, delle quali 2.864 maschi e 2.533 femmine. I bambini di et\u00e0 inferiore o uguale ai sei anni assommavano a 802, dei quali 398 maschi e 404 femmine. Infine, coloro che erano in grado di saper almeno leggere e scrivere erano 3.050, dei quali 1.964 maschi e 1.086 femmine."}
{"id": "2305042", "revid": "647919", "url": "https://it.wikipedia.org/wiki?curid=2305042", "title": "Mafia ebraica", "text": ""}
{"id": "2305045", "revid": "287204", "url": "https://it.wikipedia.org/wiki?curid=2305045", "title": "Tenu Dam-cum-Kathhara", "text": " \nTenu Dam-cum-Kathhara \u00e8 una suddivisione dell'India, classificata come \"census town\", di 20.443 abitanti, situata nel distretto di Bokaro, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 45' 17 N e 85\u00b0 51' 21 E.\nSociet\u00e0.\nEvoluzione demografica.\nAl censimento del 2001 la popolazione di Tenu Dam-cum-Kathhara assommava a 20.443 persone, delle quali 10.776 maschi e 9.667 femmine. I bambini di et\u00e0 inferiore o uguale ai sei anni assommavano a 3.789, dei quali 1.961 maschi e 1.828 femmine. Infine, coloro che erano in grado di saper almeno leggere e scrivere erano 11.460, dei quali 7.292 maschi e 4.168 femmine."}
{"id": "2305049", "revid": "287204", "url": "https://it.wikipedia.org/wiki?curid=2305049", "title": "Tisra", "text": " \nTisra \u00e8 una suddivisione dell'India, classificata come \"census town\", di 53.547 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 43' 07 N e 86\u00b0 26' 21 E.\nSociet\u00e0.\nEvoluzione demografica.\nAl censimento del 2001 la popolazione di Tisra assommava a 53.547 persone, delle quali 29.719 maschi e 23.828 femmine. I bambini di et\u00e0 inferiore o uguale ai sei anni assommavano a 8.130, dei quali 4.070 maschi e 4.060 femmine. Infine, coloro che erano in grado di saper almeno leggere e scrivere erano 30.836, dei quali 20.303 maschi e 10.533 femmine."}
{"id": "2305051", "revid": "106908", "url": "https://it.wikipedia.org/wiki?curid=2305051", "title": "Bastion (personaggio)", "text": "Bastion \u00e8 un personaggio dei fumetti creato da Scott Lobdell (testi) e Pascual Ferry (disegni), pubblicato dalla Marvel Comics. Fatto un breve cameo sulle pagine di \"X-Men\" n. 56 (maggio 1996), Bastion venne pienamente mostrato la prima volta su \"Uncanny X-Men\" n. 333 (giugno 1996). Risultato dell'unione mistica degli androidi Master Mold e Nimrod, Bastion \u00e8 un essere umano a tutti gli effetti, avente per\u00f2 una mente computerizzata e la caratteristica programmazione delle Sentinelle volta allo sterminio della razza mutante.\nBiografia del personaggio.\nOrigini.\nBastion prese vita dopo che la sentinella futuristica Nimrod attravers\u00f2 il portale mistico noto come \"Seggio Periglioso\" al seguito della X-Man Rogue. Venuto in contatto con uno dei tanti componenti di Master Mold, che cominci\u00f2 quindi ad invadere la sua programmazione originale, dopo essere passato per il \"Seggio\", Nimrod ne riemerse sotto forma di essere umano dotato per\u00f2 di mente cibernetica. Incontrata Rose Gilberti, e dimentico della proprio missione originaria, vale a dire sterminare il genere mutante, l'uomo chiamato Bastion visse per un breve periodo con la donna, fino a quando entr\u00f2 in contatto con il gruppo anti-mutanti \"Amici dell'Umanit\u00e0\" guidato da Graydon Creed e ricord\u00f2 il motivo della sua esistenza.\nOperazione: Zero Tolerance.\nUtilizzati gli \"Amici dell'Umanit\u00e0\" per farsi strada all'interno dell'apparato governativo americano, Bastion convinse i responsabili del progetto Sentinella ad affidargli la creazione di un nuovo modello: le \"Sentinelle Omega\". Due eventi sancirono quindi l'inizio dell\"'Operazione: Zero Tolerance\", la caduta di Onslaught e la morte di Greydon Creed, con le quali al cyborg fu data carta bianca nella trasformazione di comuni esseri umani in Sentinelle Omega. Durante l'operazione, il gruppo di cyborg riusc\u00ec a catturare Jubilee ed altri membri degli X-Men, a prendere il controllo dello Xavier Institute e ad ottenere il possesso dei \"Protocolli Xavier\", una lista di file contenenti informazioni su come eliminare fisicamente qualunque mutante fosse mai entrato nelle file degli X-Men. Persuaso dal senatore Robert Kelly e da Henry Peter Gyrich, il presidente sospese l'operazione e ordin\u00f2 allo \"S.H.I.E.L.D.\" di catturare Bastion, cosa avvenuta poi con l'aiuto di Uomo Ghiaccio, Cecilia Reyes e Marrow. Tuttavia, Bastion riusc\u00ec a fuggire dalla prigionia e tent\u00f2 di attuare una seconda crociata mutante, ma fu fermato da Cable e riconsegnato alla custodia dello \"S.H.I.E.L.D.\", solo per essere pi\u00f9 tardi decapitato da Wolverine, in quel momento utilizzato da Apocalisse come Morte, uno dei suoi Cavalieri.\nTemplate.\nTrovati i resti di Bastion e rimessili insieme, l'ex agente dello \"S.H.I.E.L.D.\" Mainspring, era pronto a dare il via al suo progetto di studio e distruzione dei Phalanx. Insieme al gruppo di scienziati con i quali lavorava, Mainspring perse per\u00f2 il controllo di Bastion, che adottato il nome di \"Template\" ed un nuovo corpo, uccise tutti i responsabili del progetto. Fuggito, Template si scontr\u00f2 con Warlock e Wolfsbane e scomparve nel nulla. Tempo dopo Ms. Marvel contatt\u00f2 gli X-Men per informarli del luogo nel quale il cyborg si trovava, e sollecitare un loro intervento; Shadowcat, Gambit e Wolverine furono inviati nel luogo dove si trovava, solo per essere poi ingannati da quest'ultimo con una serie di ologrammi. Il gruppo riusc\u00ec a riprendere i file che Bastion aveva rubato ai tempi di \"Operazione: Zero Tolerance\", ma il cyborg riusc\u00ec a fuggire nuovamente.\nX-Force.\nDopo gli eventi di \"Messiah Complex\" un gruppo di Purificatori fece irruzione all'interno di un deposito \"S.H.I.E.L.D.\" da dove trafug\u00f2 la testa di Bastion. Riunitala con il corpo di Nimrod, diedero nuova vita all'androide che non perse tempo prima di mettersi alla guida del gruppo religioso. Scoperto che nessuna forza terrestre avrebbe mai potuto metter fine alla razza mutante, Bastion trov\u00f2 sommerso sul fondo del mare il corpo della creatura cibernetica Magus, dal quale ne estrasse una porzione per poi iniettarla nei corpi di coloro che intendeva controllare per i suoi fini.\nAltre versioni.\n\"L'era di Apocalisse\".\nNell'universo alternativo noto come \"L'era di Apocalisse\", Bastion viene nominato ma mai mostrato. Alcuni X-Men discutono di una sua eventuale rimozione da un qualche incarico, mentre sono impegnati in missione."}
{"id": "2305052", "revid": "767487", "url": "https://it.wikipedia.org/wiki?curid=2305052", "title": "Geografia matematica", "text": "La geografia matematica \u00e8 una branca della geografia che si occupa di rappresentare e misurare la Terra e di studiarne il movimento in relazione agli altri corpi del sistema solare. Si suddivide in:"}
{"id": "2305053", "revid": "287204", "url": "https://it.wikipedia.org/wiki?curid=2305053", "title": "Tati (citt\u00e0)", "text": " \nTati \u00e8 una suddivisione dell'India, classificata come \"census town\", di 10.496 abitanti, situata nel distretto di Ranchi, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 22' 09 N e 85\u00b0 25' 54 E.\nSociet\u00e0.\nEvoluzione demografica.\nAl censimento del 2001 la popolazione di Tati assommava a 10.496 persone, delle quali 5.710 maschi e 4.786 femmine. I bambini di et\u00e0 inferiore o uguale ai sei anni assommavano a 1.523, dei quali 828 maschi e 695 femmine. Infine, coloro che erano in grado di saper almeno leggere e scrivere erano 7.512, dei quali 4.553 maschi e 2.959 femmine."}
{"id": "2305057", "revid": "76963", "url": "https://it.wikipedia.org/wiki?curid=2305057", "title": "Gary Hershberger", "text": "Biografia.\nAttore professionista dal 1985, dopo diverse apparizioni televisive, tra cui la commedia \"Free Ride\", nel 1987 ottiene la prima scrittura importante grazie al film \"Affittasi ladra\". Nel 1988 si aggiudica la parte del Tenente Wilkins nel film per la televisione \"\".\nLa sua notoriet\u00e0 \u00e8 comunque dovuta al ruolo di Mike Nelson in \"I segreti di Twin Peaks\", personaggio che peraltro reinterpreta anche nel prequel \"Fuoco cammina con me\". Fresco di successo, nel 1992 partecipa al film di Phil Alden Robinson \"I signori della truffa\".\nTra il 2001-2002 interpreta Matthew Giraldi in otto episodi di \"Six Feet Under\". Tra il 2005 e il 2007 partecipa come guest star a \"The O.C.\" e \"Grey's Anatomy\". Ha partecipato anche a un episodio de \"La signora in giallo\" e \"Tenente Colombo\"."}
{"id": "2305059", "revid": "1371684", "url": "https://it.wikipedia.org/wiki?curid=2305059", "title": "El-Khurru", "text": "El-Khurru ( o El-Kurru) \u00e8 un sito archeologico sudanese la cui antica citt\u00e0 era conosciuta agli Egizi come \"Kry\" (oppure Kary o Karoy o Kuru).\nPosto sulla riva orientale del Nilo a circa 13 km a sud di Gebel Barkal ospita la necropoli reale di Napata che comprende, tra l'altro, le piramidi dei sovrani della XXV dinastia egizia Pianki, Kashta, Shabaka, Tenutamon escluso Taharqa e risalente a molte generazioni precedenti.\nLa necropoli fu in uso dal IX secolo fino al VII a.C.\nIl sito \u00e8 stato scavato negli anni 1918-19 dall'egittolo George Reisner ed \u00e8 stata trovata anche la sepoltura, disposta in 4 file, di 24 cavalli reali adorni di piume ed amuleti.\nCollegamenti esterni.\nhttp://www.narmer.pl/pir/pirnub_en.htm"}
{"id": "2305061", "revid": "21880", "url": "https://it.wikipedia.org/wiki?curid=2305061", "title": "Sottofamiglia (tassonomia)", "text": ""}
{"id": "2305067", "revid": "287204", "url": "https://it.wikipedia.org/wiki?curid=2305067", "title": "Ponte di San Lorenzo", "text": "Il ponte di San Lorenzo \u00e8 un ponte romano ad arco ribassato sul fiume Brenta a Padova. Il ponte, che si trova nella citt\u00e0 vecchia, si trova da secoli in un notevole stato di incorporazione da parte degli edifici circostanti. Dal punto di vista della storia dell'architettura il ponte di San Lorenzo \u00e8 uno dei primi ponti ad arco ribassato del mondo ed \u00e8 particolarmente significativo per la snellezza delle pile, insuperata nel mondo antico.\nPosizione.\nIl ponte di San Lorenzo \u00e8 uno dei quattro ponti che nella Padova romana attraversavano il Medoacus, il Brenta, sul cui letto poi si trasfer\u00ec l'attuale Bacchiglione ai tempi della Rotta della Cucca. Questo ponte a 3 archi si trova in via San Francesco vicino all'universit\u00e0 di Padova, dove \u00e8 ininterrottamente stretto tra edifici, che nel corso dei secoli si sono avvicinati sempre pi\u00f9 al fiume. Solo l'arco orientale \u00e8 tuttora visibile per la sua gran parte e per come si protende sul letto del fiume ormai ristretto. Il resto del ponte, intatto, continua sotto l'attuale manto stradale e pu\u00f2 essere visitato come monumento architettonico. Gli scavi del 1773 e del 1938, durante i quali parti del ponte furono temporaneamente sgombrate, furono sfruttati per compiere ispezioni archeologiche pi\u00f9 precise.\nAltri due ponti romani a Padova si trovano in un analogo stato incorporato: il ponte Corbo e il ponte Altinate in via Altinate, entrambi basati su archi semicircolari. Il quarto ponte antico \u00e8 il ponte di San Matteo vicino all'omonima chiesa.\nCostruzione.\nIl ponte di San Lorenzo \u00e8 lungo 53,30 metri e largo 8, 35 metri. Il contenuto di un'iscrizione presente sul ponte circoscrive l'epoca della fondazione tra il 47 e il 30 a.C. Il ponte \u00e8 di particolare interesse dal punto di vista della storia della tecnica per i suoi archi particolarmente bassi e per le sue snelle pile. I tre archi hanno luci di rispettivamente 12,8, 14,4 e 12,5 metri, il che corrisponde a 3,7 volte la freccia. In altri termini l'arco descritto \u00e8 un segmento di cerchio di 113 gradi. Per questo il ponte di San Lorenzo presenta un profilo decisamente pi\u00f9 piatto rispetto ai ponti con arco semicircolare (180 gradi), preferiti dai costruttori romani.\nLa larghezza delle pile dei ponti romani variava - per quanto emerso - tra la met\u00e0 ed un quinto della luce; le pile snelle, offrendo minore resistenza al flusso, riducono il rischio di travolgimento. Le pile del ponte di San Lorenzo sono larghe 1,72 metri, cio\u00e8 soltanto un ottavo della luce. Pile tanto sottili si sono ricominciate a costruire solo nel tardo medioevo."}
{"id": "2305070", "revid": "767487", "url": "https://it.wikipedia.org/wiki?curid=2305070", "title": "Luciano Zotti", "text": "Biografia.\nSi diplom\u00f2 come pianista al conservatorio Niccol\u00f2 Piccinni di Bari il 12 settembre 1953, studiando con il maestro Nino Rota.\nInizi\u00f2 quindi a suonare in alcuni gruppi, fino a formare \"I 5 del Sud\", con cui ottenne un contratto discografico dapprima con la Vik e poi con l'RCA Camden e pubblic\u00f2 alcuni dischi.\nNel 1961 si classific\u00f2 al secondo posto al Trieste Jazz Festival con la sua composizione \"Smog\".\nNel dicembre 1962 fece parte del Franco Godi Quartet, in Svizzera con Franco Boldrini (contrabbasso) e Piero Barbetti (batteria)\nNel 1963 partecip\u00f2 alla trasmissione televisiva Gran Premio, nella squadra delle Puglie (con Tino Schirinzi).\nNel luglio del 1964 gli fu offerto di lavorare per il maestro Carlo Alberto Rossi come Direttore Musicale della Fonorama (studio di registrazione di propriet\u00e0 dell'etichetta discografica CAR Juke Box) dove ebbe il piacere di lavorare con artisti come Sarah Vaughan, Mina, Lionel Hampton ed altre personalit\u00e0.\nNel 1967 la canzone \"La legge della natura\" (testo di Marisa Terzi e Nandor; musica di Luciano Zotti e Salvatore Vinciguerra) partecip\u00f2 a \"Un disco per l'estate 1967\".\nNel 1968 la canzone \"Come Back Here With My Heart\" (testo italiano di Giuseppe Maniscalco e Alvaro Alvisi; musica di Luciano Zotti; testo inglese di Roger Greenaway e Roger Cook), cantata da Kathy Kirby, raggiunse la seconda posizione della \"Hit Parade\" britannica. Nello stesso anno diresse l'orchestra sinfonica al Festival Internazionale di Zurigo, trasmesso in eurovisione.\nUn altro suo successo \u00e8 \"Ho giurato per te\", incisa da Solidea.\nNello stesso anno la canzone \"Il semaforo\" (testo di Sauro Stelletti e Pinchi; musica di Luciano Zotti e Giordano Bruno Martelli) partecip\u00f2 allo \"Zecchino d'Oro\".\nNel 1969 la canzone \"Mita Mita\" (testo di Nino Smeraldi; musica di Luciano Zotti) cantata da Le Orme entr\u00f2 nella Hit Parade italiana.\nNel 1970 collaboro' con il presentatore Pippo Baudo alla RAI di Bari per la trasmissione Campanile\nIl 14 agosto 1974 Zotti si trasfer\u00ec in Australia.\nNel 1980 Luciano fu il produttore ed il distributore del disco singolo \"3CH band\" dove suo figlio, Alfredo Zotti, compose e suon\u00f2 le canzoni \"And If Tomorrow\" e \"Magic Flow\" in collaborazione con Vince Scaturro e Bruno Puglisi (coautori). Il disco singolo fu distribuito dalla Ministrel Record.\nCon Luciano Tajoli in 1985 a una reunione al COASIT in Australia. \nIl 16 dicembre 1986 Luciano organizz\u00f2, in Australia, una collezione di poesie del Papa Giovanni Paolo II adottate per canzoni e cantate dalla famosa cantante statunitense Sarah Vaughan e registrate in un LP dal titolo \"One World, One Peace\", distribuito in Australia da Luciano Zotti sotto il nome editoriale PDL Music in collaborazione con Don Morgan e Paola La Commare. Il disco fu condotto da Lalo Schifrin con musiche di Francy Boland, Tito Fontana, Sante Palumbo e Lalo Schifrin.\nNel 1968 Sarah Vaughan canta in italiano a Sanremo e un disco 45 RPM fu prodotto quell'anno. Sul lato B del disco fu registrata l'interpretazione del brano cantato da Sarah Vaughan dal Maestro Luciano Zotti e Gianni Bedori. https://picclick.fr/SARAH-VAUGHAN-Che-Vale-Per-Me-7-352434014692.html\nNel 1987, grazie a Luciano Zotti, l'Australia fu rappresentata per la prima volta al festival dello Zecchino d'Oro con la canzone \"Bush Babies\" che arriv\u00f2 in seconda posizione, scritta da Luciano Zotti, Vincenzo Scatturro e Paola Zotti.\nNel 1991 si ritrov\u00f2 con il Maestro Giorgio Azzolini con cui aveva collaborato su alcuni brani di jazz.\nNel 1992 Luciano Zotti vinse il primo premio per la migliore composizione di autore all'Italian Song Festival di Sydney con la canzone \"Se Tu Vuoi Cos\u00ec\".\nNel 1993, con la cooperazione del ministero del Maori Development, Luciano Zotti organizz\u00f2 la partecipazione di un altro bambino allo Zecchino d'Oro con la canzone da lui scritta \"Aotearoe\", questa volta in rappresentanza della Nuova Zelanda.\nIl 10 novembre 1996 ricevette a Terni una medaglia d'oro per i 40 anni di iscrizione alla SIAE."}
{"id": "2305071", "revid": "118726137", "url": "https://it.wikipedia.org/wiki?curid=2305071", "title": "Angolo di campo", "text": "L'angolo di campo in fotografia indica generalmente l'estensione angolare del campo ripreso sulla superficie fotosensibile (sensore, pellicola, ecc): esso dipende dalle dimensioni di quest'ultima in rapporto alla focale dell'obiettivo. \nGli obiettivi usati per diversi formati generano appunto degli angoli di campo differenti e spesso si utilizza l'espressione \"focale equivalente\" proprio per descrivere lo stesso angolo di campo ripreso sui diversi formati.\nL'angolo di campo non deve essere confuso n\u00e9 inteso come l'angolo del cerchio di copertura di un obiettivo, il quale \u00e8 indipendente dal fotogramma, e che semmai \u00e8 una caratteristica di progetto della lente stessa, infatti \u00e8 pi\u00f9 corretto chiamare quest'ultimo come \"angolo di copertura massima\" della lente.\nGeneralit\u00e0.\nSe la lunghezza focale \u00e8 un dato nominale e relativo al potere diottrico dell'obiettivo, l'angolo di campo invece dipende essenzialmente dalle dimensioni del fotogramma (pellicola o sensore), le quali determinano almeno tre angoli di campo inquadrato: orizzontale, verticale e diagonale. \nIndipendentemente dal rapporto d'aspetto (1:1, 4:3, 3:2, 16:9, ecc), la misura diagonale equivale sempre alla misura del diametro della circonferenza che appunto circoscrive il fotogramma, ma per un uso pratico in fotografia potrebbe essere pi\u00f9 utile conoscere l'angolo di ripresa orizzontale del fotogramma o ad esempio nel Cinema e in TV si utilizza anche la misura verticale per vari motivi (ottiche anamorfiche, altezza dei soggetti, ecc).\nPer calcolare i gradi dell'angolo di ripresa, rispetto ad una delle tre dimensioni conosciute del fotogramma (altezza, larghezza o diagonale), pu\u00f2 essere utilizzata la trigonometria con la seguente formula semplice, dove fotogramma rappresenta la misura (in mm) di una delle tre dimensioni e dove focale rappresenta la misura (in mm) della lunghezza focale dell'ottica: \nAngolo di Campo = 2 arcotangente (fotogramma / focale / 2)\nCalcolo.\nConvenzionalmente si definisce, per un'ottica rettilinea (non fish-eye) di lunghezza focale \"f\" ed un supporto di registrazione di diagonale \"d\" l'angolo (in gradi):\nformula_1\nEssendo una funzione trigonometrica, l'angolo di campo non varia linearmente con il reciproco della focale, ma comunque, per ottiche telescopiche pu\u00f2 essere approssimato in formula_2 radianti oppure formula_3 gradi.\nLa lunghezza focale va inoltre modificata nel caso in cui la distanza del soggetto sia confrontabile con la focale, ovvero in caso di macro o micro fotografia. In tal caso il fattore di ingrandimento va tenuto in conto\nformula_4\nEsempio.\nUna lente con focale di 90\u00a0mm, usata su una fotocamera con sensore da 24x36\u00a0mm (formato Leica o anche full frame) e focalizzata all'infinito, produce i seguenti angoli di campo:\nMa, mentre un \"Leitz Elmar 90\u00a0mm\" progettato per il piccolo formato Leica, avr\u00e0 un cerchio di copertura di almeno 55 mm di diametro ed un angolo di campo diagonale di 27\u00b0 sul fotogramma 24x36mm (tipico della pellicola 35\u00a0mm); uno \"Schneider 90\u00a0mm Super Angulon XL\", che \u00e8 progettato per sistemi a banco ottico di grande formato, avr\u00e0 un cerchio di copertura di 315 mm di diametro ed un angolo di campo di circa 120\u00b0 sul fotogramma 8x10\" (20x25 cm). Per cui, un'ottica come il Super Angulon potrebbe essere considerato un Teleobiettivo se usato con sensori di tipo micro-quattro-terzi o 1\", mentre diventa un medio-tele se usato su APS-C e 24x36, oppure risulta un'ottica Normale su 6x9 e addirittura un Grandangolare sui pi\u00f9 grandi formati.\nClassificazione delle lenti.\nL'angolo di campo rispetto al formato per la classificazione delle lenti \u00e8 un parametro relativo (o non assoluto) come invece \u00e8 la \"lunghezza focale,\" e ai fini foto-cinematografici, in base alla diagonale si possono distinguere grossolanamente sette tipologie di obiettivi: "}
{"id": "2305072", "revid": "21880", "url": "https://it.wikipedia.org/wiki?curid=2305072", "title": "Rumina", "text": ""}
{"id": "2305073", "revid": "1573940", "url": "https://it.wikipedia.org/wiki?curid=2305073", "title": "Dromococcyx pavoninus", "text": "Il cuculo pavonino o cuculo corridore pavonino (Dromococcyx pavoninus ) \u00e8 un uccello della famiglia Cuculidae.\nDistribuzione e habitat.\nQuesto uccello vive in Argentina, Brasile, Ecuador, Venezuela, Guyana, Guyana francese, Per\u00f9, Bolivia e Paraguay.\nTassonomia.\n\"Dromococcyx pavoninus\" non ha sottospecie, \u00e8 monotipico."}
{"id": "2305083", "revid": "1833487", "url": "https://it.wikipedia.org/wiki?curid=2305083", "title": "Saracco (strumento)", "text": "Il saracco \u00e8 la classica sega per legno. \u00c8 un tipo di sega con l'impugnatura fissata ad un'estremit\u00e0 della lama, e viene chiamato anche \"segaccio\".\nDescrizione.\nNella sua forma classica si presenta con la lama libera, di forma trapezoidale allungata, senza costolatura sul dorso, e con l'impugnatura in legno o plastica fissata all'estremit\u00e0 pi\u00f9 larga delle due minori. \u00c8 adatto per tagli lunghi o profondi di tavole, pannelli, tronchi, quando non sia necessaria un'elevata precisione di taglio.\nPer avere una maggior precisione di taglio si utilizza invece la versione che presenta la lama irrigidita da una costolatura sul dorso, che viene anche chiamata sega a dorso. Questa versione consente tagli pi\u00f9 precisi, ma ovviamente meno lunghi o profondi a causa dell'ostacolo della costolatura. La lama \u00e8 solitamente di forma rettangolare e con una dentatura pi\u00f9 fine rispetto alla versione precedente. Per le seghe di minori dimensioni l'impugnatura \u00e8 fissata direttamente sul prolungamento della costolatura invece che sulla lama. Il rinforzo sul dorso determina un limite alla profondit\u00e0 massima di taglio, pari alla distanza fra lama e costolatura. In inglese questa sega viene detta \"backsaw\", per la costolatura sul dorso, o \"tenon saw\", per il largo utilizzo nei tagli di precisione necessari negli incastri a tenone e mortasa.\nIn accoppiamento con un'apposita dima con sezione a \"U\", detta \"guida per saracco\" o \"cassetta per tagli\", che fa da guida per i tagli a 45\u00b0 e 90\u00b0, la sega a dorso viene utilizzata per il taglio di cornici, battiscopa e listelli, e l'insieme (sega a dorso + dima) \u00e8 denominato \"tagliacornici\".\nUn'altra versione del saracco \u00e8 il gattuccio, che ha la lama pi\u00f9 flessibile, di altezza molto ridotta, senza costolatura e che finisce praticamente a punta. Permette il passaggio della lama attraverso fori di piccolo diametro per iniziare il taglio e permette anche, grazie alla sua flessibilit\u00e0, di effettuare tagli leggermente curvi.\nPer il taglio manuale dei blocchi in calcestruzzo aerato autoclavato, esiste un seracco apposito, sulla lama del quale, in acciaio temperato, sono riportati denti in carburo di tungsteno."}
{"id": "2305094", "revid": "767487", "url": "https://it.wikipedia.org/wiki?curid=2305094", "title": "Catherine McAuley", "text": "Biografia.\nNacque presso Dublino da James e Elinor Conway, un'agiata coppia cattolica. Nel 1783, all'et\u00e0 di cinque anni, perse il padre e la madre, donna dissoluta e amante della vita mondana, dilapid\u00f2 il patrimonio della famiglia: Elinor mor\u00ec nel 1798. Catherine, diciassettenne, si trasfer\u00ec a casa dello zio Owen Conway, mentre i suoi due fratelli vennero adottati da una coppia protestante, gli Armstrong, e aderirono alla loro confessione.\nOwen Conway fin\u00ec presto in miseria e Catherine venne affidata ai coniugi quaccheri William e Catherine Callaghan, suoi lontani parenti, che avevano accumulato un cospicuo patrimonio in India: i Callaghan morirono nel 1822 e, non avendo avuto figli, Catherine eredit\u00f2 la loro fortuna.\nLa McAuley decise di impiegare la sua eredit\u00e0 per promuovere opere di carit\u00e0, soprattutto a favore delle ragazze povere, delle donne sole e delle anziane abbandonate: apr\u00ec una scuola femminile gratuita presso la \"Coolock House\" e il 24 settembre 1827 apr\u00ec in Baggot street a Dublino la \"House of Mercy\", che divenne la principale sede della sua opera assistenziale. Inizialmente l'iniziativa ebbe un carattere laicale, ma nel 1830, su consiglio del suo direttore spirituale Michael Blakel (poi vescovo di Dromore) la McAuley decise di abbracciare la vita religiosa.\nCatherine McAuley comp\u00ec il noviziato presso le suore della Presentazione di Nano Nagle e, il 12 dicembre 1831, insieme a due collaboratrici, emise la sua professione dei voti religiosi secondo la regola della Presentazione. Ebbe cos\u00ec origine la congregazione delle suore della Misericordia. Le religiose, organizzate in case autonome, non dipendevano da un governo centrale, ma condividevano solo la regola e il carisma: questa forma di governo, monastica, consent\u00ec alla congregazione di diffondersi rapidamente (i vescovi delle diocesi americane e australiane istituite di recente, per gestire le scuole e gli ospedali da loro aperti, avevano bisogno di suore dedite all'apostolato attivo e preferivano ricorrere a religiose che non dipendessero da un'autorit\u00e0 esterna per disporne pi\u00f9 liberamente). Nel corso del XX secolo sono sorte numerose federazioni nazionali di suore della Misericordia che hanno dato origine ad alcune congregazioni (tra le maggiori: le Suore della Misericordia d'Irlanda, delle Americhe, di Australia, di Alma).\nLa McAuley mor\u00ec l'11 novembre 1841 nella casa di Baggot street: la sua causa di beatificazione, introdotta nel 1975, ha portato al riconoscimento delle sue virt\u00f9 eroiche da parte di papa Giovanni Paolo II nel 1990."}
{"id": "2305095", "revid": "1573940", "url": "https://it.wikipedia.org/wiki?curid=2305095", "title": "Dromococcyx phasianellus", "text": "Il cuculo fagiano o cuculo corridore fagiano (Dromococcyx phasianellus ) \u00e8 un uccello della famiglia Cuculidae.\nDistribuzione e habitat.\nQuesto uccello vive in Centro e Sud America, dal Messico all'Argentina; non \u00e8 presente in Cile e Uruguay.\nTassonomia.\n\"Dromococcyx phasianellus\" non ha sottospecie, \u00e8 monotipico."}
{"id": "2305096", "revid": "124366050", "url": "https://it.wikipedia.org/wiki?curid=2305096", "title": "Belbello da Pavia", "text": "Biografia.\nStranamente la carriera e la personalit\u00e0 di Belbello rimasero misconosciute fino agli inizi del Novecento, quando due studiosi d'arte, dapprima Toesca e successivamente Pacchioni, finalmente, lo identificarono attribuendogli opere e stile.\nFu tra gli artisti gravitanti attorno all'atelier di miniatori di Pavia (sede della Biblioteca Visconteo Sforzesca), attivo per i Visconti, per i Gonzaga e altre corti italiane ed europee.\nLe sue tendenze artistiche si formarono sulla scia della corrente lombarda formata da Giovannino de' Grassi e Michelino da Besozzo, oltre che con un occhio rivolto alla miniatura francese.\nTra i suoi primi lavori vi fu la seconda parte dell\"'Offiziolo Visconti\", nella quale Belbello dovette proseguire il lavoro iniziato ed abbandonato da Giovannino de' Grassi, arricchendolo con una fantasia cromatica inusuale.\nSuccessivamente realizz\u00f2 il \"Breviario\" per conto di Maria di Savoia (1432) e la \"Bibbia Estense\" (1434), questa ultima evidenziante un originale espressionismo e una sequenza narrativa piuttosto concitata.\nLe opere della sua maturit\u00e0 artistica furono per\u00f2 il \"Graduale\", commissionato dal cardinale Bessarione e il \"Messale Romano\" per la Cattedrale di Mantova, nei quali le forme assunsero maggiore pienezza con effetti che ricordano da vicino le tendenze barocche.\nProdusse codici miniati per i committenti pi\u00f9 in vista dell'Italia settentrionale, usando uno stile originale ispirato alla vena grottesca ed espressiva del gotico internazionale.\nAd esempio nelle miniature della \"Bibbia di Niccol\u00f2 d'Este\" (1431-1434) dipinse figure imponenti e solide, ma dalle linee fluide e deformanti, gesti eccessivi e colori accesi e cangianti. A questo lessico Belbello si mantenne fedele per tutta la sua lunga carriera, fino a circa il 1470."}
{"id": "2305097", "revid": "23049723", "url": "https://it.wikipedia.org/wiki?curid=2305097", "title": "Mahou Tsukai Chappy", "text": ""}
{"id": "2305098", "revid": "729019", "url": "https://it.wikipedia.org/wiki?curid=2305098", "title": "Torre Vigliena", "text": "La Torre Vigliena o Torre del Bracello \u00e8 una torre di difesa costiera in provincia di Ragusa sulla costa del mediterraneo. Fu costruita negli anni 1595 - 1607 all'estremit\u00e0 del \"Braccio della Colombara, \"nel territorio di Punta Braccetto, frazione balneare a cavallo tra i comuni di Ragusa e Santa Croce Camerina. Fu armata con cannoni e al suo interno c'erano due soldati e un caporale che li comandava.\nStoria.\nLa costruzione fu voluta dalla corona del Regno per difendere il territorio dagli attacchi dei pirati barbareschi o nord-africani intensificatesi durante la fine del XVI secolo. A differenza di quelle costruite fino alla met\u00e0 del 1500, come tutte le successive, fu costruita su progetto dell'architetto Camillo Camilliani, appositamente incaricato dal regno. Il progetto prevedeva la costruzione della torre su tre livelli: la base, il piano operativo e la terrazza.\nInsieme alla Torre di Pietro, distante circa un chilometro in direzione est, ed a quella di Punta Secca, un altro chilometro pi\u00f9 ad est, resa famosa dalla fiction televisiva del commissario Montalbano, formava il sistema di avvistamento di Capo Scalambro. Della torre, a base quadrata, oggi rimangono solo il primo livello, la cisterna ed i camminamenti."}
{"id": "2305099", "revid": "486946", "url": "https://it.wikipedia.org/wiki?curid=2305099", "title": "Dogtanian", "text": ""}
{"id": "2305107", "revid": "23049784", "url": "https://it.wikipedia.org/wiki?curid=2305107", "title": "Sarutobi Ecchan", "text": ""}
{"id": "2305108", "revid": "486946", "url": "https://it.wikipedia.org/wiki?curid=2305108", "title": "Anderson Monogatari", "text": ""}
{"id": "2305109", "revid": "320578", "url": "https://it.wikipedia.org/wiki?curid=2305109", "title": "De la Vall\u00e9e Poussin", "text": ""}
{"id": "2305112", "revid": "2109471", "url": "https://it.wikipedia.org/wiki?curid=2305112", "title": "Donato Donati (mercante)", "text": "Biografia.\nFiglio di Samuele Donati e fratello di Abraham Donati di Verona, ebreo aschenazita, arriv\u00f2 a Finale Emilia presumibilmente da Bolzano nel luglio del 1600 \u201ccoi suoi servitori ed agenti e con vari cavalli\u201d, come scrisse il Podest\u00e0 di Finale Virgilio Arlotti al Segretario Ducale Giovanni Battista Laderchi. \u00c8 il capostipite dei Donati di Finale Emilia e di quelli di Modena.\nLa sua vita \u00e8 stata studiata da Maria Pia Balboni nel suo libro del 2005 (vedi bibliografia) e dal prof. Benvenuto Donati nella sua ricostruzione della genealogia della famiglia Donati di Modena nel 1940 da Donato Donati ai giorni nostri (vedi immagini).\nFu mercante \u201cd'Acqua di Vita\u201d e comper\u00f2 nel 1602 una casa al Finale. Dal momento che al tempo gli ebrei della zona non disponevano di un luogo dove seppellire i propri morti, poco dopo il suo arrivo a Finale acquist\u00f2 nel 1600 mezza biolca di terra e ottenne il 23 luglio 1600 dal duca Cesare d'Este il permesso ad usare il terreno come luogo di sepoltura, dando origine in tal modo al cimitero ebraico di Finale Emilia.\nNel 1613 gest\u00ec un banco usurario, fu banchiere nel 1617 insieme a Simon Borgo, che spos\u00f2 la figlia Rica, e nel 1621 possedette la privativa del frumentone (granturco).\nIl 12 maggio 1606, si trasfer\u00ec a Modena dove si trovano numerosi atti nell'Archivio Notarile. La sua attivit\u00e0 si orient\u00f2 in via primaria nella produzione e importazione del granturco, assistito da Simon Borgo e dal figlio Simone. Fu autorevole membro della Comunit\u00e0 Ebraica di Modena.\nNel 1621, dopo che una carestia aveva causato una grave penuria di biade, propose a Cesare d'Este l'introduzione negli Stati Estensi della \"semina del formento sarasino\", proposta che venne accettata dal Duca con una grida del 15 luglio. L'introduzione nei territori Estensi di tale cereale contribu\u00ec a salvare la popolazione dalle carestie e apport\u00f2 notevoli benefici al Donati e ai suoi successori dal momento che egli ottenne per venticinque anni il monopolio della sua fornitura.\nMor\u00ec a Modena nel 1632 e fu seppellito a Finale Emilia nel terreno che aveva in precedenza acquistato come cimitero ebraico. La studiosa Maria Pia Balboni ha individuato la lapide con iscrizione ebraica sopra la sua tomba e ha potuto decifrarla grazie a una trascrizione effettuata nel 1682 dal medico carpigiano Bernardino Ramazzini e ritrovata nella Biblioteca dell'Universit\u00e0 di Lipsia. In tale iscrizione egli viene indicato come Natan della famiglia Natan e si fa riferimento al suo acquisto del terreno dove sorge il cimitero.\nLa lapide, divisa in tre parti, contiene anche l'iscrizione relativa a un nipote e un bisnipote."}
{"id": "2305113", "revid": "256896", "url": "https://it.wikipedia.org/wiki?curid=2305113", "title": "Casa Internazionale di Giustizia", "text": ""}
{"id": "2305114", "revid": "228587", "url": "https://it.wikipedia.org/wiki?curid=2305114", "title": "Carel Willink", "text": "Willink \u00e8 stato un famoso pittore olandese la cui arte rientra nei canoni del Realismo magico.\nPi\u00f9 propriamente l'artista preferiva definirlo con il termine di \"Realismo immaginario\". Nato in Amsterdam da Jan Willink, di professione meccanico, e Wilhelmina Altes, fu incoraggiato alla pittura dal padre, pittore dilettante.\nDopo brevi studi di medicina intraprese quelli di architettura a Delft dal 1918 al 1919. Si rec\u00f2 poi in Germania per iscriversi all\"'Accademia\" di D\u00fcsseldorf, ma non vi fu accettato. Per breve tempo frequent\u00f2 la \"Staatliche Hochschule\" a Berlino.\nI suoi primi lavori erano di modi espressionistici, e poi anche astratti che espose nel 1923.\nDal 1924, influenzato dal Picasso \"Neoclassico\" e soprattutto da L\u00e9ger, adotta uno stile figurativo; verso la fine degli anni '20 arriva al Realismo magico in relazione all'influenza della \"pittura metafisica\" di Giorgio De Chirico.\nLa sua pittura realistica spesso rappresenta ritratti, scene o situazioni sottilmente inquietanti che si svolgono davanti ad edifici di imponente architettura.\nNel 1935 \u00e8 definitivamente ad Amsterdam dove continua a lavorare fino alla sua morte."}
{"id": "2305115", "revid": "93981987", "url": "https://it.wikipedia.org/wiki?curid=2305115", "title": "Bibbia di Niccol\u00f2 d'Este", "text": "La Bibbia di Niccol\u00f2 d'Este \u00e8 un codice in lingua francese miniato da Belbello da Pavia tra il 1431 e il 1434 per volere del marchese di Ferrara; fu richiesta in tale lingua dallo stesso Niccol\u00f2 III d'Este, diventando di conseguenza testimonianza del grande interesse ed uso presso la corte estense della lingua francese. \u00c8 conservata nella Biblioteca Apostolica Vaticana col codice Ms. Barberiniano Lat. 613.\nIl codice \u00e8 fra le opere pi\u00f9 rappresentative dello stile di Belbello. Ad esempio nel \"San Girolamo\" (\"folio\" 630 \"recto\") le figure sono imponenti, ma caratterizzate da una linea fluida e deformante, tra le migliori stilizzazioni del gotico internazionale in Italia. San Girolamo seduto, circondato da un inserviente che gli tiene il cappello cardinalizio e da alcuni curiosi, sta togliendo la spina dalla zampa del leone, con un gesto enfatico. I colori sono brillanti, espressivi, quasi cangianti. Il cielo che sfuma schiarendo verso la linea dell'orizzonte denota la conoscenza delle miniature francesi di inizio del XV secolo (come quelle dei Fratelli Limbourg)."}
{"id": "2305118", "revid": "36426", "url": "https://it.wikipedia.org/wiki?curid=2305118", "title": "Giudizio Universale (De Veris)", "text": ""}
{"id": "2305121", "revid": "106908", "url": "https://it.wikipedia.org/wiki?curid=2305121", "title": "Saint Martin Record", "text": "La Saint Martin Record - Gruppo Editoriale e Discografico \u00e8 stata una casa discografica italiana attiva tra gli anni sessanta e gli anni settanta.\nStoria della Saint Martin Record.\nL'etichetta venne fondata alla fine del 1965 da Gino Caselli, titolare delle Edizioni musicali Saint Martin, che decise di entrare (come molti altri editori musicali) nel mercato discografico; le prime emissioni risalgono alla fine dello stesso anno.\nLa prima partecipazione ufficiale a una manifestazione \u00e8 nello stesso anno al \"Primo festival della Lombardia\" con \"Sei tu Milano\", cantata da Barbara Lory, canzone che vince la manifestazione.\nL'anno successivo la casa discografica partecipa, nuovamente con la Lory, al Cantagiro 1966 con \"Male di luna\"; l'etichetta sar\u00e0 presente in altre edizioni della manifestazione, ad esempio al Cantagiro 1967 con \"Ipotesi negativa\", presentata dai Funamboli, ed anche ad altri festival, come Un disco per l'estate 1968 con \"Come un'ombra\", cantata da Piter e i Funamboli, o il \"Torneo di Pesaro 1967\" con \"La stagione dell'amore\", interpretata da Barbara Lory.\nPer la distribuzione per i primi due anni l'etichetta si \u00e8 affidata alla \"Pulvirenti s.a.s.\" di Roma, di propriet\u00e0 di Gaetano Pulvirenti (l'ex direttore vendite della RCA Italiana, oltre che uno dei fondatori e proprietari della Karim e della Ariel), per poi in seguito distribuirsi autonomamente per alcuni anni; nell'ultimo periodo invece si appogger\u00e0 alle Messaggerie musicali.\nTra i cantanti che incisero per la Saint Martin Record, oltre a quelli gi\u00e0 citati, possiamo ricordare Gianni Mascolo, Achille Togliani, Edda Ollari, Lionello e Giulia Shell; inoltre per l'etichetta incise un cantante francese, F.R. David (in quel periodo in Italia), che negli anni successivi doveva raggiungere il successo internazionale con la canzone \"Words (Don't Come Easy)\".\nPer l'etichetta lavor\u00f2 per un certo periodo come talent scout il produttore Antonio Marrapodi.\nLa Saint Martin Record inoltre distribu\u00ec in Italia alcune etichette estere come la Calla Records, la Gamble Records e la Gulf Pacific Industries Production; distribu\u00ec inoltre anche piccole etichette come la Storm, per cui incidevano gli Showmen.\nNel 1973 l'etichetta partecipa al Festival di Sanremo 1973 con \"Cara amica \", cantata da Bassano, che non entra in finale.\nLa Saint Martin Record continua ancora l'attivit\u00e0 per qualche anno.\nI dischi pubblicati.\nPer la datazione ci si basa sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci si basa sulla numerazione del catalogo, se esistenti, vengono riportati oltre all'anno il mese e il giorno (quest'ultimo dato si trova, a volte, stampato sul vinile).\n45 giri.\nLa numerazione delle pubblicazioni dal 1966 al 1969 fu preceduta dal prefisso CAT; l'anno successivo la numerazione cambi\u00f2, passando dai numeri successivi a 1000 a quelli successivi a 400, ed infine nel 1972 il prefisso divenne SMR, acronimo della denominazione dell'etichetta."}
{"id": "2305123", "revid": "599", "url": "https://it.wikipedia.org/wiki?curid=2305123", "title": "Formula di Green", "text": ""}
{"id": "2305124", "revid": "36426", "url": "https://it.wikipedia.org/wiki?curid=2305124", "title": "Codice Bodmer", "text": ""}
{"id": "2305131", "revid": "1573940", "url": "https://it.wikipedia.org/wiki?curid=2305131", "title": "Geococcyx velox", "text": "Il corridore della strada minore (Geococcyx velox ) \u00e8 un uccello della famiglia Cuculidae.\nDistribuzione e habitat.\nQuesto uccello vive in Centro America, in Messico, Honduras, Guatemala, El Salvador e Nicaragua.\nTassonomia.\n\"Geococcyx velox\" non ha sottospecie, \u00e8 monotipico."}
{"id": "2305138", "revid": "26404333", "url": "https://it.wikipedia.org/wiki?curid=2305138", "title": "Sviluppo in serie", "text": ""}
{"id": "2305141", "revid": "599", "url": "https://it.wikipedia.org/wiki?curid=2305141", "title": "Adhemar de Saint Venant", "text": ""}
{"id": "2305143", "revid": "767487", "url": "https://it.wikipedia.org/wiki?curid=2305143", "title": "Marco Notari", "text": "Biografia.\nMarco Notari si avvicina alla musica fin da bambino.\nNel 2002 presenta un proprio brano alla trasmissione \"Help\" su Tmc2 e dal 2003 partecipa al \"Tora Tora Festival\" e a diverse altre manifestazioni affiancato dai \"Madam\", band formata da amici e compagni di esperienze musicali precedenti.\nDopo essersi laureato in economia politica, nel 2005 entra nella scuderia dell'etichetta Artes Records per la quale pubblica il 13 gennaio 2006 il disco d'esordio \"Oltre lo specchio\", con distribuzione Mescal/Sony Music. Il disco, prodotto da Giulio Casale arriva alla posizione numero 37 della classifica ufficiale italiana F.I.M.I./Nielsen. \nInsieme ai Madam suona in un tour che tocca molte citt\u00e0 italiane e che raggiunge 70 date nel 2006. Il 20 ottobre del 2006 l'album dopo aver ricevuto una nomination come miglior disco d'esordio al \"PIMI\" (Premio Italiano della Musica Indipendente), viene ripubblicato con distribuzione EMI. \nA novembre partecipa alla raccolta \"ConGarbo\", insieme ad altri esponenti della scena alternativa italiana. \nIl 13 gennaio 2007, ad un anno esatto dall'uscita, il suo disco ottiene il premio \"Indie Music Like\".\nNel settembre 2007 registra presso le \"Officine Meccaniche\" di Mauro Pagani il suo secondo disco, \"Babele\", un concept-album che esce il 7 novembre del 2008. Viene anticipato a luglio dalla pubblicazione del singolo \"Io non mi riconosco nel mio stato\", che raggiunge la posizione numero 10 della classifica Nielsen Digital Download.\nDall'ottobre 2008 ha iniziato il tour per promuovere il nuovo album in Italia (\"Babele Tour\")."}
{"id": "2305145", "revid": "729019", "url": "https://it.wikipedia.org/wiki?curid=2305145", "title": "Stazione di Milano Centrale (1864)", "text": "La stazione di Milano Centrale era la prima stazione centrale della citt\u00e0 di Milano, sita nell'attuale piazza della Repubblica. Iniziata nel 1857 durante il Regno Lombardo-Veneto di Francesco Giuseppe, fu scoperta il 2 febbraio 1864, inaugurata l'11 febbraio 1864 dal Re d'Italia Vittorio Emanuele II, che vi scese proveniente in treno da Torino, e divenne operativa il 5 maggio 1864 allorquando \u00ab\"tutto il servizio ferroviario viaggiatori, bagagli e merci a grande, diviso fra le stazioni di Porta Nuova e di Porta Vittoria viene concentrato nella nuova Stazione Centrale\"\u00bb.\nFu realizzata per sostituire le vecchie stazioni di testa di Porta Nuova e Porta Tosa e con la sua messa in attivit\u00e0 fu possibile collegare fra loro tutte le linee gravitanti sul capoluogo lombardo. La stazione fu chiusa nel 1931 a seguito dell'entrata in servizio dell'attuale stazione di Milano Centrale e venne successivamente demolita.\nStoria.\nProdromi.\nIl primo accenno ufficiale della necessit\u00e0 della costruzione di quella che sarebbe stata chiamata Stazione di Milano Centrale lo si trova nella \"\". Questa convenzione all'art. 27 recita:\nPer le precarie condizioni economiche dell'Impero Austriaco, il governo di Francesco Giuseppe si trov\u00f2 nella necessit\u00e0 di \"privatizzare\" le ferrovie appartenenti allo Stato, e le ferrovie afferenti Milano lo erano. Gran parte delle linee venne cos\u00ec ceduta a una societ\u00e0 guidata dai banchieri Rothschild.\nLa situazione ferroviaria della citt\u00e0 di Milano era, in breve, la seguente: nel 1840 si era costruita la prima stazione di Porta Nuova che serviva la linea per Monza; nel 1850 tale edificio era stato sostituito da una seconda stazione di Porta Nuova a causa dell'aumentato traffico, generato dall'allungamento della linea fino a Como.\nNel frattempo, il 15 febbraio 1846 si era avuta l'apertura del tratto di linea Milano-Treviglio della (Imperial-Regia Privilegiata Strada Ferrata Ferdinandea Lombardo-Veneta) che faticosamente si cercava di completare raggiungendo Venezia, la cui stazione terminale era posta nei pressi di Porta Tosa dove, per carenze finanziarie, la societ\u00e0 ferroviaria aveva dovuto costruire un edificio provvisorio.\nEra inoltre previsto l'arrivo a Milano, fra mille difficolt\u00e0, dei binari della costruenda linea Milano-Bologna-Pistoia. Per di pi\u00f9, all'altezza di Rogoredo, si sarebbe innestata la linea da Pavia. Altri progetti avrebbero portato i treni anche dal lato occidentale della citt\u00e0, superando soprattutto le difficolt\u00e0 politiche che intercorrevano fra il Regno di Sardegna e l'Impero austriaco.\nA Milano, con la prospettiva di dover far fronte a un enorme incremento di traffico ferroviario, la societ\u00e0 ferroviaria che si sarebbe poi chiamata Imperial-regia societ\u00e0 privilegiata delle strade ferrate lombardo-venete e dell'Italia Centrale si venne a trovare in possesso di due stazioni abbastanza lontane l'una dall'altra e non collegate fra loro. Evidentemente il primo pensiero dei dirigenti della societ\u00e0 fu quello di creare una prima versione di \"rete\", il cui \u201cnodo\u201d principale doveva essere appunto \u201cMilano Centrale\u201d.\nIl citato art. 27 concedeva, come abbiamo visto, il permesso di creare una Strada ferrata \u201cdi congiunzione\u201d che doveva stendersi \u201cattorno a Milano\u201d; quest'ultima frase era riferita alla Milano del 1856, una citt\u00e0 ancora chiusa quasi tutta dentro le mura. Lungo parte di queste mura, sulla Circonvallazione, dalla stazione di Porta Nuova a quella di Porta Tosa era previsto un binario che permettesse l'inoltro di treni. Questo raccordo fu in effetti costruito, sotto la direzione dell'ing. G.B. Bossi, mentre si attendeva di passare al progetto esecutivo per Milano Centrale ed entr\u00f2 in funzione domenica 26 giugno 1859.\nGi\u00e0 le prime voci della progettata costruzione della stazione diedero adito a roventi polemiche, soprattutto per il luogo scelto per la costruzione che, a detta dei milanesi, fra le altre cose avrebbe rovinato il panorama che si godeva dagli spalti delle mura: si sottolineava come il fumo e il rumore sarebbero stati un pesante pedaggio alla modernizzazione.\nPer tutte, basti una breve citazione di un opuscolo dell'avvocato Michele Cavaleri:\nUna \u201cSociet\u00e0 per l'Incoraggiamento delle Scienze, Lettere ed Arti\u201d si attiv\u00f2 per contrastare la decisione. Il citato progetto dell'ingegner Bossi nasceva appunto da un tentativo di trovare un'altra posizione alla edificanda stazione.\nAddirittura si sarebbe dovuta chiudere l'importante Strada Comasina, per far posto al Deposito. Il tutto, a detta dell'avvocato Cavaleri, in spregio a quanto stabilito addirittura dall'Imperatore.\nLa costruzione.\nLa stazione fu costruita a nord della citt\u00e0 fuori dalle mura spagnole fra Porta Nuova e Porta Venezia.\nIl 12 settembre 1857 venne posata la prima pietra della stazione. Due giorni \u00abdopo\u00bb - avvenimento che la dice lunga sulla situazione - \u00absi discute con le \u201cautorit\u00e0\u201d locali se e dove costruire la struttura...\u00bb.\nPer il collegamento con il centro della citt\u00e0 fu aperto un sottopasso nel bastione (battezzato Barriera Principe Umberto) e una nuova strada radiale (l'attuale via Turati).\nLa dismissione.\nNella notte del 31 gennaio 1923 un incendio danneggi\u00f2 gravemente la stazione distruggendone il salone principale e facendo danni per un milione e mezzo di lire dell'epoca, valore paragonato al costo della sua costruzione. Nell'occasione fu ritrovata fra le macerie una targa in marmo che ricordava la vecchia stazione di Porta Tosa e cronache dell'epoca auspicarono che l'incendio potesse accelerare l'erezione della nuova Centrale la cui prima pietra era stata posta nel 1906 in occasione dell'inaugurazione della nuova strada del Sempione.. \nCon il passare degli anni la stazione divenne angusta e inadatta all'aumentato traffico ferroviario ma, trovandosi circondata da costruzioni, non pot\u00e9 essere ampliata. Questo fu il vero limite progettuale della stazione: un piazzale troppo stretto e del tutto chiuso da edifici, che non ne avrebbero permesso un agevole allargamento in relazione ad un eventuale (poi verificatosi) incremento del traffico. Per contro, la stazione presentava il vantaggio di essere una \"stazione passante\", cosa che facilitava enormemente la gestione dei treni, eliminando il lento e costoso sgancio e aggancio delle locomotive per la retrocessione.Se ne dovette progettare perci\u00f2 la sostituzione con un nuovo impianto di testa posto circa 700 metri pi\u00f9 a nord (presso la piazza Duca d'Aosta), l'attuale Stazione Centrale, che venne inaugurata nel 1931.\nDella vecchia stazione rest\u00f2 in esercizio solo la parte occidentale, costituita dallo scalo merci di Porta Garibaldi e dal capolinea dei treni vicinali delle linee dirette verso Varese, che prese il nome di Milano Porta Nuova: si trattava della prima stazione per le linee elettrificate di Milano, chiamata comunemente \"le Varesine\".\nLa vecchia stazione fu demolita rapidamente al fine di aprire un asse di collegamento con la nuova.\nSull'asse della ferrovia scomparsa furono realizzati gli attuali viale Ferdinando di Savoia a ovest e Viale Tunisia e Viale Regina Giovanna a est.\nCon il materiale recuperato dalla demolizione, tra cui alcune parti della tettoia di copertura dell'ingresso, l'ingegner Caproni costru\u00ec Villa Caproni (oggi Villa Malpensa), nella sua propriet\u00e0 posta lungo la strada principale che conduce a Vizzola Ticino, ancor oggi visibile.\nLa funzione storica di essere \"la porta d'ingresso\" della citt\u00e0, anche dei \"viaggiatori eleganti\", fece s\u00ec che gli alberghi pi\u00f9 prestigiosi della citt\u00e0 si siano concentrati, per un lungo periodo di anni, in piazza della Repubblica.\nStrutture e impianti.\nIl fabbricato viaggiatori.\nIl fabbricato viaggiatori, progettato dall'architetto Louis-Jules Bouchot nello stile del rinascimento francese, prospettava su un ampio piazzale alberato, l'odierna piazza della Repubblica.\nEra chiaramente suddiviso in due edifici principali, a loro volta formati da un corpo centrale e due ali, uniti e divisi dalla grande tettoia: a nord si trovava il settore dei servizi che possiamo definire \"tecnici\", al centro la tettoia a coprire i binari, a sud il settore dedicato alla clientela.\nCome si pu\u00f2 abbastanza agevolmente vedere nel progetto, il settore servizi presentava le due ali est e ovest dedicate al ricovero e alla manutenzione delle carrozze e il corpo centrale in cui trovavano posto la lampisteria, gli uffici dedicati ai conduttori, ai manovratori, ai facchini, la Cassa, la stamperia dei biglietti, un'officina e vari altri locali di servizio.\nIl settore dedicato ai viaggiatori comprendeva: verso ovest un caff\u00e8 e una trattoria, non lontani dalle ritirate, le tre sale d'attesa per la terza, seconda e prima classe; il corpo centrale era principalmente dedicato al salone delle biglietterie e del servizio bagagli, mentre l'ala orientale ospitava gli uffici del Capostazione, di Polizia, la Posta, il Telegrafo e l'ampio locale della Distribuzione bagagli.\nLa sala reale.\nAll'estremit\u00e0 dell'ala orientale la \"Sala del Re\" o \"Sala Reale\", con i vari servizi dedicati, era l'equivalente della aree per V.I.P. che sempre accompagnano stazioni marittime, ferroviarie e aeroportuali. La Sala Reale era ornata sul soffitto con le rappresentazioni allegoriche delle Provincie d'Italia e della Casa Savoia del pittore lombardo Raffaele Casnedi; le sculture erano di Vincenzo Vela, Giovanni Strazza (\"busto semicolossale di Galileo\", 1863), Pietro Magni e di Odoardo Tabacchi. Le due ali erano arricchite da un portico, che correva per tutta la loro lunghezza.\nI piani superiori erano dedicati agli uffici amministrativi e ad alloggi per il personale.\nLa tettoia.\nLa tettoia copriva sei binari, di cui quattro dedicati al servizio viaggiatori con i relativi marciapiedi per il loro incarrozzamento, il carico dei colli e dei bagagli. Era lunga 233,50 metri, ovvero quanto il fabbricato viaggiatori, e larga 40,5 metri; i lavori preparatori durarono dal 1 luglio fino al 15 settembre 1862 mentre i lavori per la costruzione furono cominciati il 16 settembre 1862 con l'innalzamento del primo arcone e durarono 14 mesi. L'ossatura in ferro venne costruita nella cittadina francese di Clichy in una delle officine della \"Compagnia generale dei Materiali delle Ferrovie\" di Bruxelles. Il costo dell'opera fu di Lire. L'ingegner Albert Birl\u00e9 usa questa tettoia come termine di paragone per i problemi delle infiltrazioni di cadute dell'acqua, ricordando contestualmente alcuni dati: \nLa tettoia soffriva per\u00f2 di un rapido deperimento causato anche dalla ruggine, soprattutto in corrispondenza degli sfiatatoi pi\u00f9 esposti ai fumi delle locomotive. Per sopraggiunti motivi di sicurezza e di tenuta statica della struttura quindi fra il 1907 e il 1909 venne operata una prima ristrutturazione della tettoia mediante la quale si provvedette a sostituire i vetri dei lucernari e ampie parti della copertura di lamiera di zinco con nuove lamiere ondulate di ferro zincato, pi\u00f9 sensibili al deterioramento causato dagli agenti atmosferici e del fumo delle locomotive. La nuova copertura aveva quindi bisogno di ulteriore manutenzione biennale con costi superiori ai vantaggi. Nel 1915 fu osservata inoltre un'ulteriore corrosione del ferro che risultava gravemente intaccato con diminuzione di sezione; il 21 settembre 1920 un forte temporale si abbatt\u00e9 sulla citt\u00e0 e la tettoia venne scoperchiata con conseguenti deformazioni permanenti. Vista la situazione di grave pericolo per i passeggeri e per la struttura stessa e nell'ipotesi non improbabile che la nuova stazione non si dovesse costruire in tempi brevi, il Consiglio di Amministrazione delle Ferrovie dello Stato decise per la immediata sostituzione della tettoia e ne approv\u00f2 il progetto. Il 26 settembre 1921 vennero avviati i lavori di demolizione che durarono 71 giorni di lavoro effettivo. Al posto della vecchia tettoia furono montate pensiline provvisorie.\nLe linee.\nTramite un articolato sistema di bivi, la stazione fu collegata con tutte le linee all'epoca afferenti Milano. Verso ovest, appena fuori dalla tettoia, si presentavano gli instradamenti per il Deposito Locomotive, gli itinerari per Monza e Como e per Bivio Vigevano, nei pressi del Cimitero, che a sua volta smistava i treni su Rho oppure su Vigevano. Verso est la linea, dopo un rettifilo di circa due chilometri, si allacciava al Bivio Acquabella, che smistava poi i treni verso Venezia oppure Piacenza e Pavia."}
{"id": "2305146", "revid": "1573940", "url": "https://it.wikipedia.org/wiki?curid=2305146", "title": "Neomorphus geoffroyi", "text": "Il cuculo di terra ventrerosso o cuculo terragnolo culorossiccio (Neomorphus geoffroyi ) \u00e8 un uccello della famiglia Cuculidae.\nDistribuzione e habitat.\nQuesto uccello vive nel Centro-Sudamerica, tra Panama a nord e il Brasile e la Bolivia a sud.\nTassonomia.\n\"Neomorphus geoffroyi\" ha sei sottospecie:"}
{"id": "2305149", "revid": "599013", "url": "https://it.wikipedia.org/wiki?curid=2305149", "title": "Donzel Rush", "text": ""}
{"id": "2305151", "revid": "1573940", "url": "https://it.wikipedia.org/wiki?curid=2305151", "title": "Neomorphus squamiger", "text": "Il cuculo di terra squamoso (Neomorphus squamiger ) \u00e8 un uccello della famiglia Cuculidae.\nDistribuzione e habitat.\nQuesto uccello \u00e8 endemico della Foresta Amazzonica brasiliana, nella parte bassa del fiume Tapaj\u00f3s nello stato di Par\u00e1.\nTassonomia.\n\"Neomorphus squamiger\" non ha sottospecie, \u00e8 monotipico."}
{"id": "2305152", "revid": "339392", "url": "https://it.wikipedia.org/wiki?curid=2305152", "title": "Collegio Navale&quot; Francesco Morosini&quot;", "text": ""}
{"id": "2305156", "revid": "1573940", "url": "https://it.wikipedia.org/wiki?curid=2305156", "title": "Neomorphus pucheranii", "text": "Il cuculo terragnolo beccorosso (Neomorphus pucheranii ) \u00e8 un uccello della famiglia Cuculidae.\nDistribuzione e habitat.\nQuesto uccello vive in Colombia, Brasile, Ecuador e Per\u00f9.\nTassonomia.\n\"Neomorphus pucheranii\" ha due sottospecie:"}
{"id": "2305158", "revid": "1573940", "url": "https://it.wikipedia.org/wiki?curid=2305158", "title": "Neomorphus radiolosus", "text": "Il cuculo di terra fasciato (Neomorphus radiolosus ) \u00e8 un uccello della famiglia Cuculidae.\nDistribuzione e habitat.\nQuesto uccello vive sul versante pacifico della Cordillera Occidental della Colombia sudoccidentale e dell'Ecuador nordoccidentale.\nTassonomia.\n\"Neomorphus radiolosus\" non ha sottospecie, \u00e8 monotipico."}
{"id": "2305163", "revid": "287204", "url": "https://it.wikipedia.org/wiki?curid=2305163", "title": "Fabio Cesar Montezine", "text": ""}
{"id": "2305165", "revid": "597500", "url": "https://it.wikipedia.org/wiki?curid=2305165", "title": "31\u00aa Mostra internazionale d'arte cinematografica di Venezia", "text": "La 31\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 19 agosto al 1\u00ba settembre del 1970. Il direttore della Mostra \u00e8 Ernesto G. Laura.\nIn questa edizione fu confermata l'abolizione dei premi. Fu attribuito dalla Direzione della Mostra un omaggio per il complesso dell'opera ad Orson Welles."}
{"id": "2305166", "revid": "1573940", "url": "https://it.wikipedia.org/wiki?curid=2305166", "title": "Neomorphus rufipennis", "text": "Il cuculo di terra alirossicce (Neomorphus rufipennis ) \u00e8 un uccello della famiglia Cuculidae.\nDistribuzione e habitat.\nQuesto uccello vive in Brasile, Colombia, Venezuela e Guyana.\nTassonomia.\n\"Neomorphus rufipennis\" non ha sottospecie, \u00e8 monotipico."}
{"id": "2305168", "revid": "1418004", "url": "https://it.wikipedia.org/wiki?curid=2305168", "title": "Premio Seiun", "text": "Il \u00e8 un premio giapponese conferito annualmente alle migliori opere fantasy e fantascientifiche pubblicate nel mondo durante l'anno precedente a quello di consegna dell'onorificenza. Il premio \u00e8 nato nel 1970 e fin dai primi anni ha riconosciuto dignit\u00e0 artistica anche ad altri media che non sia strettamente il libro, dedicandosi anche a fumetti, videogiochi e media in generale. Sono contemplate solo le opere finite, quindi nel caso di un fumetto seriale questo non pu\u00f2 venir giudicato e premiato finch\u00e9 non giunge a conclusione.\nI vincitori del premio vengono votati dai partecipanti all'annuale , evento a cui il premio \u00e8 direttamente collegato. Nonostante \"seiun\" voglia dire \"nebulosa\", il premio non ha nessun collegamento con l'omonimo statunitense, ma piuttosto deriva dal nome della prima rivista di fantascienza giapponese, appunto, che usc\u00ec nel 1954 e fall\u00ec dopo il solo primo numero a causa delle pochissime copie vendute."}
{"id": "2305173", "revid": "92723", "url": "https://it.wikipedia.org/wiki?curid=2305173", "title": "Gorki Leninskie", "text": "Gorki Leninskie \u00e8 una cittadina della Russia europea centrale, situata nell'oblast' di Mosca; appartiene amministrativamente al \"rajon\" Leninskij.\nGeografia fisica.\nSorge nella parte centro-meridionale dell\"oblast\", pochi chilometri a sudest dei confini della citt\u00e0 di Mosca, lungo l'anello viario automobilistico di Mosca.\nStoria.\nLa zona di Gorki apparteneva a vari nobili di Mosca sin dal XVIII secolo, fin\u00ec successivamente nelle mani del generale Anatolij Reinbot, governatore di Mosca nel 1905 durante la prima rivoluzione russa. Dopo la sua morte la propriet\u00e0 divenne della sua vedova Zinaida Morozova, la quale ingaggi\u00f2 l'architetto pi\u00f9 in auge della Russia, F\u00ebdor Schechtel, per rimodellare la propria magione nell'allora popolare stile neoclassico; il progetto fu completato con la costruzione di un porticato di sei colonne ioniche.\nDopo l'insediamento del governo sovietico a Mosca nel 1918, la propriet\u00e0 fu statalizzata e convertita in una dacia per Lenin. Nel settembre 1918, il leader sovietico vi si ritir\u00f2 per riprendersi dopo un attentato. Vi pass\u00f2 molto tempo anche in seguito, quando le condizioni della sua salute iniziarono a peggiorare. Il 15 maggio 1923 Lenin, sotto consiglio medico, abbandon\u00f2 il Cremlino per Gorki. L\u00ec visse in semi-pensionamento fino alla sua morte: il 21 gennaio 1924.\nDopo il decesso di Lenin, nel 1924, Gorki fu rinominata Gorki Leninskie. La casa \u00e8 ora un museo in cui \u00e8 possibile visionare molti degli effetti personali di Lenin. Vi si trova anche un museo costruito nel 1987 sulla vita di Lenin a Gorki, dove \u00e8 possibile visionare il suo ultimo testamento trascritto dalla moglie Nade\u017eda Konstantinovna Krupskaja, il suo appartamento e ufficio del Cremlino, ricostruito in un edificio separato. Un monumento che rappresenta \"La morte del leader\" \u00e8 stato esposto nel parco del XVIII secolo nel 1958."}
{"id": "2305176", "revid": "1543377", "url": "https://it.wikipedia.org/wiki?curid=2305176", "title": "Siemens-Halske Sh 7", "text": "Il Siemens-Halske Sh 7 fu un motore radiale aeronautico a 7 cilindri raffreddato ad aria prodotto dall'azienda tedesca Siemens-Schuckertwerke negli anni venti.\nCome gli altri motori della gamma l'azienda, che era controllata dalla Siemens-Halske AG, utilizzava il marchio dell'azienda madre. Veniva accreditato di una potenza di 75 PS (55 kW)."}
{"id": "2305178", "revid": "89688", "url": "https://it.wikipedia.org/wiki?curid=2305178", "title": "Seiun Award", "text": ""}
{"id": "2305181", "revid": "633110", "url": "https://it.wikipedia.org/wiki?curid=2305181", "title": "Raudo (petardo)", "text": "Il raudo \u00e8 un piccolo artifizio esplosivo, annoverabile nella categoria 2 dei fuochi pirotecnici.\nIl termine.\nIl termine \"raudo\" (plurale \"raudi\") ha perso con il tempo la caratteristica di marchio commerciale che designa un prodotto specifico ed il suo significato si \u00e8 esteso a indicare petardi piccoli ma piuttosto rumorosi, accendibili per sfregamento, contrapposti alle miccette (petardi ancora pi\u00f9 piccoli e che si accendono con una miccia).\nCaratteristiche.\nL'aspetto \u00e8 quello di un tubicino di cartone - generalmente giallo - lungo circa 55\u00a0mm. Generalmente viene impiegata una testina di zolfo per l'accensione ma in seguito alle nuove norme si sta diffondendo l'uso della miccia per l'accensione del petardo.\nLa massa attiva per ogni pezzo \u00e8 di circa 1\u00a0g di polvere, di cui circa 0,30\u00a0g (0,15\u00a0g nella nuova normativa) di miscela netta esplosiva, composta da Polvere Flash M100; il resto del materiale attivo \u00e8 impiegato nella spoletta di accensione, compresa tra la capocchia di zolfo (o eventuale miccia) e la carica interna.\nRequisiti per la vendita e l'utilizzo.\nRimane comunque mediamente pericoloso per le persone se utilizzato in maniera impropria, pertanto la vendita \u00e8 proibita ai minori di 18 anni.\nUtilizzi.\nOltre che in occasione di festeggiamenti alcuni consigliano l'uso dei raudi per segnalare situazioni di emergenza nel corso di attivit\u00e0 all'aria aperta (es. escursionismo). Il loro utilizzo \u00e8 per\u00f2 sconsigliato o vietato in situazioni dove il rischio di incendio \u00e8 elevato."}
{"id": "2305182", "revid": "585241", "url": "https://it.wikipedia.org/wiki?curid=2305182", "title": "Libertario", "text": ""}
{"id": "2305183", "revid": "466539", "url": "https://it.wikipedia.org/wiki?curid=2305183", "title": "Junkers K 16", "text": "Lo Junkers K 16 fu un aereo di linea, monomotore e monoplano ad ala alta, sviluppato dalla Junkers Flugzeugwerke AG, divisione aeronautica dall'azienda tedesca Junkers GmbH, nei primi anni venti.\nStoria del progetto.\nLa realizzazione J 16, denominazione che assunse inizialmente il progetto, si basa sulle esperienze effettuate con il precedente J 15 dotato di una configurazione ad ala alta, soluzione che venne mantenuta anche sul nuovo modello. Tuttavia si imposero alcune modifiche; il posto di pilotaggio, ricavato nel J 15 in un abitacolo aperto posizionato sulla parte superiore della fusoliera e dietro al bordo d'uscita alare, non consentiva una buona visibilit\u00e0. Inoltre, a causa delle restrizioni imposte dal trattato di Versailles, venne impedita la costruzione del motore Mercedes D.IIIa.\nVenne presa quindi la decisione di realizzare un nuovo progetto che andasse a sopperire a questi due principali problemi. Il posto di pilotaggio venne spostato davanti all'ala ed il motore venne sostituito con un radiale radiale Siemens-Halske Sh 4, un'unit\u00e0 dalle minori dimensioni e prestazioni, che tutelavano la commissione internazionale un qualsiasi possibile utilizzo a scopo bellico. Il velivolo, inizialmente denominato J 16 assunse successivamente la definitiva designazione K 16 (da Kabinenflugzeug, in lingua tedesca velivolo cabinato).\nIl prototipo, numero di serie (Wk.n.) 526, venne portato in volo per la prima volta il 3 marzo 1921 dal pilota collaudatore Zimmerman, poco prima che gli alleati decidessero il blocco totale delle attivit\u00e0 aeronautiche nella Repubblica di Weimar. Per evitare il sequestro e la possibile distruzione del prototipo venne trasferito, assieme al J 15, nel Paesi Bassi e custodito presso lo stabilimento Fokker sino all'estate 1923 quando, in luglio, venne portato in volo per esporlo alla Mostra internazionale dell'aviazione di G\u00f6teborg, in Svezia.\nNell'estate del 1924 il prototipo si trova negli stabilimenti Junkers di Dessau dove vengono introdotte diverse modifiche, le pi\u00f9 sostanziali delle quali furono l'adozione di un nuovo carrello d'atterraggio, una modifica della parte posteriore della fusoliera e la sostituzione del motore Sh 4 con un pi\u00f9 potente Sh 5. Date le modifiche apportate il modello assunse la nuova designazione K 16ba, che diede origine alla \"serie b\" differenziata inizialmente per la diversa motorizzazione adottata, seguita, successivamente all'adozione anche di una nuova ala da 12,8\u00a0m in luogo della precedente da 11,0\u00a0m, dalla versione K 16be. Il velivolo verr\u00e0 alla fine prodotto, nelle sue diverse versioni, in un totale di 17 esemplari.\nTecnica.\nIl K 16 era un velivolo, per l'epoca, dall'architettura convenzionale, monomotore ad ala alta e carrello fisso, ma si caratterizzava per la originale soluzione tecnica introdotta da Hugo Junkers, la costruzione interamente metallica dotata di superfici in duralluminio ondulato.\nLa fusoliera presentava il posto di pilotaggio ricavato in un abitacolo aperto situato sulla parte superiore davanti al bordo d'attacco. La cabina per i passeggeri era ricavata nella parte posteriore, accessibile da un portello situato sulla parte destra, ed illuminata da 4 ampi finestrini quadrati posti sui lati. Posteriormente terminava in un impennaggio cruciforme monoderiva.\nL'ala era posizionata alta ed a sbalzo, caratterizzata dal profilo di elevato spessore ed anch'essa dotata della caratteristica superficie in metallo ondulato. Il carrello d'atterraggio era fisso, con le ruote montate su una struttura deformabile ed ammortizzata collegata alla parte inferiore della fusoliera, integrato posteriormente da un pattino d'appoggio posizionato sotto la coda.\nLa motorizzazione adottata fu varia, sia per modelli che per nazionalit\u00e0 del costruttore, con la costante dell'adozione di motori radiali posizionati sul muso ed abbinati ad un'elica bipala metallica a passo fisso."}
{"id": "2305190", "revid": "599013", "url": "https://it.wikipedia.org/wiki?curid=2305190", "title": "Sinfonia &quot;Incompiuta&quot;", "text": ""}
{"id": "2305192", "revid": "110611620", "url": "https://it.wikipedia.org/wiki?curid=2305192", "title": "Host Identity Protocol", "text": "L'Host Identity Protocol (HIP) \u00e8 una tecnologia standardizzata dall'Internet Engineering Task Force, per reti IP che introduce il concetto di Host Identifier (vedi \"infra\") al fine di assegnare ad un'entit\u00e0 di rete un'\"identit\u00e0\". Tale identit\u00e0 \u00e8 indipendente dall'indirizzo IP dell'host e pu\u00f2 essere singola o multipla.\nL'Host Identity Protocol \u00e8 definito nelle RFCs 4423 e 5201-5207.\nOrigine.\nEssendo l'attuale Internet namespace nato a cavallo degli anni settanta e ottanta, era stato progettato per gestire computer localizzati in modo statico, ignorando totalmente i concetti di mobilit\u00e0 e sicurezza. Un esempio evidente \u00e8 dato proprio dall'indirizzo IP, al quale viene attribuito il significato di \"locazione\", ma allo stesso tempo anche quello di \"identit\u00e0\".\n\u00c8 evidente come ci\u00f2 sia in netto contrasto con l'andamento moderno dell'Information Technology dove le parole chiavi sono mobilit\u00e0, multi-homing e ovviamente, sicurezza.\nA tal proposito infatti, \u00e8 da notarsi che uno dei principali difetti dell'attuale protocollo TCP/IP \u00e8 il totale disinteresse per la sicurezza del traffico dati, che agli albori di Internet era ritenuta assolutamente di secondaria importanza. Ai giorni nostri questo non vale pi\u00f9: l'e-commerce, servizi di e-mail privata e/o aziendale, firma digitale, etc., necessitano di sistemi di autenticazione e protezione della privacy dei dati al fine di prevenire hacking, phishing e quant'altro.\nL'Host Identity Protocol mira a fornire una soluzione unica a gran parte di questi problemi, integrandosi perfettamente con le tecnologie IPv4, IPv6 ed IPSec.\nHost Identifier.\nUn Host Identifier (HI) \u00e8 la caratterizzazione univoca di un determinato host. Tale identit\u00e0 \u00e8 rappresentata da un nome unico ed ogni host ne possiede almeno uno. L'Host Identity Protocol infatti, al fine di garantire il multihoming, prevede la possibilit\u00e0 di associare ad un singolo host una o pi\u00f9 identit\u00e0, purch\u00e9 siano tutte autenticate da un soggetto esterno indipendente la cui credibilit\u00e0 \u00e8 accettata a priori. Un HI potr\u00e0 essere sia pubblico che privato.\nSpesso si tende a confondere l'Host Identifier con l'Host Identity, data la somiglianza dei nomi e dei concetti. Come detto in precedenza, l'Host Identifier \u00e8 la \"rappresentazione\" fisica dell'identit\u00e0 costituita dalla stringa di bit utilizzata nel processo di identificazione/autorizzazione, mentre invece l'Host Identity \u00e8 a tutti gli effetti l\"'identit\u00e0\" astratta dell'host.\nHost Identity Tag e Local Scope Identity.\nPer garantire la sicurezza da attacchi di tipo DoS e MitM, l'HI \u00e8 di natura crittografica. Agli Host Identifiers infatti, si applica un processo crittografico avente come finalit\u00e0 la creazione di una coppia di chiavi: una pubblica ed una privata.\nDall'Host Identifier quindi si crea un hash di 128 bit chiamato Host Identity Tag (HIT) da usare come chiave di autenticazione. L'algoritmo di hashing \u00e8 di tipo SHA-1 che effettivamente garantisce una probabilit\u00e0 molto bassa di avere HITs uguali.\nPer il mantenimento della compatibilit\u00e0 con socket basate su IPv4, esiste anche una rappresentazione a 32 bit dell'Host Identifier. Tale stringa \u00e8 detta Local Scope Identity (LSA), e data la relativamente alta probabilit\u00e0 (rispetto all'HIT) di avere collisioni, \u00e8 usata appunto solo in contesti (domini) \"locali\".\nHIP Base Exchange.\nIl protocollo HIP definisce un \"four-way handshaking\" per stabilire una connessione tra hosts.\nI due hosts coinvolti sono detti Initiator e Responder, od anche client e server, con un abuso di linguaggio.\nL'Initiator comincia il tentativo di connessione mandando il primo messaggio, il pacchetto I1, contenente le HITs dei nodi in questione.\nSi noti che l'HIT del Responder pu\u00f2 anche essere omessa se sconosciuta dall'Initiator.\nUna volta ricevuto l'I1, il Responder invia il pacchetto di risposta R1 contenente un puzzle (enigma) che l'Initiator deve risolvere. Il protocollo \u00e8 stato progettato con lo scopo di far eseguire all'Initiator la maggior parte dei calcoli per la soluzione del puzzle, ed infatti ci\u00f2 induce anche una certa protezione contro attacchi di tipo DoS. Tale pacchetto inoltre \u00e8 responsabile dell'attivazione della procedura di Diffie-Hellman contenente la chiave di accesso pubblica del Responder ed ovviamente tutti i parametri necessari alla procedura stessa.\nA questo punto l'Initiator risolve il puzzle e invia al Responder il risultato ottenuto tramite il pacchetto I2, insieme con la sua chiave di accesso pubblica crittografata.\nInfine il Responder verifica la correttezza della risposta ricevuta, autentica l'Initiator e crea una sessione IPSec tramite ESP. Il pacchetto finale R2 contiene i parametri SPI del Responder."}
{"id": "2305207", "revid": "326822", "url": "https://it.wikipedia.org/wiki?curid=2305207", "title": "Il Supermercato", "text": ""}
{"id": "2305212", "revid": "110157", "url": "https://it.wikipedia.org/wiki?curid=2305212", "title": "Tehuac\u00e1n", "text": "Tehuac\u00e1n \u00e8 la seconda citt\u00e0 pi\u00f9 grande dello stato di Puebla (Messico), situata nel sud est della valle di Tehuac\u00e1n, al confine con gli stati di Oaxaca e Veracruz.\nEtimologia.\nIl nome deriva dalla lingua n\u00e1huatl e significa \"luogo degli dei\":"}
{"id": "2305223", "revid": "22416", "url": "https://it.wikipedia.org/wiki?curid=2305223", "title": "Ferrari", "text": "Ferrari S.p.A. \u00e8 una casa automobilistica italiana fondata da Enzo Ferrari il 12 marzo 1947 a Maranello, in provincia di Modena.\nProduttrice di automobili sportive d'alta fascia e da corsa e impegnata nell'automobilismo sportivo, \u00e8 la pi\u00f9 titolata nel campionato del mondo di Formula Uno, dove ha conquistato quindici titoli piloti e sedici costruttori, nonch\u00e9 una delle pi\u00f9 vincenti nelle competizioni per vetture Sport Prototipo e Gran Turismo come il campionato del mondo Sportprototipi, con dodici titoli costruttori ottenuti e il campionato del mondo Endurance FIA, dove detiene sei titoli costruttori GT e quattro titoli piloti GT. Si \u00e8 affermata pi\u00f9 volte in classiche gare endurance quali la 24 Ore di Le Mans, la 12 Ore di Sebring e la 24 Ore di Daytona e in gare su tracciato stradale come la Targa Florio, la Mille Miglia e la Carrera Panamericana.\nLe sue origini sportive risalgono gi\u00e0 al 1929, quando Enzo Ferrari, che diverr\u00e0 colloquialmente noto come il \"Drake\", diede origine a Modena alla Scuderia Ferrari, che \u00e8 tuttora la divisione principale del reparto corse della Ferrari, essendo da sempre impegnata in Formula 1 e avendo corso nel campionato del mondo Sport Prototipi fino al 1973. Il dipartimento Ferrari Corse Clienti invece si occupa del supporto tramite la sezione competizioni GT ai team clienti che corrono nei campionati GT presenti a livello internazionale, il campionato del mondo Endurance FIA innanzitutto e della gestione di Ferrari Challenge, XX Programmes e F1 Clienti.\nIl simbolo ufficiale \u00e8 un cavallino rampante, che deriva da quello in uso durante la prima guerra mondiale dall'aviatore italiano Francesco Baracca. Venne ceduto personalmente dalla madre di Baracca come portafortuna a Enzo Ferrari nel 1923 e divenne l'emblema del marchio modenese e del suo reparto corse. Il campo giallo, dov'\u00e8 raffigurato il cavallino rampante, \u00e8 stato scelto dallo stesso \"Drake\" in quanto trattasi di uno dei colori dello stemma della citt\u00e0 di Modena.\nNel 2013 e nel 2014 il marchio \u00e8 stato riconosciuto come il pi\u00f9 influente al mondo e nel 2015 \u00e8 stato posizionato al 295\u00ba nella classifica \"The most valuable brands of 2015\" del sito web della Brand Finance con un valore di 4,8 miliardi di dollari.\nDal 21 luglio 2018 l'azienda, come la controllante Ferrari N.V. \u00e8 guidata da Louis Carey Camilleri, in qualit\u00e0 di amministratore delegato, mentre John Elkann ne \u00e8 il presidente. Entrambi sono succeduti, pochi giorni prima della sua morte, a Sergio Marchionne che guidava l'azienda dal 2014, quando sostitui Luca Cordero di Montezemolo.\nA seguito delle dimissioni di Louis Camilleri, avvenute il 10 dicembre 2020, John Elkann assume ad interim la carica di amministratore delegato.\nStoria.\nLa Scuderia Ferrari.\nEnzo Ferrari fond\u00f2 la Scuderia Ferrari, che \u00e8 tuttora la divisione principale del reparto corse della Ferrari, il 16 novembre 1929 a Modena. Fino al 1932 la Scuderia ricopr\u00ec il ruolo di filiale tecnico-agonistica dell'Alfa Romeo, mentre a partire dal 1933 ne divenne a tutti gli effetti il reparto corse semiufficiale, iniziando a occuparsi di progettazione oltre alla gestione delle vetture da competizione. Tale impegno prosegu\u00ec con successo fino alla fine del 1937, quando la scuderia fu sciolta poich\u00e9 l'Alfa Romeo allest\u00ec un nuovo reparto corse interno guidato dallo stesso Ferrari.\nFondazione della Auto Avio Costruzioni.\nDopo avere lasciato questo incarico nel 1939, il 13 settembre dello stesso anno Ferrari fond\u00f2 a Modena una casa automobilistica, l'Auto Avio Costruzioni, nello stesso luogo dove fino a due anni prima aveva sede la Scuderia Ferrari. Non fu usata la denominazione Ferrari a causa di clausole contrattuali che legavano Ferrari all'Alfa Romeo e che gli impedivano di utilizzare il proprio cognome sulle automobili da lui prodotte. Queste clausole furono valide fino a tutto il 1944. \nLa prima vettura dell'Auto Avio Costruzioni, la 815, fu costruita nel 1940 in soli due esemplari. Tuttavia con l'avvento della seconda guerra mondiale l'attivit\u00e0 automobilistica venne sospesa e le commesse dell'azienda divennero principalmente la costruzione di componenti per velivoli militari. Nel 1943 la sede fu spostata a Maranello e, dopo che venne bombardata dagli Alleati nel 1944, fu ricostruita nel 1945.\nIl marchio automobilistico Ferrari.\nFinita la seconda guerra mondiale, grazie alla scadenza della clausola dei quattro anni, il 12 marzo 1947 Enzo Ferrari fond\u00f2 il marchio automobilistico Ferrari. La prima vettura a portare questo nome fu la 125 S, che debutt\u00f2 in gara a Piacenza l'11 maggio dello stesso anno, guidata da Franco Cortese, primo pilota e collaudatore della Casa; l'esordio si concluse con un ritiro, ma gi\u00e0 alla seconda gara, disputatasi a Roma due settimane dopo, Cortese ottenne la prima storica vittoria Ferrari. Nel 1960 l'Auto Costruzioni Ferrari cambi\u00f2 denominazione in SEFAC (Societ\u00e0 Esercizio Fabbriche Automobili e Corse), divenendo semplicemente Ferrari nel 1965.\nDalla collaborazione, alla partecipazione, al controllo FIAT.\nIl Gruppo Fiat intervenne in favore della Ferrari gi\u00e0 nel 1955, finanziando per un quinquennio lo sviluppo della Scuderia. Tale decisione, nata per arginare lo strapotere tecnico-economico della Mercedes che aveva conquistato i campionati di Formula 1 del 1954 e del 1955, oltre alla Mille Miglia del 1955, contribu\u00ec a far vincere alla Ferrari i campionati del 1956 e del 1958, oltre alle Mille Miglia del 1956 e del 1957. Nei primi anni cinquanta era stata anche tentata la strada di far rinascere l'accordo con l'Alfa Romeo ma, dopo alcuni scambi di proposte, l'ipotesi fu abbandonata dalla Casa milanese che ormai vedeva la Ferrari come antagonista sportiva pi\u00f9 che come possibile partner.\nNonostante i grandi successi sportivi la Ferrari cadde in una grave crisi in seguito all'abolizione delle corse su strada, decretato in buona parte del mondo dopo il disastro di Le Mans del 1955 e, anche in Italia, dopo la tragedia di Guidizzolo del 1957. L'eliminazione di tali gare aveva di fatto ridotto la clientela della Ferrari, principalmente composta da facoltosi \"gentleman-driver\" come Aymo Maggi o Giannino Marzotto, che si contendevano la ridotta produzione di vetture da competizione del Cavallino.\nIn tale quadro economico Henry Ford II prov\u00f2 ad acquistare la Ferrari, in modo da fruire del suo prestigio con un prevedibile ritorno d'immagine per l'azienda da lui posseduta. Condotta da Lee Iacocca, nel maggio 1963 la trattativa sembrava avviata a una rapida conclusione, quando si aren\u00f2 sulla \"conditio sine qua non\" posta da Enzo Ferrari in merito all'intoccabilit\u00e0 della sua autonomia circa le decisioni da prendere nell'ambito del reparto corse; al rifiuto di Iacocca segu\u00ec l'immediata e definitiva rottura del negoziato. Il naufragio delle trattative per la vendita dell'azienda alla Ford innesc\u00f2 un'aspra contesa tra la Ferrari e il colosso industriale statunitense che mise in seria difficolt\u00e0 la casa di Maranello, fino a sfociare nella clamorosa protesta del \"Drake\" che, non sentendosi appoggiato dalle autorit\u00e0 sportive nazionali, nel 1964 decise di restituire la licenza sportiva italiana.\nLa FIAT intervenne nel 1965 annunciando la collaborazione tra le due aziende, allo scopo di attuare un comune programma per la costruzione di propulsori sportivi, che decret\u00f2 la nascita del marchio Dino. In questo modo la Ferrari ruppe l'isolamento in cui era stata confinata e trov\u00f2 il necessario appoggio per la produzione in piccola serie delle sue vetture da strada.\nNel 1969 la Ferrari entr\u00f2 a far parte del Gruppo Fiat, ma mantenne comunque la propria autonomia:\nDagli anni ottanta al XXI secolo.\nAlla scomparsa di Enzo Ferrari nel 1988, il pacchetto azionario divenne per il 90% del Gruppo Fiat, mentre la parte restante and\u00f2 al figlio Piero Lardi Ferrari. Quest'ultimo \u00e8 rimasto all'interno dell'azienda come vicepresidente. Contestualmente, a partire da questo periodo, i marchi Ferrari e Scuderia Ferrari iniziarono a essere usati per un vasto merchandising.\nNel novembre 1991 Luca Cordero di Montezemolo, in precedenza direttore sportivo della Scuderia Ferrari dal 1974 al 1977, fu nominato presidente dell'azienda. Inoltre ricopr\u00ec il ruolo di amministratore delegato fino al 2006, quando fu sostituito da Amedeo Felisa.\nNel 2006 il 5% delle azioni fu acquisito da una societ\u00e0 finanziaria degli Emirati Arabi Uniti, la Mubadala, che nella capitale di Abu Dhabi promosse anche la costruzione del Ferrari World, il pi\u00f9 grande parco a tema al mondo. Il Gruppo Fiat torn\u00f2 in possesso di questo 5% nel corso del 2010.\nGli anni 2010.\nNel maggio 2013 la Ferrari \u00e8 stata incorporata nella societ\u00e0 di diritto olandese New Business Netherlands N.V., rinominata Ferrari N.V., nell'ottobre 2015 quando fu quotata alla Borsa di New York. Nel gennaio 2016 la Ferrari N.V. \u00e8 stata scorporata da Fiat Chrysler Automobiles, il gruppo automobilistico nato dalla fusione tra Fiat S.p.A. e Chrysler Group, per quotarsi alla Borsa Italiana e passare cos\u00ec a fare parte del gruppo Exor.\nAttivit\u00e0 agonistica.\nLa Scuderia Ferrari inizi\u00f2 la propria attivit\u00e0 nel 1929 a Modena come filiale tecnico-agonistica dell'Alfa Romeo. A partire dal 1933 divenne invece il reparto corse dell'Alfa Romeo, una collaborazione che dur\u00f2 fino a tutto il 1937. Durante questi anni la scuderia si occup\u00f2 di progettazione e di gestione delle vetture da competizione dell'Alfa Romeo, fronteggiando la concorrenza di marchi come Auto Union, Bugatti e Mercedes-Benz e ottenendo numerosi successi sia nel contesto dei gran premi sia in quello delle gare Sportprototipo.\nAlla fine del 1937 la Scuderia Ferrari fu sciolta, in quanto nel 1938 l'Alfa Romeo diede vita a un nuovo reparto corse chiamato Alfa Corse con a capo Enzo Ferrari: egli port\u00f2 avanti tale incarico fino al 1939, quando decise di dare le dimissioni. La separazione definitiva con l'Alfa Romeo port\u00f2 alla citata parentesi dell'Auto Avio Costruzioni.\nLa Scuderia Ferrari riprese a operare al termine della seconda guerra mondiale a Maranello, quando nel 1947 il \"Drake\" fond\u00f2 la sua omonima casa automobilistica. La prima vettura costruita fu la 125 S, che fu portata per la prima volta in gara da Franco Cortese. La prima monoposto invece fu la 125 C: debutt\u00f2 al gran premio d'Italia il 5 settembre 1948 a Torino e fu guidata da Raymond Sommer, che concluse al terzo posto alle spalle di Jean-Pierre Wimille (Alfa Romeo) e Gigi Villoresi (Maserati).\nLa Scuderia Ferrari si concentr\u00f2, a seconda guerra mondiale terminata, sul neo costituito campionato mondiale di Formula 1. La Ferrari divent\u00f2 poi la squadra automobilistica pi\u00f9 vincente della storia di questa categoria, visto che ha conquistato sedici campionati mondiali costruttori di Formula 1, a cui si aggiunsero quindici campionati mondiali piloti. \nIl debutto della Scuderia Ferrari nel Campionato mondiale di Formula 1 risale al 1950 al Gran Premio di Monaco, la seconda prova stagionale, dove giunse seconda grazie ad Alberto Ascari. Nella stessa stagione arriv\u00f2 seconda anche nel Gran Premio d'Italia, sempre grazie ad Alberto Ascari. La prima pole position e la prima vittoria arrivarono invece l'anno seguente al Gran Premio di Gran Bretagna grazie a Jos\u00e9 Froil\u00e1n Gonz\u00e1lez.\nIl primo campionato del mondo piloti conquistato dalla Ferrari (quello costruttori, all'epoca, non esisteva ancora) fu nella stagione 1952, quando Alberto Ascari si laure\u00f2 campione del mondo su una Ferrari 500 F2. Alberto Ascari replic\u00f2 la vittoria nel campionato anche nel 1953. Nelle stagioni 1954 e 1955 la Scuderia Ferrari non si ripet\u00e9 a causa dell'agguerrita concorrenza delle Mercedes che conquist\u00f2, in entrambi gli anni, il titolo iridato piloti. La Ferrari torn\u00f2 a conquistare il mondiale piloti nel 1956 grazie alla vittoria di Juan Manuel Fangio su una Lancia D50, vettura venduta al Cavallino dall'omonima casa automobilistica italiana per via del ritiro dalle corse di quest'ultima, che fu causato dalla morte del suo pilota di punta, Alberto Ascari, nel frattempo passato alla Lancia. Il successo nel campionato piloti fu ripetuto nel 1958 grazie a Mike Hawthorn; nella stessa stagione fu istituito il campionato costruttori, che fu per\u00f2 vinto dalla Vanwall.\nDopo qualche stagione di digiuno, il successo torn\u00f2 nel 1961 con la conquista del mondiale piloti, grazie a Phil Hill, e del mondiale costruttori. Nella stessa stagione mor\u00ec in un incidente avvenuto al Gran Premio d'Italia Wolfgang von Trips: all'autodromo di Monza persero la vita, oltre al pilota, anche 15 spettatori. Questa sciagura \u00e8, a tutt'oggi, il pi\u00f9 grave incidente nella storia del Campionato mondiale di Formula 1, ed \u00e8 stato il primo ad essere trasmesso in televisione. Dopo qualche stagione interlocutoria, dove la Ferrari non riusc\u00ec a vincere il titolo iridato, avvenne la conquista, nel 1964, del titolo piloti grazie a John Surtees e di quello costruttori; Surtees \u00e8 ancora oggi l'unico pilota della storia del motorismo ad aver vinto il titolo iridato sia nel Motomondiale sia in Formula 1.\nDopo 11 anni di vittorie nei gran premi, che non portarono per\u00f2 alla conquista di nessun titolo mondiale, arriv\u00f2 il successo, nel 1975, grazie a Niki Lauda, sia nel campionato piloti che in quello costruttori. Il 1976 fu caratterizzato da un evento tragico: lo spaventoso incidente a Niki Lauda sul circuito del N\u00fcrburgring. Nello stesso anno la Ferrari vinse il mondiale costruttori ma non quello piloti. La doppietta venne conquistata nel 1977, con la vittoria in entrambi i campionati, con quello piloti che fu ad appannaggio Niki Lauda. Nel 1979 fu invece la volta di Jody Scheckter, che vinse il mondiale piloti, a cui si aggiunse, per la Ferrari, quello costruttori. \nNel 1982 un altro evento luttuoso: la morte di Gilles Villeneuve sul circuito di Zolder. Sempre nello stesso anno avvenne anche lo spaventoso incidente a Didier Pironi, che cost\u00f2 al pilota la fine della carriera. Nel 1982 la Ferrari riusc\u00ec comunque a conquistare il mondiale costruttori anche grazie a Patrick Tambay e Mario Andretti, che sostituirono Villeneuve e Pironi. Nel 1983 il titolo costruttori fu di nuovo ad appannaggio della Ferrari. \nDopo un digiuno durato quasi vent'anni, la Ferrari torn\u00f2 a vincere il mondiale costruttori nel 1999 grazie a Michael Schumacher e a Eddie Irvine. Dal 2000, e fino al 2004, il mondiale piloti fu ad appannaggio di Michael Schumacher. Questi titoli iridati furono tutti affiancati anche dalla conquista del mondiale costruttori. Quest'ultimo fu vinto dalla Ferrari anche nel 2007 e nel 2008, mentre nel 2007 Kimi R\u00e4ikk\u00f6nen si impose nel campionato piloti.\nDal 1953 al 1973 la Scuderia Ferrari prese parte al campionato del mondo sportprototipi, la massima competizione riservata a vetture Sport, Prototipo, Sport Prototipo e Gran Turismo. In totale la Ferrari ha conquistato dodici titoli costruttori: nel 1953, 1954, 1956, 1957, 1958, 1960, 1961, 1962, 1963, 1964, 1967 e nel 1972. Solo la Porsche ha saputo eguagliare tale risultato, correndo per\u00f2 fino alla cancellazione della serie nel 1992. Durante i ventuno anni di permanenza della Ferrari nel campionato del mondo Sportprototipi la classifica costruttori \u00e8 sempre stata l'unica a garantire l'attribuzione del titolo mondiale da parte della FIA e anche dopo l'istituzione di una graduatoria piloti nel 1981 quella costruttori ha continuato a rimanere la pi\u00f9 importante. Successivamente, per volere di Enzo Ferrari, si ritir\u00f2, per concentrarsi esclusivamente sulla Formula 1. Dal 2012 compete nel Campionato del mondo endurance con le vetture gran turismo, dove ha raccolto sei titoli costruttori e quattro piloti.\nLogo e marchio.\nIl marchio Ferrari \u00e8 un \u00abcavallino rampante\u00bb nero in campo giallo, con in basso le lettere \u00abS F\u00bb per Scuderia Ferrari, con tre strisce - una verde, una bianca e una rossa - in alto. Questo \u00e8 il logo che viene applicato su tutte le auto da competizione direttamente supportate dalla scuderia. \nNei primi due anni di attivit\u00e0 le vetture della Scuderia Ferrari non ebbero un proprio logo e continuarono a mostrare, pi\u00f9 o meno regolarmente, il Quadrifoglio Alfa Romeo, molto ben visto dai piloti per ragioni scaramantiche. Allo scadere dell'atto costitutivo originario che vide ritirarsi i finanziatori Alfredo Caniato e Mario Tadini, su consiglio di Piero Taruffi, Enzo Ferrari decise di estendere l'attivit\u00e0 della scuderia anche alle gare motociclistiche. La Grande depressione, infatti, aveva di molto ridotto sia il numero delle case automobilistiche, sia gli investimenti sportivi di quelle sopravvissute, lasciando in libert\u00e0 molti piloti di gran fama e valore.\nPer maggiormente evidenziare l'appartenenza alla Scuderia Ferrari dei mezzi in gara, si decise di dotarli del celeberrimo cavallino rampante. Il cavallino rampante, era originariamente l'emblema personale del maggiore Francesco Baracca, pilota della prima guerra mondiale, che faceva dipingere sulle fiancate dei suoi velivoli ai tempi della 91\u00aa Squadriglia aeroplani da caccia. Il colore originario del cavallino probabilmente era il rosso, tratto per inversione dallo stemma del 2\u00ba Reggimento \"Piemonte Reale Cavalleria\" di cui l'asso Baracca faceva parte e che il pi\u00f9 famoso colore nero fu invece adottato in segno di lutto dai suoi compagni di squadriglia dopo la morte di Baracca.\nL'acquisizione del logo fu cos\u00ec raccontata dallo stesso Enzo Ferrari: \nLe prime vetture a scendere in gara con lo stemma del Cavallino Rampante in campo giallo furono le due Alfa Romeo 8C 2300 Mille Miglia Zagato Spider passo corto schierate dalla Scuderia alla 24 Ore di Spa del 9 luglio 1932, che si classificarono al 1\u00ba e 2\u00ba posto con gli equipaggi Brivio/Siena e Taruffi/D'Ippolito.\nNel 1945 Ferrari fece ridisegnare un nuovo cavallino rampante da Eligio Gerosa, giovane incisore milanese. Nel progetto ampiamente modificato rispetto al disegno originario (soprattutto nella coda, che nel cavallino di Baracca puntava verso il basso) venne aggiunto lo sfondo giallo canarino, uno dei colori di Modena. Fu sempre Eligio Gerosa che nel 1947 disegn\u00f2 il logo ufficiale della scuderia con un cavallino pi\u00f9 snello e riproporzionato nelle dimensioni che con lo zoccolo sovrasta la barretta allungata della \u00abF\u00bb. Il cavallino rampante non \u00e8 stato utilizzato unicamente dal marchio Ferrari: l'ingegnere Fabio Taglioni, concittadino di Baracca, lo applic\u00f2 sulle motociclette Ducati tra la fine degli anni cinquanta e l'inizio degli anni sessanta. \nDopo la seconda guerra mondiale, nel 1950 la Auto Avio Costruzioni fu tra le prime squadre a gareggiare nel nuovo campionato mondiale di Formula 1. Siccome i clienti privati che gareggiavano con vetture Ferrari erano sempre pi\u00f9 numerosi, nel 1952 venne deciso di utilizzare nuovamente, per le competizioni in cui l'azienda si impegnava direttamente con proprie autovetture, lo stemma e la denominazione Scuderia Ferrari gi\u00e0 utilizzati negli anni trenta.\nNel 2013 e nel 2014 il marchio Ferrari \u00e8 stato riconosciuto come il marchio pi\u00f9 influente al mondo in assoluto secondo l'annuale classifica di Brand Finance con la seguente motivazione: \u00abIl cavallino rampante su sfondo giallo \u00e8 immediatamente riconoscibile in tutto il mondo anche dove non ci sono ancora le strade. Nel suo Paese natale e tra i suoi molti ammiratori in tutto il mondo la Ferrari ispira molto pi\u00f9 della lealt\u00e0 al marchio, pi\u00f9 di un culto e una devozione quasi religiosa\u00bb. Il cavallino rampante \u00e8 un marchio registrato della Ferrari.\nModelli.\nLe autovetture Ferrari sono celebri anche per la loro esclusivit\u00e0, tant'\u00e8 che l'azienda ha deciso di limitare la produzione per mantenere questa caratteristica. Tra i progettisti e le carrozzerie che hanno collaborato con la Ferrari ci sono Pininfarina, Scaglietti, Bertone e Vignale. I motori impiegati nelle autovetture Ferrari sono prevalentemente dei V8 e V12. \nRelativamente al colore, fin dagli anni venti le automobili da corsa italiane erano verniciate di rosso. Questo era il colore consueto per le vetture italiane che gareggiavano in campionati automobilistici in base a un provvedimento preso negli anni tra le due guerre mondiali dall'associazione che in seguito venne chiamata FIA. Nello schema della federazione, tra le altre, le auto francesi erano blu, le tedesche bianche e le inglesi verdi. \nLa tonalit\u00e0 del rosso \u00e8 gradualmente passata dal rosso scuro (famoso come \u00abrosso Alfa\u00bb) a una tinta notevolmente pi\u00f9 accesa, nota come \u00abrosso corsa\u00bb. Tale colorazione \u00e8 rimasta immutata per le Ferrari di serie, mentre per quelle di Formula 1 dopo l'acquisizione da parte del Gruppo Fiat ci sono state variazioni di tonalit\u00e0 del rosso, volute dai vari sponsor. Va per\u00f2 sottolineato che la Ferrari, come per altro imposto dallo stesso Enzo, ha sempre mantenuto il colore rosso imposto nei primi anni, per mantenere la nazionalit\u00e0 del marchio.\nStradali.\nIn produzione.\n6 cilindri:\n8 cilindri:\n12 cilindri:\nPresidenti.\nQuesta la cronotassi dei presidenti di Ferrari S.p.A.:\nDati finanziari.\nNell'anno fiscale 2011 Ferrari S.p.A. ha venduto 7.195 vetture per un fatturato di 2,251 miliardi di euro. Nel 2012 Ferrari ha venduto 7.318 vetture, con un aumento del 4,5% rispetto al 2011. Mercato pi\u00f9 attivo si riconferma essere il Nord America con oltre duemila vetture vendute e una crescita del 14,6% rispetto all'anno precedente Il fatturato ha raggiunto i 2,430 miliardi di euro e l'utile netto di 244 milioni di euro. Dal 2013, in seguito all'incorporazione, i bilanci sono di competenza della capogruppo Ferrari N.V.\nVendite.\nDal 2013 in seguito all'incorporazione le vendite sono di competenza della capogruppo Ferrari N.V."}
{"id": "2305232", "revid": "122246", "url": "https://it.wikipedia.org/wiki?curid=2305232", "title": "European Golden League maschile", "text": "L'European Golden League \u00e8 una competizione pallavolistica maschile per squadre nazionale europee, organizzata annualmente dalla CEV."}
{"id": "2305235", "revid": "120435435", "url": "https://it.wikipedia.org/wiki?curid=2305235", "title": "Pianificazione strategica", "text": "La pianificazione strategica \u00e8 quel processo di pianificazione con il quale si fissano gli obiettivi di un sistema (territoriale, aziendale, statale) e si indicano i mezzi, gli strumenti e le azioni per raggiungerli in una prospettiva di medio/lungo periodo. Progetta le attivit\u00e0 in corso nell'ambiente naturale esterno, descrivendo cos\u00ec i risultati prodotti, a prescindere che questi siano desiderati o no.\n\u00c8 un processo organizzativo necessario per definire una strategia o la direzione da prendere per assumere decisioni sulla allocazione di risorse. Al fine di determinare l'indirizzo strategico di un'organizzazione, \u00e8 necessario comprendere la sua attuale posizione e le probabili vie attraverso le quali \u00e8 possibile perseguire particolari percorsi d'azione. In generale, la pianificazione strategica risponde ad almeno una delle tre domande chiave:\nGeorge Friedman in \u201cI prossimi 100 anni\u201d sintetizza \"il principio fondamentale della pianificazione strategica: sperare per il meglio, preparandosi per il peggio\". Sono dotate di Piano strategico importanti metropoli quali New York, Londra, Lione, Monaco di Baviera, Barcellona, Vancouver e in Italia le citt\u00e0 di Bari, Cagliari, Firenze, Milano, Torino, Trento e la Citt\u00e0 Metropolitana di Genova.\nStoria.\nLa fase di ricostruzione post bellica ha sviluppato delle teorie economiche negli anni 1950-1960 che pongono il focus sulle previsioni come elemento centrale nei modelli di pianificazione strategica. L'esito delle analisi condotte in quel periodo ha portato a stabilire che le tendenze in essere potessero essere utilizzate per gli scenari a medio e lungo termine. Le analisi, basate su dati numerici e l'accuratezza matematica delle tecniche utilizzate, hanno dato buoni risultati applicandole anche nel lungo periodo, per intervalli di tempo nei quali l'economia era stabile, come nel decennio del 1960. Nel decennio successivo, a seguito dello shock petrolifero del 1973 e la conseguente instabilit\u00e0 monetaria, si \u00e8 passati a proporre una rosa di possibili scenari alternativi da utilizzare a seconda di quanto avveniva realmente. \u00c8 stato il decennio dei futurologi, guidati dal gruppo presso lo SRI (Stanford Research Institute) e delle teorie di Herman Kahn (dello Hudson Institute) che lasciarono spazio al pessimismo degli anni '80. L'Organizzazione per la Cooperazione Economica e lo Sviluppo (OCSE), in un rapporto della fine degli anni \u201880, ha descritto la scena internazionale in termini di:\nA seguito di ci\u00f2 molte organizzazioni si sono orientate verso una pianificazione per tempi relativamente brevi, anche nel caso delle organizzazioni pi\u00f9 complesse, che si sono riferite ai propri bilanci, con verifiche quindi di intervalli annuali. Esistono, infatti, dei limiti pratici per la previsione di risorse da utilizzare nella pianificazione a lungo raggio in quanto sono necessari tempi lunghi di elaborazione oltre alla disponibilit\u00e0 di ingenti risorse in termini di denaro e personale dedicato. Si \u00e8 stabilito conseguentemente che, con pochissime eccezioni, \u00e8 necessaria una pianificazione a breve e lungo termine.\nI componenti chiave.\nI componenti chiave della pianificazione strategica includono la comprensione della visione di un'organizzazione, la sua missione, i valori e le strategie. Nel mondo commerciale la dichiarazione di una visione o la dichiarazione d'intenti possono racchiudere la visione e la missione.\nLe organizzazioni a volte riassumono gli scopi e gli obiettivi in una dichiarazione d'intenti o di visione. Altri iniziano con una visione e una missione e li usano per formulare scopi e obiettivi. Un approccio emergente \u00e8 quello di utilizzare lo scenario del piano strategico all'interno di metodologie di pianificazione basate sulla teoria dei risultati. Quando si utilizza questa metodologia, il primo passo \u00e8 quello di costruire un modello di risultati visivi di alto livello e ricercare le modalit\u00e0 che si ritiene siano necessarie per arrivare a loro. La visione e la missione sono quindi solo gli strati superficiali del modello visivo. Un'altra componente legata al concetto di pianificazione strategica di fondamentale importanza \u00e8 la ricerca di un vantaggio competitivo, o ancora la ricerca di una competenza distintiva, che le permetta di raggiungere la mission in modo pi\u00f9 efficiente e efficace.\nStrumenti e approcci.\nGli strumenti includono:\nAnalisi della situazione.\nCome le esperienze degli anni '70 e '80 hanno evidenziato, i cambiamenti imprevedibili possono essere molto disorientanti poich\u00e9 generano discontinuit\u00e0 che creano fratture piuttosto che tendenze e rendono difficile determinare il futuro a lungo termine di un'organizzazione. Gli scenari hanno bisogno di essere manipolati, come opportunit\u00e0, per quanto \u00e8 positivamente possibile. Non esistono regole valide per tutti, per alcune aziende vanno bene orizzonti pi\u00f9 brevi e per altre, come le societ\u00e0 energetiche e farmaceutiche, quelli a lungo termine. La gestione proattiva \u00e8 fondamentale per la leadership: si deve governare il futuro ovvero il futuro governer\u00e0 noi, come sostiene Patrick Dixon, autore di Futurewise. Ci sono diversi fattori da valutare nell'analisi della situazione esterna:\nAvendo questi fattori un'importanza critica, \u00e8 raro trovarli tutti e sette. \u00c8 anche raro trovare che i primi due, mercati e competizione, non abbiano un'importanza cruciale. Nel guardare al futuro i manager hanno a che fare con l'incertezza. Per questa ragione i processi utilizzati mirano in gran parte a identificare queste incertezze e gestire il loro impatto sull'organizzazione. In questo contesto, ci sono (usando la terminologia di Kees van der Heijden) tre tipi principali di incertezza:\nI manager possono essere ben utilizzati per gestire i rischi ordinari perch\u00e9 sono regolarmente a contatto con tali rischi e anzi sono stimolati a trovarne altri proprio per la loro caratteristica imprenditoriale. Qualora non vi sia un modello di risultati cui riferirsi che derivi da esperienze precedenti le decisioni diventano una questione di capacit\u00e0 di giudizio e questo \u00e8 l'ambito in cui la pianificazione strategica pu\u00f2 dare un contributo importante. Inconoscibili sono per definizione quegli scenari per i quali nulla pu\u00f2 essere fatto per anticiparli, tranne sviluppare la capacit\u00e0 di reagire rapidamente. Per quanto riguarda specificatamente la pianificazione di mercato, i ricercatori hanno raccomandato una serie di fasi di azione o linee guida in base alle quali i pianificatori del mercato devono sviluppare il piano."}
{"id": "2305250", "revid": "1305772", "url": "https://it.wikipedia.org/wiki?curid=2305250", "title": "Javier", "text": "Javier pu\u00f2 riferirsi a:"}
{"id": "2305255", "revid": "125036932", "url": "https://it.wikipedia.org/wiki?curid=2305255", "title": "Armenia (provincia romana)", "text": "L'Armenia (dal latino: \"Armenia\") fu un'antica provincia dell'impero romano, anche se per breve tempo e ad intermittenza, comprendente i territori dell'attuale Turchia orientale, Armenia, Georgia, Azerbaigian e una piccola parte dell'Iran nord-occidentale.\nStatuto.\nL'Armenia fu ordinata in provincia romana dall'imperatore Traiano nel 114 e rimase tale fino alla sua morte (117), quando fu abbandonata dal successore Adriano. Potrebbe essere tornata sotto il dominio romano al termine delle campagne partiche di Lucio Vero.\nStoria.\nPrima dei Romani.\nIl regno d'Armenia fu in et\u00e0 antica una regione abitata da popolazioni seminomadi, che non formarono mai veri e propri regni. Questi popoli non si stanziarono mai nella regione per le frequenti incursioni dei vicini popoli caucasici e per la vicinanza con il regno babilonese.\nDopo il decadimento delle citt\u00e0 stato e il successivo ingresso nella storia antica dell'impero persiano, l'Armenia cadde in decadimento e poi divenne satrapia dell'impero persiano. La satrapia dell'Armenia era molto grande e prendeva una vasta area.\nIn Armenia si trovavano le famose Porte caspiche, ovvero enormi portoni che erano l'ingresso alla parte pi\u00f9 interna dell'impero persiano.\nDurante l'impero di Alessandro Magno l'Armenia fu una delle regioni pi\u00f9 difficili da conquistare proprio perch\u00e9 i Persiani sconfitti sul Granico e ad Isso utilizzarono i loro arcieri e gli alti monti per tendere imboscate ai Macedoni. Alessandro per ovviare a tale problema prese una guida da un villaggio sui monti, nel quale spos\u00f2 la figlia del capo. Alla morte di Alessandro, l'Armenia fece parte del regno ellenistico affidato ai Seleuci. Questa regione fu fino alla conquista dei Parti territorio di accese e sanguinose lotte per il controllo dei monti, tra il regno di Pergamo e quello Seleucide. L'Armenia dopo che Roma conquist\u00f2 il regno di Pergamo fece parte del regno dei Parti.\nEpoca romano-repubblicana.\nDurante il periodo del suo massimo splendore, dal 95 a.C. al 66 a.C. il regno d'Armenia aveva il controllo di alcune zone del Caucaso, della odierna Turchia orientale, del Libano e della Siria. Essa fin\u00ec sotto la sfera d'influenza dei Romani nel 66 a.C., con le campagne di Lucullo e Pompeo. A causa di ci\u00f2, successivamente il regno d'Armenia fu teatro della contesa tra Roma e l'Impero Partico. I Parti costrinsero il regno d'Armenia alla sottomissione dal 47 a.C. al 37 a.C., quando Roma prese il controllo del regno solo per breve tempo.\nLe campagne di Marco Antonio in Partia furono infatti fallimentari. Non solo non era stato vendicato l'onore di Roma in seguito alla sconfitta subita dal console Marco Licinio Crasso a Carre del 53 a.C., ma le armate romane erano state battute nuovamente in territorio nemico e la stessa Armenia era entrata nella sfera di influenza romana solo per poco tempo.\nEpoca romano-alto imperiale.\nSotto Augusto.\nFu solo al termine della guerra civile, con la battaglia di Azio (nel 31 a.C.) e l'occupazione dell'Egitto (nel 30 a.C.) che Ottaviano pot\u00e9 concentrarsi sul problema partico e sull'assetto dell'intero Oriente romano, compreso il regno d'Armenia. Il punto cruciale in Oriente era costituito proprio da questo regno che, a causa della sua posizione geografica, era da un cinquantennio oggetto di contesa fra Roma e la Partia. Egli mir\u00f2 a fare dell'Armenia uno stato-cuscinetto romano, con l'insediamento di un re gradito a Roma, e se necessario imposto con la forza delle armi.\nIn Armenia, regnava una divisione cronica fra i nobili: il partito filoromano aveva inviato ad Augusto un'ambasceria per chiedere un processo contro il re Artaxias II, la sua deposizione e la sostituzione al trono di Armenia del fratello minore, Tigrane III, che era vissuto a Roma dal 29 a.C. Al termine del 21 a.C., Augusto ordin\u00f2 al figliastro Tiberio, che aveva allora ventuno anni, di condurre un esercito legionario dai Balcani in Oriente, con il compito di porre sul trono armeno Tigrane II, e recuperare le insegne imperiali. I rapporti di amicizia che poco dopo furono instaurati da Roma con i Parti favorirono il partito filoromano della vicina Armenia, e prima che Tiberio raggiungesse l'Eufrate, Artaxias II fu assassinato dai suoi stessi cortigiani. Tiberio, entrato nel paese senza incontrare resistenza ed in presenza delle legioni, pose solennemente il diadema regale sul capo di Tigrane III, ed Augusto pot\u00e9 annunziare di aver conquistato l'Armenia, pur astenendosi dall'annetterla.\nUna nuova crisi segu\u00ec nell'1 a.C., quando Artavaside III, re d'Armenia filo-romano, fu eliminato dall'intervento dei Parti e dal pretendente al trono Tigrane IV. Questo fu un grave affronto al prestigio romano. Augusto, non potendo pi\u00f9 contare sulla collaborazione di Tiberio (ritiratosi in ritiro volontario a Rodi) e di Agrippa ormai morto da oltre un decennio, decise di inviare il giovane nipote Gaio Cesare a trattare la questione armena. Fraate V si rifiut\u00f2 di lasciare il controllo dell'Armenia nelle mani dei Romani, e continu\u00f2 a mantenerne la sua supervisione sopra il nuovo re, Tigrane IV, il quale, per\u00f2, mand\u00f2 a Roma alcuni ambasciatori con doni, riconoscendo ad Augusto la potest\u00e0 sul suo regno, e chiedendogli di lasciarlo sul trono. Augusto, soddisfatto di questo riconoscimento, accett\u00f2 i doni, ma chiese a Tigrane di recarsi presso Gaio in Siria per trattare la sua possibile permanenza sul trono d'Armenia. Il comportamento di Tigrane III indusse Fraate V a cambiare idea, costringendolo a venire a patti con Roma, e si dichiar\u00f2 pronto a porre fine ad ogni interferenza in Armenia.\nQuesto stesso anno venne concluso un patto tra il principe romano Gaio Cesare, ed il gran re dei Parti, in territorio neutrale su di un'isola dell'Eufrate, riconoscendo ancora una volta questo fiume come confine naturale fra i due imperi. Tale incontro sanciva il reciproco riconoscimento tra Roma e la Partia, di Stati indipendenti con uguali diritti di sovranit\u00e0.\nNel frattempo Tigrane IV era stato ucciso nel corso di una guerra, forse fomentata dai nobili armeni antiromani, contrari alla sottomissione a Roma. La morte di Tigrane fu seguita dall'abdicazione di Erato, sua sorellastra e moglie, e Gaio, in nome di Augusto, diede la corona ad Ariobarzane, gi\u00e0 re della Media dal 20 a.C. Il partito antiromano, rifiutandosi di riconoscere Ariobarzane quale nuovo re d'Armenia, provoc\u00f2 disordini ovunque, costringendo Gaio Cesare ad intervenire direttamente con l'esercito. Il principe romano, riusc\u00ec alla fine ad espugnare la fortezza di Artagira (forse vicino a Kagizman nella valle del fiume Arasse), ma rimase ferito gravemente nel corso delle vicende di questo assedio.\nEpoca giulio-claudia.\nA turbare la situazione orientale intervennero non solo le morti del re della Cappadocia Archelao, che era venuto a Roma a rendere omaggio a Tiberio, di Antioco III, re di Commagene, e di Filopatore, re di Cilicia: i tre stati, che erano vassalli di Roma, si trovavano in una situazione di instabilit\u00e0 politica, e si acuivano i contrasti tra il partito filoromano e i fautori dell'autonomia.\nLa difficile situazione orientale rese necessario un intervento diretto romano, e Tiberio nel 18 invi\u00f2 il figlio adottivo, Germanico, che fu insignito dell\"'imperium proconsolaris maius\" su tutte le province orientali. Giunto in Oriente, Germanico, con il consenso dei Parti, incoron\u00f2 ad Artaxata un nuovo sovrano d'Armenia: il regno, infatti, dopo la deposizione di Vonone era rimasto privo di una guida, e Germanico confer\u00ec la carica di re al giovane Zenone, figlio del sovrano del Ponto Polemone I. L'ex-re dell'Armenia fu dunque confinato nella citt\u00e0 di Pompeiopoli in Cilicia, e mor\u00ec poco tempo dopo, ucciso da alcuni cavalieri romani mentre tentava la fuga.\nStabil\u00ec, inoltre, che Commagene ricadesse sotto la giurisdizione di un pretore,pur mantenendo la propria formale autonomia, che la Cappadocia fosse istituita come provincia a s\u00e9 stante, e che la Cilicia entrasse invece a far parte della provincia di Siria.\nLa sistemazione dell'Oriente approntata da Germanico garant\u00ec la pace fino al 34, quando il re Artabano II di Partia, convinto che Tiberio, ormai vecchio, non avrebbe opposto resistenza da Capri, pose il figlio Arsace sul trono di Armenia dopo la morte di Artaxias. Tiberio, allora, decise di inviare Tiridate, discendente della dinastia arsacide tenuto in ostaggio a Roma, a contendere il trono partico ad Artabano, e sostenne l'insediamento di Mitridate, fratello del re di Iberia, sul trono di Armenia. Mitridate, con l'aiuto del fratello Farasmane, riusc\u00ec ad impossessarsi del trono di Armenia: i servi di Arsace, corrotti, uccisero il loro padrone, gli Iberi invasero il regno e sconfissero, alleatisi con i popoli locali, l'esercito dei Parti guidato da Orode, figlio di Artabano. Artabano, temendo un nuovo massiccio intervento da parte dei Romani, rifiut\u00f2 di inviare altre truppe contro Mitridate, e abbandon\u00f2 le proprie pretese sul regno di Armenia. Contemporaneamente, gli odi che Roma fomentava tra i Parti contro Artabano costrinsero il re a lasciare il trono e a ritirarsi, mentre il controllo del regno passava all'arsacide Tiridate. Poco tempo pi\u00f9 tardi, tuttavia, quando Tiridate era sul trono da circa un anno, Artabano, radunato un grosso esercito, marci\u00f2 contro di lui; l'arsacide inviato da Roma, impaurito, fu costretto a ritirarsi, e Tiberio dovette accettare che lo stato dei Parti continuasse ad essere governato da un sovrano ostile ai Romani.\nMorto Tiberio nel 37, i Parti riuscirono a costringere ancora una volta l'Armenia a sottomettersi, anche se sembra che i Romani nel 47 ottennero nuovamente il controllo del regno, a cui offrirono lo \"status\" di cliente. La situazione era in continuo divenire.\nNerone, infine, preoccupato dal fatto che il re della Partia, Vologese I, avesse posto sul trono del regno d'Armenia il proprio fratello Tiridate, decise di inviare un suo valente generale, Gneo Domizio Corbulone, a capo delle operazioni orientali. Quest'ultimo, una volta riorganizzato l'esercito, penetr\u00f2 nel 58 in Armenia e giunto fino alla capitale Artaxata riusc\u00ec ad impadronirsene dopo aver battuto lo stesso Tiridate. L'anno successivo fu la volta di Tigranocerta. Al termine delle operazioni, nel 60, pose Tigrane VI sul trono di Armenia.\nScoppiata una nuova crisi nel 62, in seguito alla quale, l'esercito del governatore della Cappadocia, Lucio Cesennio Peto, fu battuto dalle forze partico-armene, Corbulone fu costretto ad intervenire. Egli infatti raggiunse un accordo definitivo con il \"re dei re\" nel 63, restaurando il prestigio di Roma, e concludendo con Tiridate I di Armenia (sostituitosi a Tigrane VI) un accordo che riconosceva il protettorato romano e che rimase pressoch\u00e9 invariato fino al principato di Traiano (98-117).\nDa Traiano agli Antonini (114-166).\nNel 113, Traiano decise di procedere all'invasione del regno dei Parti. Il motivo era la necessit\u00e0 di ripristinare sul trono d'Armenia un re che non fosse un fantoccio nelle mani del re parto. E cos\u00ec l'Armenia fu invasa nuovamente dall'esercito comandato dall'imperatore Traiano nel 114. Si racconta infatti che Traiano, raggiunta Antiochia di Siria nel gennaio di quest'anno, radun\u00f2 le legioni ed i suoi migliori generali, tra cui Lusio Quieto e Quinto Marcio Turbone (allora \"praefectus classis Misenis\"). Radunata pertanto l'armata marci\u00f2 sull'Armenia e ne conquist\u00f2 la sua capitale Artaxata. Deposto il suo re, un certo Partamasiri, annesse i suoi territori all'Impero romano, facendone una nuova provincia. Le sue armate proseguirono da settentrione fino in Media ad est, ed in Mesopotamia settentrionale. L'Armenia fu, quindi, ordinata in provincia romana dall'imperatore e rimase tale fino alla sua morte (117), quando fu abbandonata dal successore Adriano. Quest'ultimo adott\u00f2 una politica di rafforzamento dei vecchi confini, mantenendo le precedenti acquisizioni di Traiano come la Dacia e l'Arabia petrea. Sappiamo anche che negli anni 141-143 l'imperatore Antonino Pio, padre adottivo dei futuri imperatori Marco Aurelio e Lucio Vero, pose sul trono d'Armenia un nuovo re filo-romano, Soemo.\nIl nuovo sovrano partico Vologase IV, divenuto re nel 148, poich\u00e9 nel 161 il trono d'Armenia era divenuto vacante ed era stato reclamato da un certo Soemo, un principe di Emesa (che era pure senatore romano), reag\u00ec inviando in Armenia la propria cavalleria al comando del generale Osroe (\"Osrow\"), il quale inflisse una dura sconfitta ai Romani. Soemo fu deposto e dovette fuggire, mentre l'Armenia, in mano partica, ebbe un nuovo sovrano, di nome Pacoro.\nIl governatore della Cappadocia, Severiano, si mosse allora con l'esercito in Armenia, ma fu sconfitto ad Elegeia poco ad est dell'Eufrate. Le campagne militari che seguirono, condotte dal fratello di Marco Aurelio, Lucio Vero, portarono per\u00f2 all'annessione del regno all'impero romano insieme alla Mesopotamia settentrionale (162-166).\nDai Severi all'anarchia militare (197-284).\nNel 230, nonostante una soluzione diplomatica offerta dall'imperatore romano Alessandro Severo, i Persiani penetrarono in Mesopotamia cercando senza riuscirvi di conquistare Nisibi e compirono diverse incursioni in Siria e Cappadocia. I Romani organizzarono allora una spedizione, col supporto del regno d'Armenia, e invasero la Media (oggi Hamadan, Iran) nel 232 puntando alla capitale Ctesifonte, gi\u00e0 diverse volte catturata al tempo dei Parti. Ardashir I riusc\u00ec a respingere l'assalto a prezzo di numerose perdite, il che lo convinse a mettere da parte temporaneamente le sue mire espansionistiche fino alla costa mediterranea, ed a concentrarsi nel consolidamento del suo potere ad oriente.\nNel 244, dopo la sconfitta romana subita a Mesiche, non lontano da Ctesifonte, da parte di Sapore I, e la morte di Gordiano III, il nuovo imperatore Filippo l'Arabo, per ottenere la pace da Sapore, e portare il proprio esercito fuori dal territorio nemico, dovette accettare un trattato molto oneroso: un pagamento di 500.000 monete d'oro e la promessa di non intervenire pi\u00f9 nella politica armena. Sembra per\u00f2 che il regno d'Armenia rimase ancora nella sfera di influenza romana, almeno fino alla morte del suo re, Cosroe II di Armenia (252 ca.).\nPeriodo tardo-imperiale.\nI Romani riuscirono a riconquistare il regno d'Armenia al termine di alcuni anni di guerra (296-298) ai tempi di Diocleziano (\"augusto\") e Galerio (\"cesare\"). La Mesopotamia torn\u00f2, anch'essa, sotto il controllo romano (la frontiera fu spostata fino al Khabur, al Tigri, passando per il Djebel Sindjar), mentre l'Armenia fu riconosciuta protettorato romano insieme all'Iberia, mentre a Nisibi furono accentrate le vie carovaniere dei commerci con l'estremo Oriente (Cina e India). Galerio celebr\u00f2 in seguito la propria vittoria (tra il 298 ed il 303), anche se sembra non abbia accolto favorevolmente il trattato di pace, poich\u00e9 avrebbe desiderato avanzare ulteriormente in territorio persiano.\nLa sconfitta dei Sasanidi ad opera di Diocleziano e Galerio (pace del 298) aveva garantito all'Impero romano oltre un trentennio di relativa pace, ed il riconoscimento del Regno d'Armenia come \"stato cliente\". Sotto il re cristiano Tiridate III di Armenia, la maggior parte del regno si era convertita al cristianesimo. Ma nel 334 il re armeno fu fatto prigioniero e condotto in Persia, costringendo gli Armeni ad invocare l'aiuto di Costantino I. Quest'ultimo scrisse al grande re Sapore II, il quale al termine di una lunga trattativa, decise di annettere l'Armenia e mise sotto minaccia la vicina provincia romana di Mesopotamia. Costantino fu cos\u00ec costretto a prepararsi per la grande guerra contro la Persia, a partire dalla fine del 336. Gli anni seguenti furono difficili anni di guerra tra i due imperi: da una parte Costanzo II, dall'altra Sapore II. I confini alla fine rimasero relativamente stabili, con avanzate e ritirate ora dell'uno ora dell'altro versante, almeno fino alla campagna sasanide di Giuliano del 363.\nDopo la campagna contro i Persiani di Giuliano, e la sua morte avvenuta nel 363, il nuovo imperatore, Gioviano, firm\u00f2 con Sapore II un trattato che garant\u00ec ai Sasanidi forti guadagni territoriali. Successivamente Sapore rivolse la propria attenzione all'Armenia, da lungo tempo contesa ai Romani. Riusc\u00ec a catturare il re Arshak II, fedele alleato dei Romani, e lo costrinse al suicidio; tent\u00f2 anche di introdurre lo Zoroastrismo nel paese. La nobilt\u00e0 armena si oppose all'invasione e prese contatto con i Romani, che inviarono il re Pap, figlio di Arsace III, in Armenia. Sull'orlo di una nuova guerra, l'imperatore Valente decise di sacrificare Pap, facendolo assassinare a Tarso, dove si era rifugiato, dal generale Traiano (374).\nNel 384 il regno d'Armenia venne alla fine separato in due regioni, quella occidentale sotto l'Impero romano d'Oriente, e quella orientale venne affidata ai Sasanidi. La regione occidentale divenne una provincia dell'Impero Romano con il nome di Armenia Minor, mentre la parte orientale rimase un regno all'interno della Persia fino al 428 quando i Sasanidi deposero il sovrano legittimo instaurando una loro dinastia.\nNel 422-423 l'imperatore d'Oriente, Teodosio II, invi\u00f2 un forte contingente militare in Armenia, da sempre contesa dalle due potenze confinanti, al comando del \"magister militum praesentalis\" Ardaburio, il quale sconfisse il comandante persiano Narsehi e procedette al saccheggio della provincia dell'Arzanene e all'assedio della fortezza frontaliera di Nisibis. Alla fine Ardaburio sconfisse un nuovo contingente sasanide e impose la pace al sovrano sasanide (423).\nPeriodo proto-bizantino (476-641).\nIntorno al 535/536 le province in cui era suddivisa l'Armenia vennero riorganizzate dall'Imperatore Giustiniano. Giustiniano suddivise l'Armenia in quattro province:\nFino a quel momento, gli Armeni avevano vissuto secondo le proprie leggi e tradizioni, e non erano obbligati a rispettare le leggi di Roma (Bisanzio). Giustiniano con una serie di editti obblig\u00f2 gli Armeni a rispettare le leggi dell'Impero. Giustiniano giustific\u00f2 questa sua decisione sostenendo che era barbaro che secondo le leggi armene le donne fossero escluse dall'eredit\u00e0, e dunque stabil\u00ec che, in conformit\u00e0 con il diritto romano, anche le donne armene potessero ereditare. Secondo alcuni invece Giustiniano obblig\u00f2 gli Armeni a obbedire al diritto romano non solo perch\u00e9 voleva che le leggi romane venissero applicate in tutto l'Impero ma anche per far frantumare le grandi tenute armene in pi\u00f9 parti e dunque indebolire i nobili armeni (secondo il diritto armeno, a differenza di quello romano, le tenute passavano indivise da padre a figlio).\nNel 537/539 scoppi\u00f2 una rivolta in Armenia, dovuta al malcontento della popolazione nei confronti dei Bizantini, che avevano alzato le tasse e ridotto i poteri dei \"nakharar\". La causa prossima della rivolta fu comunque l'assassinio del Principe Hamazasp di Sper a opera di un proconsole bizantino. La sedizione venne repressa nel sangue e i capi della rivolta giustiziati o esiliati.\nNel 565, Giustiniano I mor\u00ec e gli succedette al trono Giustino II (565\u2013578). Un anno prima il governatore sasanide di Armenia, della famiglia Suren, costru\u00ec un tempio del fuoco a Dvin presso la moderna Erevan, e fece uccidere un membro influente della famiglia mamikoniana, scatenando una rivolta che port\u00f2 al massacro del governatore persiano e della sua guardia nel 571, mentre la ribellione si era estesa anche all'Iberia. Giustino II approfitt\u00f2 della rivolta armena per interrompere i tributi annuali ai Sasanidi di Cosroe I per la difesa del Caucaso. Gli Armeni furono accolti come alleati, e un esercito fu mandato in territorio sasanide e assedi\u00f2 Nisibis nel 573. Tuttavia l'assedio fall\u00ec e i persiani contrattaccarono assediando e prendendo Dara e devastando la Siria. Giustino II fu costretto a accettare di pagare tributi annuali in cambio di una tregua di cinque anni sul Mesopotamico, sebbene la guerra continu\u00f2 altrove. Nel 576 Cosroe I attacc\u00f2 l'Anatolia saccheggiando Sebasteia e Melitene, ma l'offensiva sasanide termin\u00f2 con una disfatta. Approfittando della momentanea vulnerabilit\u00e0 persiana, i Bizantini irruppero in territorio sasanide. Cosroe chiese la pace, ma decise di continuare la guerra dopo una vittoria del suo generale Tamkhosrau in Armenia nel 577 e la guerra riprese anche in Mesopotamia. La rivolta armena termin\u00f2 con un'amnistia generale e l'Armenia ritorn\u00f2 in mano sasanide.\nAlla morte di Cosroe I, Ormisda IV (579\u2013590) sal\u00ec al trono. La guerra con i bizantini continu\u00f2 fino a quando il generale Bahram Chobin, messo da parte e umiliato da Ormisda, organizz\u00f2 una rivolta nel 589. L'anno successivo Ormisda venne ucciso e gli successe al trono il figlio Cosroe II (590\u2013628), ma il cambio di re non riusc\u00ec a placare l'ira di Bahram, che sconfisse Cosroe, costringendolo a rifugiarsi in territorio bizantino, e salendo al trono come Bahram VI. Con l'aiuto di truppe fornitegli dall'Imperatore bizantino Maurizio (582\u2013602), Cosroe II riusc\u00ec a ottenere una vittoria decisiva sull'esercito di Bahram a Ganzak (591), riuscendo cos\u00ec a ritornare al potere. In cambio dell'aiuto di Maurizio, Cosroe dovette cedere ai Bizantini tutti i territori occupati dai persiani durante la guerra, l'Armenia e parte dell'Iberia. L'Armenia romano-orientale raggiunse cos\u00ec la sua massima estensione.\nIn seguito a queste conquiste, Maurizio riorganizz\u00f2 le province armene in quattro province:\nMaurizio scrisse a Cosroe II questa lettera, che ebbe conseguenze importanti per l'Armenia:\nCosroe fu d'accordo con questa proposta, e tutti i soldati armeni furono trasferiti in terre straniere. Questa politica gener\u00f2 ovviamente del malcontento in Armenia e vi furono infatti delle rivolte capeggiate da Sahak Mamikonian e Sembat Bagratuni. \nLa pace dur\u00f2 per\u00f2 poco pi\u00f9 di un decennio. Nel 602 infatti l'esercito romano impegnato nei Balcani a contrastare le invasioni di Slavi e Avari, scontento nei confronti di Maurizio, si rivolt\u00f2 all'autorit\u00e0 imperiale e, capeggiato dal centurione Foca, si impossess\u00f2 della capitale nominando nuovo Imperatore Foca; pochi giorni dopo Maurizio e la sua famiglia vennero trucidati. Cosroe II us\u00f2 l'assassinio del suo benefattore come pretesto per iniziare una nuova Guerra contro i Romani. Nei primi anni di guerra i Persiani ottennero successi senza precedenti. Essi vennero favoriti dalla rivolta del generale romano Narsete contro Foca e dall'utilizzo da parte di Cosroe di un pretendente che sosteneva di essere Teodosio, il figlio di Maurizio e il legittimo erede al trono. Negli anni successivi i Persiani conquistarono gradualmente le citt\u00e0-fortezza della Mesopotamia una dopo l'altra. Nello stesso tempo inflissero una serie di sconfitte ai Romani in Armenia sottomettendo sistematicamente le fortezze romane nel Caucaso.\nFoca venne ucciso nel 610 da Eraclio, che sal\u00ec al potere. Nel frattempo i Persiani completarono la loro conquista della Mesopotamia e del Caucaso, e nei dieci anni successivi annessero al loro impero Siria, Palestina, Egitto e devastarono l'Anatolia. Nel frattempo, gli Avari e gli Slavi approfittatono della situazione per invadere i Balcani, portando l'Impero romano sull'orlo del collasso.\nEraclio tent\u00f2 di ricostruire il suo esercito e chiese in prestito del denaro alla Chiesa per ottenere i fondi necessari per continuare la guerra. Nel 622, Eraclio lasci\u00f2 Costantinopoli per formare un esercito in Asia Minore e lanciare una nuova contro-offensiva, che assunse i caratteri di una Guerra santa. Nel 624 invase l'Armenia e mise in fuga un esercito persiano comandato da Cosroe in persona a Ganzaca in Atropatene. Qui distrusse numerosi templi zoroastriti per vendicarsi del saccheggio di Gerusalemme del 614 ad opera dei Persiani. Nel 625 sconfisse i generali Shahrbaraz, Shahin e Shahraplakan sempre in Armenia, e negli anni successivi ottenne altre vittorie. Dopo un assedio di Costantinopoli fallito da Persiani e Avari, Eraclio strinse un'alleanza con i Turchi, che avevano approfittato della declinante forza dei Persiani per devastare i loro territori nel Caucaso. Nel tardo 627, Eraclio lanci\u00f2 un'offensiva invernale in Mesopotamia, dove, nonostante la diserzione del contingente Turco, inflisse una decisiva e schiacciante sconfitta ai Persiani nella Battaglia di Ninive. Umiliato dalla serie di disfatte, Cosroe venne ucciso in una congiura e gli succedette il figlio Kavadh II, che firm\u00f2 un trattato di pace con i Romani, accettando di ritrirarsi da tutti i territori occupati. Eraclio riport\u00f2 la Vera Croce, deportata in Persia dai persiani durante la conquista di Gerusalemme nel 614, nella Citt\u00e0 Santa con una grandiosa cerimonia nel 629.\nL'Armenia venne cos\u00ec recuperata dai Bizantini per venire poi di nuovo quasi tutta persa qualche anno dopo durante le invasioni arabe. A causa della riforma dei Temi (ideata da Eraclio o, in alternativa, da uno dei suoi successori), la parte di Armenia rimasta bizantina venne riorganizzata nel nuovo tema di Armeniakon. Dopo sette secoli di storia, la provincia romana di Armenia venne cos\u00ec soppressa.\nDifesa ed esercito.\nSappiamo che nel corso delle campagne partiche di Lucio Vero, dopo l'occupazione della regione (per la quale Lucio Vero ed il fratello Marco Aurelio ottennero entrambi i titoli di \"Armeniacus\", rispettivamente nel 163 e 164), una forte guarnigione romana veniva posta nella nuova citt\u00e0 di Kainepolis (l'odierna E\u010dmiadzin a 40\u00a0km a nord-est di Artaxata, la vecchia capitale armena).\nGeografia politica ed economica.\nLe citt\u00e0 principali erano Arsamosata, Tigranocerta, Artaxata ed Elegeia. L'Armenia \u00e8 una regione prevalentemente desertica anche se nel versante settentrionale vi \u00e8 la Catena del Caucaso. Non scorrono vasti fiumi. La regione \u00e8 ricca di altipiani nei quali i persiani posizionarono molti dei loro accampamenti e le porte caspiche, una sorta di limes persiano.\nIn Armenia non si trovano foreste infatti appunto per questo non venne mai sfruttata dagli antichi e venne trascurata, la regione prese soltanto una notevole importanza per i suoi ampi spazi deserti dove la cavalleria persiana e poi sasanide divenne un nemico inarrestabile."}
{"id": "2305256", "revid": "123780719", "url": "https://it.wikipedia.org/wiki?curid=2305256", "title": "Combustibile solido secondario", "text": "Il combustibile solido secondario (CSS) \u00e8 un tipo di combustibile derivato dalla lavorazione dei rifiuti urbani non pericolosi e speciali non pericolosi. Pu\u00f2 essere suddiviso in due principali tipologie: il CSS e il CSS-combustibile, che differiscono per le loro caratteristiche chimico/fisiche e per il loro status giuridico. Il CSS-combustibile infatti, \u00e8 materiale che ha cessato la qualifica di rifiuto e che pertanto viene considerato un nuovo prodotto. Il CSS rimane invece un rifiuto e la sua lavorazione, gestione e utilizzo pu\u00f2 avvenire solo in impianti autorizzati alla gestione dei rifiuti. Il decreto legislativo n. 152/2006 (il cd. Testo Unico dell'Ambiente) ha introdotto la definizione di CSS, che abroga la precedente definizione di CDR (combustibile derivato da rifiuto), attraverso il decreto legislativo n. 205/2010 all'articolo 183, lettera cc).\nDescrizione.\nIl CSS \u00e8 identificato da un codice CER (tipicamente 191210 - combustibile derivato da rifiuti), mentre il CSS-combustibile essendo un prodotto non viene pi\u00f9 inquadrato nel regime della gestione dei rifiuti.\nIl primo \u00e8 definibile come combustibile solido ottenuto da rifiuti non pericolosi, utilizzato per il recupero di energia in impianti di incenerimento o co\u2010incenerimento, rispondente alle specifiche e alla classificazione data dalla UNI EN 15359:2011.\nIl secondo \u00e8 concepito come un \"sottoinsieme\" delle diverse tipologie possibili di combustibile solido secondario (CSS), che per le sue caratteristiche di classificazione e specificazione tali per cui sia possibile emettere una dichiarazione di conformit\u00e0 nel rispetto di quanto disposto all'articolo 8, comma 2 del Decreto ministeriale Ambiente 14 febbraio 2013, n. 22. Tale distinzione porta ad avere il CSS parte rifiuto non pericoloso (definizione come da art. 184, comma 1, del D.Lgs. n. 152/2006) e parte prodotto commercializzato come combustibile.\nLa UNI 9903\u20101 definisce il CDR (combustibile derivato da rifiuti) di qualit\u00e0 normale e quello di qualit\u00e0 elevata CDR-Q. Entrambi sono particolari CSS che in accordo alla UNI EN 15359 assumono una classe di CSS in base ai quantitativi di cloro e mercurio e in funzione del PCI (potere calorifico inferiore).\nL'attuale scenario del CSS, essendo nuovo ed essendoci questa sovrapposizione tra CDR e CDR-Q come sottocategorie, ha generato nell'attuale scenario iniziale una confusione poco utile al dibattito sull'utilizzo delle categorie adibite a combustibile. In particolare modo l'articolo 8, comma 1, lettera \"b)\", del decreto ministeriale n. 22/2013 definisce CSS-combustibile, presi gli elementi della Tabella 1 - Classificazione dei combustibili solidi secondari (CSS) (da UNI EN 15359) ) \"esclusivamente il combustibile solido secondario (CSS) con PCI e Cl (cloro) come definito dalle classi 1, 2, 3 e relative combinazioni, e per quanto riguarda l'Hg come definito dalle classi 1 e 2, elencati nella Tabella 1, riferite a ciascun sottolotto\". L'errore interpretativo \u00e8 dovuto al fatto che la classe III della UNI EN 15359:2011 \u00e8 parzialmente compresa nella definizione di CSS-combustibile.\nPu\u00f2 derivare dal trattamento di frazioni omogenee e opportunamente selezionate di \"rifiuti urbani, rifiuti industriali, rifiuti commerciali, rifiuti da costruzione e demolizione, fanghi da depurazione delle acque reflue civili e industriali non pericolosi, ecc.\"\nSi presenta di solito in varie forme, addensate o meno. Pu\u00f2 essere in forma di fluff (simile a coriandoli), in questo caso pu\u00f2 essere lasciato sfuso oppure pressato in presse normalmente di forma parallelepipedo con peso da circa 500 a 1 000\u00a0kg ciascuna e di norma filmate su tutti i lati con una pellicola di polietilene. Oppure pu\u00f2 essere in forma addensata e in questo caso si pu\u00f2 presentare come pellet, bricchette o in forma granulare.\nFasi produttive.\nEliminazione delle frazioni organiche o non combustibili.\nNella normativa italiana il CSS trova la sua definizione all'articolo 183, comma 1, lettera \"cc)\", del d. lgs. n. 152/2006, come modificato dal d. lgs. 3 dicembre 2010, n. 205. Esso viene ottenuto tramite processi volti a eliminare i materiali non combustibili (vetro, metalli, inerti) e la frazione umida (la materia organica come gli scarti alimentari, agricoli, ecc.).\nLa parte non combustibile dei rifiuti e non recuperabile in altro modo viene raccolta e, dopo essere stata raggruppata in unit\u00e0 di dimensioni e peso standard, destinata alla discarica o al riciclaggio.\nConfezionamento.\nI rifiuti adatti (in genere soprattutto plastiche che - come derivati del petrolio - hanno un discreto potere calorifico), cos\u00ec selezionati, prendono il nome di \"residuo secco combustibile\". Successivamente alla selezione, vengono triturati e aggregati in grossi blocchi chiusi con vari strati di pellicola plastica. La produzione deve avvenire in impianti idonei al contenimento delle emissioni di polveri e al deposito dei rifiuti nelle diverse fasi di trattamento.\nViene ammesso dalla legge, in fase di produzione, l'utilizzo, per non pi\u00f9 del 50% in peso, di alcuni rifiuti riciclabili quali le plastiche non clorurate (PET, PE, ecc.), poliaccoppiati plastici (come gli imballaggi multimateriale plastica-alluminio o plastica-alluminio-carta), gomme sintetiche non clorurate, resine e fibre sintetiche non contenenti cloro. L'attenzione della normativa all'assenza di cloro \u00e8 giustificata dal fatto che esso causa la produzione di diossine durante la combustione.\nIl processo di ottenimento del RDF prevede varie fasi, distinte a seconda della qualit\u00e0 del combustibile da ottenere e del materiale di partenza.\nLe principali operazioni sono:\nClassificazione del CSS.\nI CSS sono classificati in base ai seguenti tre parametri:\nA seconda della combinazione dei tre parametri sono individuati 125 tipologie diverse di CSS. Solo quelle classificate classe I e classe II sono prodotti per la combustione. La classe III \u00e8 un rifiuto non pericoloso.\nApplicazioni.\nIl CSS si utilizza nei seguenti impianti, con finalit\u00e0 il recupero energetico (energia elettrica e/o termica):\nGli impianti che utilizzano il CSS come combustibile, possono essere \"dedicati\" oppure impianti gi\u00e0 esistenti che utilizzano anche combustibili tradizionali, in entrambi i casi gli impianti sono caratterizzati da tecnologie di combustione e di depurazione dei fumi in grado di rispettare i limiti normativi.\nIn Italia il CSS pu\u00f2 essere utilizzato come combustibile, esclusivamente se riconosciuto come CSS-combustibile, nei cementifici aventi capacit\u00e0 di produzione superiore a 500 ton/g di clinker e nelle centrali termoelettriche con potenza termica di combustione superiore a 50\u00a0MW.\nLa co-combustione del CSS.\nLa co-combustione di CSS in impianti industriali esistenti risulta essere, allo stato attuale, una tecnica con interessanti prospettive di sviluppo. Il CSS pu\u00f2 essere utilizzato in co-combustione in impianti alimentati con polverino di carbone o con altri combustibili solidi alternativi. Uno dei pi\u00f9 interessanti utilizzi in co-combustione \u00e8 a oggi quello effettuato nella Centrale termoelettrica Andrea Palladio dell'Enel a Fusina (VE) dove attraverso l'utilizzo di CSS in miscela al 5% si \u00e8 ottenuto di ridurre il consumo di carbone fossile. L'analisi del ciclo di vita del processo porta a una valutazione indubbiamente positiva. A oggi l'unico CSS omologato per l'utilizzo in co-combustione come combustibile sostitutivo del carbone in grandi centrali elettriche risulta quello prodotto negli impianti di Ecoprogetto Venezia, societ\u00e0 del gruppo Veritas.\nRifiuti non pericolosi non ammessi per la produzione del CSS-combustibile.\nIn base all'articolo 6 comma 1 del DM Ambiente 14 febbraio 2013, n. 22 nell'allegato 2 sono elencati i rifiuti non pericolosi non ammessi come materia prima per la realizzazione del CSS-combustibile.\nQuesti sono i rifiuti contrassegnati con specifici codici:"}
{"id": "2305259", "revid": "88740", "url": "https://it.wikipedia.org/wiki?curid=2305259", "title": "Mayorga", "text": ""}
{"id": "2305266", "revid": "1543377", "url": "https://it.wikipedia.org/wiki?curid=2305266", "title": "Metaboloma", "text": "Si definisce metaboloma l'insieme di tutti i metaboliti di un organismo biologico, cio\u00e8 di tutte le sostanze che sono in grado di partecipare ai processi di un organismo. Tra di essi figurano sia gli intermedi metabolici (substrati necessari alle reazioni biochimiche e prodotti da esse derivati), sia ormoni ed altre molecole di segnale.\nLa parola \u00e8 stata coniata in analogia con il termine \"trascrittoma\" e \"proteoma\", a loro volta ideate ricalcando il ben pi\u00f9 noto ed utilizzato \"genoma\". A differenza di quest'ultimo, metaboloma, trascrittoma e proteoma sono entit\u00e0 estremamente dinamiche, in grado di cambiare da secondo a secondo.\nLa principale differenza del metaboloma rispetto alle altre tre entit\u00e0, in ogni caso, \u00e8 che non pu\u00f2 al momento essere studiato attraverso una specifica tecnologia. Se infatti il genoma pu\u00f2 essere studiato con varie tecniche di sequenziamento, il trascrittoma con saggi di espressione genica (specialmente attraverso i \"microarray\") ed il proteoma con approcci come l'elettroforesi bidimensionale, non esiste ancora un metodo analitico in grado di tracciare il metaboloma.\nNel gennaio 2007 ricercatori delle Universit\u00e0 dell'Alberta e di Calgary hanno completato l'analisi del metaboloma umano, individuando e caratterizzando circa 2500 metaboliti, 1200 principi attivi e 3500 componenti di origine alimentare.\nLo studio del metaboloma, similmente a quanto avviene per gli altri \"omics\", \u00e8 definito \"metabolomica\" (o \"metabonomica\", termine che tuttavia \u00e8 spesso utilizzato con un significato leggermente diverso)."}
{"id": "2305267", "revid": "125171341", "url": "https://it.wikipedia.org/wiki?curid=2305267", "title": "Pastrana", "text": ""}
{"id": "2305268", "revid": "16066", "url": "https://it.wikipedia.org/wiki?curid=2305268", "title": "Laboratori Nazionali del Gran Sasso", "text": ""}
{"id": "2305270", "revid": "3831", "url": "https://it.wikipedia.org/wiki?curid=2305270", "title": "Parrocchia di San Donnino Montecchio Emilia", "text": ""}
{"id": "2305271", "revid": "1728", "url": "https://it.wikipedia.org/wiki?curid=2305271", "title": "Provincia di A Coru\u00f1a", "text": ""}
{"id": "2305277", "revid": "36426", "url": "https://it.wikipedia.org/wiki?curid=2305277", "title": "Polifora", "text": "La polifora \u00e8 un tipo di finestra.\nSi tratta di una finestra multipla, divisa da colonnine o da pilastrini in un numero indefinito di aperture, almeno pi\u00f9 di quattro. Su ciascuna si trova un archetto, che pu\u00f2 essere a tutto sesto o, pi\u00f9 spesso, acuto, e tra gli archi si trova spesso una decorazione, magari traforata.\nLe polifore sono tipiche dell'Architettura gotica, e molto impiegate nelle grandi cattedrali del nord Europa e in particolare di Belgio-Fiandre e dei Paesi Bassi dove divennero una vera caratteristica di distinzione e personalizzazione dallo stile Gotico francese, concretizzato nel cosiddetto stile Gotico brabantino.\nVenne molto utilizzata nei palazzi veneziani, dove si aprivano in corrispondenza del salone principale.\nEsse possono assumere anche nomi specifici che ne indicano il numero delle aperture: pentafora (5 fori) ed esafora (6 fori) sono le pi\u00f9 diffuse. Pi\u00f9 rare le finestre con numero superiore di fori e, dunque, pi\u00f9 rara una nomenclatura precisa (ritrovabile in pochi casi, come nelle ottafore di Ca' Foscari a Venezia)."}
{"id": "2305279", "revid": "36426", "url": "https://it.wikipedia.org/wiki?curid=2305279", "title": "Polifore", "text": ""}
{"id": "2305282", "revid": "886680", "url": "https://it.wikipedia.org/wiki?curid=2305282", "title": "Molletta", "text": "Molletta \u00e8 un utensile di uso comune costituito da un meccanismo a leva, con forza di richiamo elastica, spesso dovuto alla presenza di una molla. Esempi ne sono:"}
{"id": "2305283", "revid": "2020096", "url": "https://it.wikipedia.org/wiki?curid=2305283", "title": "Stadio Boris Paichadze", "text": "Lo stadio Boris Paichadze (), anche noto come stadio Nazionale e, fino al 1995, come stadio Dinamo, \u00e8 un impianto sportivo di Tbilisi in Georgia e, in precedenza, in Unione Sovietica.\nStoria.\nFu inaugurato il 12 ottobre 1935.\nFu ristrutturato dall'architetto Gia Kurdian e completato nel 1976.\nLo stadio, attualmente denominato Boris Paichadze Dinamo Arena, \u00e8 stato inaugurato nel 1936 con una capienza di spettatori. Dopo i lavori di ampliamento del 1976, la capienza \u00e8 salita a spettatori, ma \u00e8 scesa a quando tutte le gradinate sono state dotate di posti a sedere nel 2007. \nIntitolato inizialmente a Lavrentij Berija (capo della sicurezza dell'Unione Sovietica) e poi a Vladimir Lenin, \u00e8 stato dedicato a Boris P'aich'adze (giocatore della Dinamo Tbilisi degli anni quaranta) dopo l'indipendenza della Georgia nel 1991.\nQuando la UEFA decise di ospitare la Supercoppa UEFA 2015 a Tbilisi, . La Dinamo Tbilisi aveva infatti avuto la possibilit\u00e0 di disputare la Supercoppa UEFA nel 1981 dopo aver vinto la Coppa delle Coppe 1980-1981, ma non riusc\u00ec ad accordarsi sulla data con i campioni d'Europa del Liverpool (battuti 3-0 a Tbilisi due anni prima).\nLo stadio \u00e8 anche sede delle partite della nazionale di calcio della Georgia e nazionali come , , e vi hanno giocato."}
{"id": "2305284", "revid": "125889329", "url": "https://it.wikipedia.org/wiki?curid=2305284", "title": "Organizzazione delle Nazioni Unite", "text": "L'Organizzazione delle Nazioni Unite, in sigla ONU, abbreviata in Nazioni Unite, \u00e8 un'organizzazione intergovernativa a carattere mondiale. Tra i suoi obiettivi principali vi sono il mantenimento della pace e della sicurezza mondiale, lo sviluppo di relazioni amichevoli tra le nazioni, il perseguimento di una cooperazione internazionale e il favorire l'armonizzazione delle varie azioni compiute a questi scopi dai suoi membri. L'ONU \u00e8 l'organizzazione intergovernativa pi\u00f9 grande, pi\u00f9 conosciuta, pi\u00f9 rappresentata a livello internazionale e pi\u00f9 potente al mondo. Ha sede sul territorio internazionale a New York, mentre altri uffici principali si trovano a Ginevra, Nairobi e Vienna.\nIstituita dopo la seconda guerra mondiale con l'obiettivo di prevenire futuri conflitti, ha sostituito l'inefficace Societ\u00e0 delle Nazioni. Il processo che ha portato alla sua fondazione inizi\u00f2 il 25 aprile 1945, quando i rappresentanti di 50 governi si incontrarono a San Francisco per una conferenza iniziando a redigere la Carta delle Nazioni Unite, poi approvata il 25 giugno dello stesso anno ed entrata in vigore il 24 ottobre successivo, la data di inizio ufficiale delle attivit\u00e0. Ai sensi della Carta, gli obiettivi dell'organizzazione includono il mantenimento della pace e della sicurezza internazionale, la protezione dei diritti umani, la fornitura di aiuti umanitari, la promozione dello sviluppo sostenibile e il rispetto del diritto internazionale. Al momento della fondazione, l'ONU contava 51 Stati membri, un numero poi cresciuto fino ad arrivare a 193 nel 2011, rappresentando la stragrande maggioranza degli stati sovrani del mondo.\nNei primi decenni di vita, l'obiettivo di preservare la pace nel mondo venne reso complicato dalla guerra fredda intercorsa tra gli Stati Uniti e l'Unione Sovietica, con i loro rispettivi alleati. In quel periodo, le missioni ONU consistettero principalmente in attivit\u00e0 di osservazione non armata e l'impiego di truppe leggermente armate con ruoli di monitoraggio, comunicazione e rafforzamento della fiducia. L'adesione all'ONU \u00e8 cresciuta in modo significativo a seguito della diffusa decolonizzazione avvenuta a partire dagli anni 1960. Da allora, 80 ex colonie hanno guadagnato l'indipendenza, tra cui 11 territori fiduciari che erano stati monitorati dal consiglio di amministrazione fiduciaria. A partire dagli anni 1970, il bilancio delle Nazioni Unite per i programmi di sviluppo economico e sociale hanno superato di gran lunga le spese per il mantenimento della pace. Dopo la fine della guerra fredda, l'ONU spost\u00f2 e ampli\u00f2 le sue operazioni sul campo, intraprendendo un'ampia variet\u00e0 di compiti complessi.\nLe Nazioni Unite sono composte da sei organismi principali: l'Assemblea generale, il Consiglio di sicurezza, il Consiglio economico e sociale (ECOSOC), il consiglio di amministrazione fiduciaria, la Corte internazionale di giustizia e il segretariato delle Nazioni Unite. Il sistema delle Nazioni Unite comprende inoltre una moltitudine di agenzie specializzate, come il Gruppo della Banca mondiale, l'Organizzazione mondiale della sanit\u00e0, il Programma alimentare mondiale, l'UNESCO e l'UNICEF. Inoltre, organizzazioni non governative possono ottenere lo status consultivo, come ECOSOC e altre agenzie per partecipare ai lavori delle Nazioni Unite. Il direttore amministrativo delle Nazioni Unite \u00e8 il segretario generale, attualmente \u00e8 il politico e diplomatico portoghese Ant\u00f3nio Guterres, che ha iniziato il suo mandato quinquennale il 1\u00ba gennaio 2017. L'organizzazione \u00e8 finanziata da contributi volontari e valutati dei suoi Stati membri.\nAlle Nazioni Unite, ai suoi dirigenti e alle sue agenzie sono stati conferiti diversi premi Nobel per la pace, sebbene alcune valutazioni della sua efficacia siano state contrastanti. Alcuni commentatori ritengono che l'organizzazione sia una forza importante per la pace e lo sviluppo umano, mentre altri l'hanno definita inefficace, di parte o corrotta.\nStoria.\nContesto.\nNel secolo precedente alla nascita delle Nazioni Unite, diverse organizzazioni, come il Comitato Internazionale della Croce Rossa, furono costituite per garantire protezione e assistenza alle vittime di conflitti armati e conflitti. Nel 1914, un assassinio politico a Sarajevo scaten\u00f2 una catena di eventi che portarono allo scoppio della prima guerra mondiale. Mentre sempre pi\u00f9 giovani venivano inviati nelle trincee, voci influenti negli Stati Uniti e in Gran Bretagna iniziarono a chiedere l'istituzione di un organismo internazionale permanente che servisse a mantenere la pace nel mondo del dopoguerra. Il presidente statunitense Woodrow Wilson divenne un fervente sostenitore di questa proposta e, nel 1918, fece includere una bozza di un tale organismo internazionale nella sua proposta in 14 punti per porre fine alla guerra. Due mesi dopo la firma dell'armistizio gli Alleati si incontrarono con la Germania e l'Austria-Ungheria a Versailles per stabilire termini formali della pace. Il presidente Wilson voleva la pace, ma il Regno Unito e la Francia non furono d'accordo, costringendo gli imperi centrali ex nemici a pesanti rimborsi per riparazioni di guerra. La Societ\u00e0 delle Nazioni venne approvata e nell'estate del 1919 Wilson present\u00f2 il Trattato di Versailles e la Societ\u00e0 delle Nazioni al Senato degli Stati Uniti per la ratifica. Il 10 gennaio 1920, la Societ\u00e0 delle Nazioni nacque formalmente con la ratifica del Patto della Societ\u00e0 delle Nazioni da parte di 42 nazioni entr\u00f2 in vigore.\nTuttavia, a un certo punto la Lega divenne inefficace quando non riusc\u00ec ad agire contro l'invasione giapponese della Manciuria poich\u00e9 nel febbraio 1933, 40 nazioni votarono affinch\u00e9 il Giappone si ritirasse ma questi vot\u00f2 contro uscendo dalla Lega. Successivamente, fall\u00ec anche il tentativo di evitare la seconda guerra italo-etiopica, nonostante avesse provato ad intavolare trattative con Benito Mussolini. Dopo questo insuccesso l'Italia stessa e altre nazioni lasciarono la societ\u00e0, rendendosi conto il progetto era fallito e iniziarono a armarsi il pi\u00f9 velocemente possibile. Nel 1938, la Gran Bretagna e la Francia tentarono di negoziare direttamente con Hitler cogliendo tuttavia un insuccesso quando, nel 1939, la Germania nazista invase la Cecoslovacchia. Quando, sempre nel 1939, scoppi\u00f2 la seconda guerra mondiale, la societ\u00e0 interruppe le sue attivit\u00e0 e il suo quartier generale a Ginevra rimase vuoto per tutto il conflitto. Sebbene gli Stati Uniti non avessero mai aderito alla Societ\u00e0, essi la sostennero nelle sue missioni economiche e sociali attraverso il lavoro di enti filantropi privati e inviando rappresentanti ai comitati.\nLa Dichiarazione delle Nazioni Unite.\nIl primo piano concreto per una nuova organizzazione mondiale inizi\u00f2 sotto l'egida del Dipartimento di Stato degli Stati Uniti d'America nel 1939. Il testo della \"Dichiarazione delle Nazioni Unite\" fu redatto alla Casa Bianca il 29 dicembre 1941 dal presidente Franklin D. Roosevelt, dal primo ministro britannico Winston Churchill e l'aiutante di Roosevelt Harry Hopkins. Vennero aggiunti alcuni suggerimenti provenienti dall'Unione Sovietica, ma non si lasci\u00f2 alcun ruolo alla Francia. Il termine \"Quattro poliziotti\" venne coniato per fare riferimento ai quattro principali paesi alleati: Stati Uniti, Regno Unito, Unione Sovietica e Repubblica di Cina.\nRoosevelt introdusse per primo il termine \u201cNazioni Unite\u201d per descrivere i paesi alleati. \"Nel giorno di Capodanno del 1942, il presidente Roosevelt, il primo ministro Churchill, Maksim Litvinov, dell'URSS e Soong Tse-ven, della Cina, firmarono un breve documento che in seguito divenne noto come Dichiarazione delle Nazioni Unite e il giorno successivo i rappresentanti di altre ventidue nazioni aggiunsero le loro firme\".\nIl termine \u201cNazioni Unite\u201d \u00e8 stato usato ufficialmente per la prima volta quando 26 governi firmarono questa Dichiarazione. Un grande cambiamento rispetto alla Carta Atlantica fu l'aggiunta di una disposizione per la libert\u00e0 religiosa, che Stalin approv\u00f2 dopo che Roosevelt insistette. Al 1\u00ba marzo 1945, altri 21 stati avevano firmato.\nDurante la guerra, \"le Nazioni Unite\" divenne il termine ufficiale per gli alleati. Per aderire, i paesi hanno dovuto firmare la Dichiarazione e dichiarare guerra alle Potenze dell'Asse.\nFondazione.\nLa nascita delle Nazioni Unite fu il risultato di negoziati tra le delegazioni di Stati Uniti, Regno Unito, Unione Sovietica e Repubblica di Cina durante la Conferenza di Dumbarton Oaks tenutasi dal 21 settembre 1944 al 7 ottobre 1944; in questa occasione vennero concordati gli obiettivi, la struttura e funzionamento della futura organizzazione. Dopo ulteriori mesi dedicati alla pianificazione, il 25 aprile 1945 si apr\u00ec a San Francisco la Conferenza delle Nazioni Unite per l'Organizzazione Internazionale a cui parteciparono 50 governi e alcune organizzazioni non governative coinvolte nella stesura della Carta delle Nazioni Unite. Durante le sessioni plenarie, al ruolo di presidente si alternarono i capi delle delegazioni dei paesi fondatori: Anthony Eden per la Gran Bretagna, Edward Stettinius per gli Stati Uniti, Soong Tse-ven per la Cina e Vyacheslav Molotov per l'Unione Sovietica. In occasione degli incontri successivi, Edward Wood, I conte di Halifax sostitu\u00ec Eden, Wellington Koo Soong Tse-ven e Gromyko Molotov. Le Nazioni Unite sono entrate in funzione ufficialmente il 24 ottobre 1945, dopo la ratifica della Carta da parte dei cinque membri permanenti del Consiglio di sicurezza: Francia, Repubblica di Cina, Unione Sovietica, Regno Unito e Stati Uniti, e dalla maggioranza degli altri 46 firmatari.\nLe prime riunioni dell'Assemblea generale, con 51 nazioni rappresentate, e del Consiglio di Sicurezza, si sono svolte alla Methodist Central Hall, a Westminster a Londra, a partire il 10 gennaio 1946. I primi dibattiti riguardarono temi di attualit\u00e0, tra cui la presenza di truppe sovietiche nell'Azerbaigian iraniano, forze della Gran Bretagna in Grecia e in pochi giorni fu lanciato il primo veto.\nSuccessivamente, l'Assemblea generale scelse la citt\u00e0 di New York come luogo ove stabilire il quartier generale dell'organizzazione; la costruzione dell'edificio inizi\u00f2 il 14 settembre 1948 e venne completato il 9 ottobre 1952. Il luogo, come gli altri edifici che ospitano le ulteriori sedi delle Nazioni Unite a Ginevra, Vienna e Nairobi, sono designati come territorio internazionale. Il ministro degli Esteri norvegese, Trygve Lie, venne eletto come primo segretario generale delle Nazioni Unite.\nGli anni della guerra fredda.\nSebbene il mandato primario delle Nazioni Unite fosse il mantenimento della pace, la divisione tra Stati Uniti e Unione Sovietica spesso paralizz\u00f2 l'organizzazione, permettendole di intervenire generalmente solo in conflitti distanti dalla Guerra Fredda. Due notevoli eccezioni furono una risoluzione del Consiglio di sicurezza del 7 luglio 1950 che autorizzava una coalizione guidata dagli Stati Uniti a respingere l'invasione nordcoreana della Corea del Sud, approvata in assenza dell'URSS, e la firma dell'accordo di armistizio coreano del 27 luglio 1953.\nIl 29 novembre 1947, l'Assemblea generale approv\u00f2 una risoluzione per spartire la Palestina, approvando cos\u00ec la creazione dello stato di Israele. Due anni dopo, Ralph Bunche, un funzionario delle Nazioni Unite, negozi\u00f2 un armistizio sul conflitto risultante. Il 7 novembre 1956, fu istituita la prima forza di pace delle Nazioni Unite per porre fine alla crisi di Suez; tuttavia, le Nazioni Unite non furono in grado di intervenire contro l'invasione dell'Unione Sovietica dell'Ungheria a seguito della rivoluzione di quel paese.\nIl 14 luglio 1960, le Nazioni Unite istituirono l'Operazione delle Nazioni Unite in Congo (UNOC) per mantenere l'ordine nella nazione nel momento del distacco dal Katanga, riconsegnando il controllo alla Repubblica Democratica del Congo a partire dall'11 maggio 1964. Durante il suo viaggio per incontrare il leader ribelle Moise Tshombe, Dag Hammarskj\u00f6ld, spesso considerato uno dei segretari generali pi\u00f9 efficienti delle Nazioni Unite, mor\u00ec in un incidente aereo; alcuni mesi dopo gli fu assegnato postumo il premio Nobel per la pace. Nel 1964, il successore di Hammarskj\u00f6ld, U Thant, dispieg\u00f2 la Forza di mantenimento della pace delle Nazioni Unite a Cipro, che sarebbe diventata una delle missioni di \"peacekeeping\" pi\u00f9 lunghe intraprese dall'ONU.\nCon il diffondersi della decolonizzazione negli anni 1960, all'organizzazione aderirono molte nazioni di recente indipendenza. Solo nel 1960, 17 nuovi stati si unirono alle Nazioni Unite, 16 delle quali appartenenti al continente africano. Il 25 ottobre 1971, con l'opposizione degli Stati Uniti, ma con il sostegno di molte nazioni del Terzo mondo, la Repubblica popolare cinese comunista ricevette il seggio cinese nel Consiglio di sicurezza al posto della Repubblica di Cina nota come Taiwan; tale decisione venne ampiamente considerata come un segnale del calo dell'influenza degli Stati Uniti nell'organizzazione. Le nazioni del Terzo mondo organizzate nel G77, una coalizione sotto la guida dell'Algeria, divennero per breve tempo una potenza dominante alle Nazioni Unite. La risoluzione 3379 dell'Assemblea generale delle Nazioni Unite, approvata il 10 novembre 1975 da un blocco comprendente l'Unione Sovietica e alcuni stati del Terzo mondo (con la strenua opposizione statunitense e israeliana), dichiar\u00f2 il sionismo come una forma di razzismo; la risoluzione fu abrogata il 16 dicembre 1991, poco dopo la fine della guerra fredda.\nCon una crescente presenza del Terzo mondo e il fallimento della mediazione delle Nazioni Unite nei conflitti in Medio Oriente, in Vietnam e nel Kashmir, le Nazioni Unite spostarono sempre di pi\u00f9 la loro attenzione su alcuni suoi obiettivi apparentemente secondari riguardanti lo sviluppo economico e lo scambio culturale. Negli anni 1970, il bilancio dell'organizzazione dedicato allo sviluppo sociale ed economico era di gran lunga superiore al suo bilancio destinato al mantenimento della pace.\nDopo la guerra fredda.\nDopo la guerra fredda, le Nazioni Unite aumentarono di molto le proprie azioni finalizzate al mantenimento della pace, assumendo pi\u00f9 missioni in dieci anni di quante ne avessero avute nei quattro decenni precedenti. Tra il 1988 e il 2000, il numero di risoluzioni del Consiglio di sicurezza adottate pi\u00f9 che raddoppi\u00f2 e il bilancio per le operazioni di \"peacekeeping\" della pace aument\u00f2 di oltre dieci volte. Le Nazioni Unite negoziarono la fine della guerra civile di El Salvador, intrapresero con successo una missione di mantenimento della pace in Namibia e supervisionarono allo svolgimento delle elezioni democratiche nel Sudafrica post-apartheid e a quelle post-Khmer Rossi in Cambogia. Nel 1991, le Nazioni Unite autorizzarono una coalizione guidata dagli Stati Uniti per respingere gli l'invasione irachena del Kuwait. Brian Urquhart, sottosegretario generale dal 1971 al 1985, in seguito descrisse le speranze sollevate da questi successi come un \"falso rinascimento\" per l'organizzazione, date le missioni pi\u00f9 travagliate che seguirono.\nSebbene la Carta delle Nazioni Unite fosse stata scritta principalmente per prevenire l'aggressione di una nazione contro un'altra, all'inizio degli anni 1990 le Nazioni Unite dovettero affrontare una serie di crisi simultanee e gravi che si verificarono all'interno di alcuni stati, come in Somalia, ad Haiti, in Mozambico e nell'ex Jugoslavia. La missione delle Nazioni Unite in Somalia \u00e8 stata ampiamente considerata come un fallimento dopo il ritiro degli Stati Uniti successivo alla tragica battaglia di Mogadiscio, mentre la missione delle Nazioni Unite in Bosnia ha subito numerose critiche per la sua pianificazione scarsa ed indecisa di fronte ad una pulizia etnica in corso. Nel 1994, la missione di assistenza delle Nazioni Unite per il Ruanda non \u00e8 intervenuta in occasione del genocidio che si stava verificando a causa dell'indecisione del Consiglio di sicurezza.\nA partire dagli ultimi decenni della guerra fredda, alcuni commentatori statunitensi ed europei criticarono l'organizzazione per la sua cattiva gestione e corruzione. Nel 1984, il presidente degli Stati Uniti Ronald Reagan, ritir\u00f2 il finanziamento della sua nazione dall'Organizzazione delle Nazioni Unite per l'educazione, la scienza e la cultura (UNESCO) a seguito di accuse di cattiva gestione; scelta che venne seguita dal Regno Unito e da Singapore. Boutros Boutros-Ghali, segretario generale dal 1992 al 1996, intraprese una riforma del segretariato, riducendo in le dimensioni dell'organizzazione mentre il suo successore, Kofi Annan ha avviato ulteriori riforme gestionali di fronte alle minacce degli Stati Uniti di non versare le proprie quote.\nDalla fine degli anni 1990 ai primi anni 2000, gli interventi internazionali autorizzati dalle Nazioni Unite assunsero una pi\u00f9 ampia variet\u00e0 di forme. La missione delle Nazioni Unite nella guerra civile in Sierra Leone del 1991-2002 venne integrata dai Royal Marines britannici mentre l'invasione dell'Afghanistan nel 2001 venne supervisionata dalla NATO. Nel 2003, gli Stati Uniti invasero l'Iraq nonostante il Consiglio di sicurezza non avesse approvato l'azione, tornando a far crescere i dubbi sull'efficacia dell'organizzazione. Con l'ottavo segretario generale, Ban Ki-moon, le Nazioni Unite intervennero con forze di pace in situazioni di crisi come la nel conflitto del Darfur in Sudan, il conflitto del Kivu nella Repubblica Democratica del Congo e inviarono osservatori e ispettori per appurare la presenza di armi chimiche nella guerra civile siriana. Nel 2013, una revisione interna delle azioni delle Nazioni Unite intraprese nelle battaglie finali della guerra civile dello Sri Lanka del 2009 concluse che l'organizzazione aveva ottenuto un \"fallimento sistemico\". Nel 2010, l'organizzazione sub\u00ec la peggiore perdita di vite umane della sua storia, quando 101 persone morirono nel terremoto di Haiti.\nNel 2000 si tenne il Vertice del Millennio per discutere il ruolo delle Nazioni Unite nel XXI secolo. L'incontro di tre giorni \u00e8 stato il pi\u00f9 grande raduno dei leader mondiali nella storia e si concluse con l'adozione da parte di tutti gli Stati membri degli Obiettivi di sviluppo del millennio (MDG), un impegno per raggiungere lo sviluppo internazionale in settori quali la riduzione della povert\u00e0, l'uguaglianza di genere e la salute pubblica. I progressi verso questi obiettivi, che dovevano essere raggiunti entro il 2015, si sono rivelati in definitiva diseguali. Il vertice mondiale del 2005 ribad\u00ec l'attenzione delle Nazioni Unite sulla promozione dello sviluppo, del mantenimento della pace, dei diritti umani e della sicurezza globale. Nel 2015 l'organizzazione promosse gli obiettivi di sviluppo sostenibile per conseguire gli obiettivi di sviluppo del Millennio.\nOltre ad affrontare le sfide globali, le Nazioni Unite hanno cercato di migliorare la propria responsabilit\u00e0 e legittimit\u00e0 democratica impegnandosi maggiormente con la societ\u00e0 civile e promuovendo un collegio elettorale globale. Nel tentativo di migliorare la trasparenza, nel 2016 l'organizzazione ha tenuto il suo primo dibattito pubblico tra i candidati al segretario generale. Il 1\u00ba gennaio 2017, il diplomatico portoghese Ant\u00f3nio Guterres, che in precedenza era stato Alto commissario delle Nazioni Unite per i rifugiati, \u00e8 diventato il nono segretario generale. Fin da subito, Guterres ha messo in evidenza diversi obiettivi chiave per la sua amministrazione, tra cui un'enfasi sulla diplomazia per prevenire i conflitti, sforzi pi\u00f9 efficaci per il mantenimento della pace e una sostanziale razionalizzazione dell'organizzazione affinch\u00e9 sia pi\u00f9 reattiva e versatile alle esigenze globali.\nStruttura e organi principali.\nLa struttura delle Nazioni Unite si basa su cinque organi principali: l'Assemblea generale, il Consiglio di Sicurezza, il Consiglio Economico e Sociale (ECOSOC), la Corte Internazionale di Giustizia e il Segretariato delle Nazioni Unite. Un sesto organo principale, il Consiglio di amministrazione fiduciaria, sospese la sua operativit\u00e0 il 1\u00ba novembre 1994, in seguito all'indipendenza di Palau, l'ultimo territorio fiduciario delle Nazioni Unite rimasto.\nQuattro di questi cinque organi principali si trovano nella sede principale a New York, la Corte internazionale di giustizia si trova a L'Aia, mentre altre importanti agenzie hanno sede negli uffici delle Nazioni Unite a Ginevra, a Vienna, e a Nairobi. Altri uffici delle Nazioni Unite sono dislocate in tutto il mondo. Le sei lingue ufficiali delle Nazioni Unite, utilizzate nelle riunioni e nei documenti intergovernativi, sono l'arabo, il cinese, l'inglese, il francese, il russo e lo spagnolo. Sulla base della Convenzione sui privilegi e le immunit\u00e0 delle Nazioni Unite, l'organizzazione e le sue agenzie godono dell'immunit\u00e0 diplomatica dalle leggi dei paesi in cui operano, salvaguardando l'imparzialit\u00e0 delle Nazioni Unite.\nSotto i sei organi vi sono, nelle parole di Linda Fasulo, \"un'incredibile collezione di entit\u00e0 e organizzazioni, alcune delle quali sono in realt\u00e0 pi\u00f9 vecchie delle Nazioni Unite e operano con una quasi totale indipendenza da essa\". Queste includono agenzie specializzate, istituti di ricerca e di formazione, programmi e fondi e altre entit\u00e0 delle Nazioni Unite.\nLe Nazioni Unite obbediscono al \u201cprincipio Noblemaire\u201d, che \u00e8 vincolante per qualsiasi organizzazione appartenente al sistema delle Nazioni Unite. Questo richiede stipendi che possano attirare e mantenere i cittadini dei paesi in cui i salari sono pi\u00f9 alti, imponendo una parit\u00e0 di retribuzione per il lavoro indipendentemente dalla nazionalit\u00e0 del dipendente. In pratica, l'ICSC fa riferimento al servizio civile nazionale pi\u00f9 remunerativo. Gli stipendi del personale sono soggetti a un'imposta interna gestita dalle organizzazioni delle Nazioni Unite.\nAssemblea generale.\nL'Assemblea generale \u00e8 la principale assemblea deliberativa delle Nazioni Unite. \u00c8 formata dai rappresentanti di tutti gli Stati membri, essa si riunisce in sessioni annuali regolari, ma \u00e8 anche possibile convocarla per sessioni di emergenza. L'assemblea \u00e8 guidata da un presidente, eletto tra gli Stati membri su base regionale rotante, e 21 vicepresidenti. La prima sessione si riun\u00ec il 10 gennaio 1946 nella Methodist Central Hall di Londra e comprendeva rappresentanti di 51 nazioni.\nQuando l'Assemblea generale decide su questioni importanti, come quelle relative al mantenimento della pace e della sicurezza, dell'ammissione di nuovi membri e alle questioni di bilancio, \u00e8 richiesta la maggioranza dei due terzi dei presenti, mentre tutti gli altri argomenti sono decisi a maggioranza.\nNel caso che il Consiglio di sicurezza non possa agire, l'Assembla Generale pu\u00f2 sostituirlo nella sua responsabilit\u00e0 primaria relativa alla violazione della pace, minaccia alla pace e atti di aggressione grazie ad una risoluzione del 1950. Ogni paese membro ha il diritto ad avere 5 rappresentanti nell'Assemblea ma dispone di un solo voto. L'Assemblea, secondo la Carta di San Francisco, non pu\u00f2 fare uso della forza contro i Paesi ma pu\u00f2 solo fare loro delle segnalazioni e raccomandazioni, ad eccezione della competenza prevista in caso di inerzia sopra menzionata del Consiglio di sicurezza. Inoltre, oltre all'approvazione delle questioni di bilancio, le risoluzioni non sono vincolanti per i membri. L'Assemblea pu\u00f2 formulare raccomandazioni su qualsiasi questione che rientri nell'ambito di applicazione dell'organizzazione, ad eccezione delle questioni di pace e sicurezza che sono all'esame del Consiglio di sicurezza.\nI progetti di risoluzione possono essere trasmessi all'Assemblea generale dai suoi sei comitati principali:\nOltre ai seguenti due comitati:\nConsiglio di Sicurezza.\nIl Consiglio di sicurezza delle Nazioni Unite \u00e8 incaricato di mantenere la pace e la sicurezza tra i paesi, dovendo intervenire per evitare che i contrasti fra i Paesi degenerino in conflitti e, in caso di guerra, fare tutto il possibile per ristabilire la pace. Mentre altri organi delle Nazioni Unite possono solo formulare \"raccomandazioni\" agli Stati membri, il Consiglio di sicurezza ha il potere, ai sensi dell'articolo 25 della Carta, di prendere decisioni vincolanti. Le decisioni del Consiglio sono note come risoluzioni del Consiglio di sicurezza delle Nazioni Unite.\nIl Consiglio di sicurezza \u00e8 composto da quindici Stati membri, di cui cinque sono i membri permanenti: Cina, Francia, Russia, Regno Unito e Stati Uniti, e i restanti dieci non permanenti vengono eletti a rotazione ogni due anni dall'Assemblea generale. Ciascuno dei cinque membri permanenti detiene il potere di veto sulle risoluzioni, cio\u00e8 la possibilit\u00e0 di impedire l'adozione di un provvedimento anche contro il parere degli altri 14 membri del Consiglio; tuttavia non \u00e8 possibile evitare il dibattito. I 5 membri permanenti hanno dunque un ruolo dominante. In caso di mancato rispetto delle delibere, il Consiglio di sicurezza pu\u00f2 decidere di sospendere le relazioni diplomatiche, e pu\u00f2 applicare sanzioni economiche (tra cui i cosiddetti embarghi). I dieci seggi temporanei hanno una durata di due anni, con cinque Stati membri all'anno votati dall'Assemblea generale su base regionale. La presidenza del Consiglio di sicurezza ruota in ordine alfabetico ogni mese.\nSegretariato delle Nazioni Unite.\nIl segretariato delle Nazioni Unite \u00e8 guidato dal segretario generale, assistito dal vice segretario generale e da uno staff di funzionari pubblici internazionali provenienti da tutto il mondo. Questo fornisce studi, informazioni e servizi necessari agli organismi delle Nazioni Unite per le loro riunioni. Svolge inoltre alcuni incarichi, secondo le indicazioni emesse del Consiglio di sicurezza, dell'Assemblea generale, del Consiglio economico e sociale e di altri organi delle Nazioni Unite.\nIl segretario generale funge da portavoce di fatto e leader dell'organizzazione e la sua posizione \u00e8 definita nella Carta come \"responsabile amministrativo\". L'articolo 99 stabilisce che il segretario generale possa portare all'attenzione del Consiglio di sicurezza \"qualsiasi questione che a suo avviso possa minacciare il mantenimento della pace e della sicurezza internazionale\", una frase che i segretari generali successivi a Trygve Lie hanno interpretato nell'ottica di aumentare il margine di azione sulla scena mondiale.\nIl segretario generale viene nominato dall'Assemblea generale, dopo essere stato raccomandato dal Consiglio di Sicurezza, dove i membri permanenti hanno potere di veto. Non vi sono criteri specifici per il rinnovo del mandato, ma nel corso degli anni \u00e8 stato accettato che il segretario rimanesse in carico per uno o due mandati di cinque anni. Al 2020, il segretario generale \u00e8 Ant\u00f3nio Guterres, che ha sostituito Ban Ki-moon nel 2017.\nCorte di giustizia internazionale.\nLa Corte internazionale di giustizia, con sede a L'Aia, nei Paesi Bassi, \u00e8 il principale organo giudiziario delle Nazioni Unite. Istituita nel 1945 dalla Carta delle Nazioni Unite, la Corte inizi\u00f2 a lavorare nel 1946 come successore della Corte permanente di giustizia internazionale. \u00c8 composta da 15 giudici con un mandato di 9 anni e sono nominati dall'Assemblea generale; ogni giudice deve essere di una nazione diversa e non pu\u00f2 avere altri incarichi n\u00e9 di natura politica n\u00e9 amministrativa. Nell'esercizio delle proprie funzioni, essi godono dell'immunit\u00e0 diplomatica secondo quanto previsto dall'Articolo 105 dello Statuto. La procedura di elezione dei giudici \u00e8 la seguente: il Segretario generale propone una lista di candidati; successivamente, l'Assemblea generale e il Consiglio di sicurezza iniziano a votare indipendentemente uno dall'altro; i giudici eletti saranno coloro che avranno la maggioranza assoluta in entrambi gli organi amministrativi. Se dopo questa procedura vi sono ancora dei seggi da coprire, si procede a una votazione ulteriore.\nLa sua sede si trova nel Palazzo della Pace a L'Aia, condividendo l'edificio con l'Accademia del diritto internazionale dell'Aia, un centro privato per lo studio del diritto internazionale. La funzione principale della Corte \u00e8 di risolvere le dispute fra Stati membri delle Nazioni Unite che hanno accettato la sua giurisdizione. Essa esercita una funzione giurisdizionale riguardo all'applicazione e l'interpretazione del diritto internazionale. Il tribunale ha ascoltato casi relativi a crimini di guerra, interferenze statali illegali, pulizia etnica e altre questioni. La Corte pu\u00f2 essere chiamata anche da altri organi delle Nazioni Unite per fornire pareri consultivi.\nConsiglio economico e sociale.\nIl Consiglio economico e sociale (ECOSOC) \u00e8 l'organo consultivo e di coordinamento dell'attivit\u00e0 economica e sociale delle Nazioni Unite e delle varie organizzazioni a esse collegate. Conta 54 membri, eletti dall'Assemblea generale per un mandato di tre anni. Il presidente viene, invece, eletto per un mandato di un anno e scelto tra gli Stati piccoli o medi appartenenti all'ECOSOC. Il consiglio si riunisce annualmente a luglio, a New York o a Ginevra. Considerate separate dagli organismi specializzati che coordina, le funzioni dell'ECOSOC comprendono la raccolta di informazioni, la consulenza alle nazioni membri e la formulazione di raccomandazioni. A causa del suo ampio mandato che comprende il coordinamento di molte agenzie, esso \u00e8 stato a volte criticato come scarsamente rilevante.\nGli organi sussidiari dell'ECOSOC includono il Forum permanente delle Nazioni Unite sulle questioni indigene, che fornisce consulenza alle agenzie dell'organizzazione relativamente alle popolazioni indigene; il Forum delle Nazioni Unite sulle foreste, che coordina e promuove la gestione sostenibile delle foreste; la Commissione statistica delle Nazioni Unite, che coordina gli sforzi di raccolta di informazioni tra agenzie; e la Commissione per lo sviluppo sostenibile, che coordina gli sforzi tra le agenzie delle Nazioni Unite e le Organizzazioni Non Governative impegnate nello sviluppo sostenibile. L'ECOSOC pu\u00f2 inoltre concedere lo status consultivo alle organizzazioni non governative; entro il 2004, oltre organizzazioni avevano ricevuto questo status.\nEnti istituiti dal Consiglio economico e sociale.\nIn conformit\u00e0 all'articolo 68 della Carta, il Consiglio ha fondato molti organi sussidiari che sono subordinati all'Assemblea generale, che d\u00e0 loro le direttive. Alcuni esempi sono: la FAO, l'UNICEF, l'UNCTAD.\nConsiglio per i diritti umani.\nIl Consiglio per i diritti umani delle Nazioni Unite \u00e8 l'organo con il compito di supervisionare il rispetto e le violazioni dei diritti umani in tutti gli stati aderenti alle Nazioni Unite (anche quelli che hanno votato contro la creazione del Consiglio), e informare l'opinione pubblica mondiale dello stato dei diritti umani nel mondo. Dal 2006 ha sostituito la precedente Commissione per i diritti umani dell'Assemblea generale, ampliandone i poteri.\nAgenzie specializzate.\nLa Carta delle Nazioni Unite stabilisce che ciascun organo primario dell'organizzazione possa stabilire varie agenzie specializzate per adempiere ai propri doveri. Alcune agenzie pi\u00f9 note sono l'Agenzia internazionale per l'energia atomica (fondata nel 1957 e premio Nobel per la pace nel 2005), l'Organizzazione per l'alimentazione e l'agricoltura, l'UNESCO (Organizzazione delle Nazioni Unite per l'educazione, la scienza e la cultura), la Banca mondiale e l'Organizzazione mondiale della sanit\u00e0 (OMS). Le Nazioni Unite svolgono la maggior parte del loro lavoro umanitario attraverso queste agenzie; alcuni esempi includono i programmi di vaccinazione di massa (attraverso l'OMS), la prevenzione delle carestie e della malnutrizione (attraverso il lavoro del PAM), la protezione di rifugiati, sfollati e apolidi (mediante l'UNHCR).\nTra gli organi principali, lo Statuto delle Nazioni Unite prevedeva anche il Consiglio di amministrazione fiduciaria. Questa istituzione ha di fatto cessato di esistere con la fine dei regimi di amministrazione fiduciaria; l'ultimo territorio in amministrazione fiduciaria \u00e8 stato Palau, che \u00e8 diventato indipendente dagli Stati Uniti il primo ottobre 1994: si \u00e8 trattato dell'ultima occasione in cui il Consiglio ha operato. La chiusura formale \u00e8 stata, tuttavia, concordata solo nel \"summit\" tenutosi a New York dal 14 al 16 settembre 2005.\nMembri.\nCon l'ingresso del Sud Sudan, avvenuta il 14 luglio 2011, gli Stati membri delle Nazioni Unite sono, al 2020, 193, compresi tutti gli stati indipendenti indiscussi ad eccezione della Citt\u00e0 del Vaticano. \nInoltre, vi sono due Osservatori dell'Assemblea generale delle Nazioni Unite: la Santa Sede (che detiene la sovranit\u00e0 sulla Citt\u00e0 del Vaticano) e lo Stato della Palestina. Le Isole Cook e Niue, entrambi stati in libera associazione con la Nuova Zelanda, sono membri a pieno titolo di diverse agenzie specializzate delle Nazioni Unite e hanno ottenuto il riconoscimento della loro \"piena capacit\u00e0 contrattuale\" dal Segretariato.\nLo Stato di Palestina dal 29 novembre 2012, rappresentata dall'ANP e precedentemente, come entit\u00e0, dall'OLP.\nGruppo dei 77.\nIl Gruppo dei 77 (G77) delle Nazioni Unite \u00e8 una coalizione libera di paesi in via di sviluppo, pensata per promuovere gli interessi economici collettivi dei suoi membri e creare una capacit\u00e0 di negoziazione congiunta rafforzata nelle Nazioni Unite. Settantasette nazioni hanno fondato il gruppo, ma a novembre 2013 l'appartenenza \u00e8 stata estesa fino a raggiungere i 133 paesi membri. Il gruppo \u00e8 stato fondato il 15 giugno 1964 tramite la \"Dichiarazione congiunta dei Settantasette Paesi\" emessa alla Conferenza delle Nazioni Unite sul commercio e lo sviluppo (UNCTAD). Il gruppo tenne il suo primo grande incontro ad Algeri nel 1967, dove venne adottata la Carta di Algeri e stabil\u00ec le basi per le sue strutture istituzionali permanenti. Con l'adozione negli anni 1970 del Nuovo ordine economico internazionale da parte dei paesi in via di sviluppo, il lavoro del G77 si diffuse in tutto il sistema delle Nazioni Unite.\nOrganizzazioni intergovernative.\nLe organizzazioni intergovernative con delegazioni permanenti presso le sedi ONU sono in totale 19. Tra queste: l'Unione europea, la Lega araba, il Segretariato del Commonwealth, l'Organizzazione della cooperazione islamica, l'Unione africana, la Comunit\u00e0 Caraibica e l'Interpol. Le organizzazioni intergovernative prive di delegazioni permanenti presso le sedi ONU sono invece 50 e tra queste: il Consiglio d'Europa e la Comunit\u00e0 degli Stati Sahelo-Sahariani.\nInfine, vi sono 4 entit\u00e0 con delegazioni presso le sedi ONU: la Croce Rossa e Mezzaluna Rossa Internazionale, il Comitato Olimpico Internazionale, l'Unione interparlamentare e il Sovrano Militare Ordine Ospedaliero di San Giovanni di Gerusalemme di Rodi e di Malta.\nObiettivi.\nMantenimento della pace e sicurezza.\nLe Nazioni Unite, a seguito dell'approvazione da parte del Consiglio di sicurezza, inviano operatori di pace nelle regioni in cui un conflitto armato \u00e8 terminato recentemente o sospeso, al fine di far rispettare i termini degli accordi di pace e per scoraggiare i combattenti dal riprendere le ostilit\u00e0. Poich\u00e9 le Nazioni Unite non mantengono una propria forza militare, queste sono fornite volontariamente dagli Stati membri. I soldati appartenenti a tali forze di pace sono talvolta soprannominati \"caschi blu\" per il loro equipaggiamento distintivo. Nel 1998, le forze di pace dell'ONU, nel loro insieme, hanno ricevuto il premio Nobel per la pace.\nNel settembre 2013, le Nazioni Unite hanno dispiegato soldati per il mantenimento della pace in 15 missioni, la pi\u00f9 vasta operazione \u00e8 stata la missione dell'Organizzazione delle Nazioni Unite per la stabilizzazione nella Repubblica Democratica del Congo (MONUSCO), che ha visto la partecipazione di persone in uniforme. L'operazione pi\u00f9 piccola in termini di impiego di uomini \u00e8 stata, invece, il Gruppo di Osservatori delle Nazioni Unite tra l'India e il Pakistan (UNMOGIP) che contava 42 persone in uniforme responsabili del monitoraggio del cessate il fuoco nel Jammu e Kashmir. I \"peacekeeper\" delle Nazioni Unite, insieme all'Organizzazione delle Nazioni Unite per la Supervisione dell'Armistizio (UNTSO), sono di stanza in Medio Oriente dal 1948, la missione di mantenimento della pace attiva da pi\u00f9 tempo.\nUno studio della RAND Corporation effettuato nel 2005 ha riscontrato che le Nazioni Unite hanno avuto successo in due dei tre delle missioni di mantenimento della pace. Sempre nel 2005, il rapporto sulla sicurezza umana documentava una diminuzione del numero di guerre, di genocidi e di violazioni dei diritti umani dalla fine della Guerra Fredda e presentava prove, sebbene circostanziali, che le iniziative internazionali, guidate principalmente dalle Nazioni Unite fossero la principale spiegazione di ci\u00f2. Le situazioni in cui le Nazioni Unite non solo hanno agito per mantenere la pace, ma sono anche intervenute, includono la guerra di Corea (1950-1953) e l'autorizzazione all'intervento in Iraq nella prima guerra del Golfo (1990-1991).\nLe Nazioni Unite hanno anche espresso critiche per i fallimenti percepiti. In molti casi, gli Stati membri hanno mostrato riluttanza a raggiungere o applicare le risoluzioni del Consiglio di sicurezza. Le divergenze in seno al Consiglio di sicurezza sull'azione e l'intervento militari non sono riuscite a prevenire il genocidio in Bangladesh nel 1971, il genocidio cambogiano negli anni 1970 e il genocidio in Ruanda nel 1994. Allo stesso modo, l'inazione delle Nazioni Unite \u00e8 stata accusata di non aver impedito il massacro di Srebrenica nel 1995 o di essere stata poco incisiva nel prevenire la guerra civile somala nei primi anni 1990. Le forze di pace delle Nazioni Unite sono state anche accusate di aver commesso stupri su bambini, approfittato della prostituzione ed essersi macchiate di abusi sessuali durante alcune missioni di mantenimento della pace nella Repubblica Democratica del Congo, ad Haiti, in Liberia, nel Sudan, nel Burundi e in Costa d'Avorio. Alcuni studiosi hanno citato le forze di pace delle Nazioni Unite dal Nepal come la probabile fonte dell'Epidemia di colera ad Haiti del 2010, che ha ucciso oltre haitiani, successiva al terremoto di Haiti del 2010.\nOltre al mantenimento della pace, le Nazioni Unite sono anche attive nel favorire il disarmo. Il tema della regolamentazione degli armamenti venne inclusa nella stesura della Carta delle Nazioni Unite nel 1945 e fu concepita come un modo per limitare l'uso delle risorse umane ed economiche per la loro produzione. L'avvento delle armi nucleari \u00e8 arrivato solo poche settimane dopo la firma della carta, e ha prodotto la prima risoluzione della prima riunione dell'Assemblea generale che chiedeva proposte specifiche per \"l'eliminazione dagli arsenali nazionali delle armi atomiche e di tutte le altre principali armi adattabili alla distruzione di massa\". Le Nazioni Unite sono state coinvolte in trattati di limitazione delle armi, come il Trattato sullo spazio esterno (1967), il Trattato di non proliferazione nucleare (1968), il Trattato sul controllo delle armi dei fondali marini (1971), la Convenzione per le armi biologiche (1972), la Convenzione sulle armi chimiche (1992) e il Trattato di Ottawa (1997), che vieta le mine antiuomo. Tre organi delle Nazioni Unite sovrintendono alle questioni relative alla proliferazione delle armi: l'Agenzia internazionale per l'energia atomica, l'Organizzazione per la proibizione delle armi chimiche e la Commissione preparatoria per l'organizzazione del trattato sul divieto di test nucleari.\nDiritti umani.\nUno degli scopi primari delle Nazioni Unite \u00e8 \"promuovere e incoraggiare il rispetto dei diritti umani e delle libert\u00e0 fondamentali per tutti, senza distinzioni di razza, sesso, lingua o religione\", e gli Stati membri si impegnano a intraprendere \"azioni comuni e separate\" per proteggere questi diritti.\nNel 1948, l'Assemblea generale adott\u00f2 una Dichiarazione universale dei diritti umani, redatta da un comitato guidato da Eleanor Roosevelt e che includeva l'avvocato francese Ren\u00e9 Cassin. Tale documento proclama i diritti civili, politici ed economici fondamentali che devono essere comuni a tutti gli esseri umani, sebbene la sua efficacia nel raggiungere tali obiettivi sia stata messa in dubbio fin dalla sua stesura. La Dichiarazione funge da \"programma standardizzato per tutti i popoli e tutte le nazioni\" piuttosto che come un documento giuridicamente vincolante, ma \u00e8 comunque diventata la base di due trattati vincolanti: il Patto internazionale sui diritti civili e politici del 1966 e il Convenzione internazionale sui diritti economici, sociali e culturali. In pratica, sebbene le Nazioni Unite non siano in grado di intraprendere azioni significative contro le violazioni dei diritti umani senza che vi sia una risoluzione del Consiglio di sicurezza, esse svolgano un lavoro sostanziale nelle indagini e nella segnalazione di irregolarit\u00e0.\nNel 1979, l'Assemblea generale ha adottato la Convenzione sull'eliminazione di ogni forma di discriminazione della donna, seguita dieci anni pi\u00f9 tardi dalla Convenzione internazionale sui diritti dell'infanzia. Con la fine della guerra fredda, la spinta verso azioni volte a tutelare i diritti umani ha assunto un nuovo slancio. Nel 1993 si \u00e8 provveduto ad istituire la Commissione per i diritti umani con compiti di sorveglianza per conto dell'organizzazione in seguito dell'emanazione di alcune raccomandazioni da parte Conferenza mondiale sui diritti umani svoltasi nello stesso anno. Jacques Fomerand, studioso delle Nazioni Unite, descrive il mandato di questa organizzazione come \"ampio e vago\", con \u201cscarse\u201d risorse per metterlo in pratica. Nel 2006, la commissione \u00e8 stata sostituita da un Consiglio per i diritti umani delle Nazioni Unite composto da 47 nazioni. Sempre nel 2006, l'Assemblea generale ha approvato una Dichiarazione dei diritti dei popoli indigeni, mentre nel 2011 \u00e8 passata la prima risoluzione che riconosce i diritti delle persone LGBT.\nAltri organi delle Nazioni Unite responsabili delle questioni relative ai diritti delle donne includono la Commissione delle Nazioni Unite sullo status delle donne, una commissione facente parte dell'ECOSOC fondata nel 1946; il Fondo di sviluppo delle Nazioni Unite per le donne, creato nel 1976; e l'Istituto internazionale delle Nazioni Unite per la ricerca e la formazione del progresso delle donne, quest'ultimo fondato nel 1979. Il Forum permanente delle Nazioni Unite sulle questioni indigene, uno dei tre organi incaricati di sorvegliare le questioni relative alle popolazioni indigene, ha tenuto la sua prima sessione in 2002.\nSviluppo economico e assistenza umanitaria.\nUn altro scopo primario delle Nazioni Unite \u00e8 \"raggiungere la cooperazione internazionale per risolvere i problemi internazionali di carattere economico, sociale, culturale o umanitario\". Numerosi organismi sono stati creati per raggiungere questo obiettivo, principalmente sotto l'autorit\u00e0 dell'Assemblea generale e dell'ECOSOC. Nel 2000, i 192 Stati membri delle Nazioni Unite hanno concordato di raggiungere otto Obiettivi di sviluppo del Millennio entro il 2015 ma in quell'anno si \u00e8 dovuto lanciare gli Obiettivi di sviluppo sostenibile al fine di conseguire i precedenti. Gli Obiettivi di sviluppo sostenibile possono contare su di un quadro di finanziamento associato chiamato Agenda di azione di Addis Abeba.\nIl Programma delle Nazioni Unite per lo sviluppo (UNDP), un'organizzazione per l'assistenza tecnica basata su sovvenzioni fondata nel 1945, \u00e8 uno dei principali organismi nel campo dello sviluppo internazionale. L'organizzazione pubblica anche l'indice di sviluppo umano, una misura comparativa che classifica i paesi in base a ricchezza, alfabetizzazione, istruzione, aspettativa di vita oltre ad altri fattori. L'Organizzazione per l'alimentazione e l'agricoltura (FAO), anch'essa fondata nel 1945, promuove lo sviluppo agricolo e la sicurezza alimentare. L'UNICEF(il Fondo delle Nazioni Unite per l'infanzia) \u00e8 stato istituito nel 1946 per aiutare i bambini europei dopo la seconda guerra mondiale e successivamente ha ampliato la sua missione al fine di fornire aiuti in tutto il mondo sostenendo la Convenzione sui diritti dell'infanzia.\nIl Gruppo della Banca mondiale e il Fondo monetario internazionale (FMI) sono agenzie indipendenti e osservatori nell'ambito delle Nazioni Unite, secondo un accordo del 1947, istituite inizialmente separatamente dalle Nazioni Unite attraverso gli Accordi di Bretton Woods del 1944. La Banca mondiale offre prestiti per lo sviluppo internazionale, mentre l'FMI promuove la cooperazione economica internazionale e concede prestiti di emergenza ai paesi indebitati.\nL'Organizzazione mondiale della sanit\u00e0 (OMS) \u00e8 un'altra delle pi\u00f9 importanti agenzie delle Nazioni Unite e si occupa di questioni sanitarie internazionali e sull'eradicazione delle malattie. Nel 1980 l'agenzia annunci\u00f2 l'eradicazione completa del vaiolo e nei decenni successivi, \u00e8 riuscita a debellare quasi completamente la poliomielite, la cecit\u00e0 fluviale e la lebbra. Il programma delle Nazioni Unite per l'AIDS/HIV (UNAIDS), iniziato nel 1996, coordina la risposta dell'organizzazione all'epidemia globale di AIDS mentre il Fondo delle Nazioni Unite per la popolazione, che anch'esso dedica parte delle sue risorse alla lotta contro l'HIV, \u00e8 la principale fonte di finanziamento al mondo per la salute riproduttiva e i servizi di pianificazione familiare.\nInsieme al movimento Internazionale della Croce Rossa e della Mezzaluna Rossa, le Nazioni Unite assumono spesso un ruolo guida nel coordinare gli aiuti in caso di emergenza. Il programma alimentare mondiale (PAM), istituito nel 1961, fornisce aiuti alimentari in risposta a carestie, catastrofi naturali e conflitti armati. L'organizzazione riferisce di nutrire ogni anno in media 90 milioni di persone in 80 nazioni. L'Alto Commissariato delle Nazioni Unite per i rifugiati (UNHCR), istituito nel 1950, lavora per proteggere i diritti di rifugiati, richiedenti asilo e apolidi. I programmi UNHCR e PAM sono finanziati da contributi volontari erogati dai governi, da societ\u00e0 e da privati, sebbene i costi amministrativi dell'UNHCR siano coperti attraverso il bilancio principale delle Nazioni Unite.\nAltro.\nDalla fondazione delle Nazioni Unite, oltre 80 colonie hanno raggiunto l'indipendenza. Nel 1960, l'Assemblea generale ha adottato la Dichiarazione sulla concessione dell'indipendenza ai Paesi e ai Popoli coloniali, senza alcun voto contrario ma con astensioni da parte di tutte le maggiori potenze coloniali. Le Nazioni Unite lavorano per la decolonizzazione attraverso diversi gruppi, tra cui il Comitato delle Nazioni Unite per la decolonizzazione, istituito nel 1962; questo comitato elenca diciassette restanti \"territori non autonomi\", il pi\u00f9 grande e popoloso dei quali \u00e8 il Sahara occidentale.\nA partire dalla formulazione del Programma delle Nazioni Unite per l'ambiente (UNEP) nel 1972, l'organizzazione ha reso le questioni ambientali una parte importante della propria agenda. Gli scarsi successi ottenuti nei primi due decenni di lavoro in questo settore ha portato ad organizzare, nel 1992, il Summit della Terra a Rio de Janeiro, in Brasile, al fine di tentare di darne nuovo slancio. Nel 1988, l'UNEP e l'Organizzazione meteorologica mondiale (OMM), un'altra organizzazione delle Nazioni Unite, hanno istituito il Gruppo intergovernativo sul cambiamento climatico, con il compito di valutare e fornire rapporti riguardo allo stato della ricerca sul riscaldamento globale. Il protocollo di Kyoto, sponsorizzato dall'ONU e firmato nel 1997, ha fissato alcuni obiettivi, riguardanti la riduzione delle emissioni inquinanti in atmosfera, legalmente vincolanti per gli Stati ratificanti.\nLe Nazioni Unite dichiarano e coordinano anche le osservazioni internazionali, ossia periodi di tempo dedicati ad osservare le questioni di interesse o di preoccupazione internazionale. Alcuni esempi includono la Giornata mondiale della tubercolosi, la Giornata della Terra e l'Anno internazionale dei deserti e della desertificazione.\nFinanziamento.\nLe Nazioni Unite sono finanziate attraverso contributi volontari provenienti dagli Stati membri. L'Assemblea generale approva un bilancio ordinario e determina la valutazione per ciascun membro. Ci\u00f2 si basa sostanzialmente sulla capacit\u00e0 relativa di ciascun paese di pagare, misurata dal suo reddito nazionale lordo (RNL), con adeguamenti in base al debito estero e al basso reddito pro capite. Il bilancio biennale per il periodo 2012-2013 \u00e8 stato in totale di milioni di dollari statunitensi.\nL'Assemblea ha stabilito il principio secondo cui le Nazioni Unite non dovrebbero dipendere finanziariamente da alcun membro per sostenere le proprie operazioni; pertanto, esiste un valore, che stabilisce l'importo massimo che qualsiasi membro pu\u00f2 proporre per il bilancio normale. Nel dicembre del 2000, l'Assemblea ha rivisto la scala delle valutazioni in risposta alle pressioni degli Stati Uniti. Nell'ambito di tale revisione, il massimale del bilancio ordinario \u00e8 stato ridotto dal 25% al 22%. Per i paesi meno sviluppati, viene applicato un tasso massimo dello 0,01%. Oltre ai tassi massimi, l'importo minimo valutato per qualsiasi stato membro (o tasso \"minimo\") \u00e8 fissato allo 0,001% del bilancio delle Nazioni Unite.\nUna parte sostanziale delle spese delle Nazioni Unite \u00e8 destinata alle missioni riguardanti la pace e la sicurezza, questa voce di bilancio viene valutata separatamente dal bilancio principale. Il budget per il mantenimento della pace per l'anno fiscale 2015-2016 \u00e8 stato di miliardi, grazie ai quali \u00e8 stato possibile sostenere soldati dispiegati in 15 missioni in tutto il mondo. I maggiori contribuenti finanziari per le missioni di mantenimento della pace promosse dalle Nazioni Unite per il periodo 2019-2021 sono prevenuti dagli Stati Uniti (27,89%), dalla Cina (15,21%), dal Giappone (8,56%), dalla Germania (6,09%), dal Regno Unito (5,78%), dalla Francia (5,61%), dall'Italia (3,30%) e dalla Federazione russa (3,04%).\nProgrammi speciali delle Nazioni Unite non inclusi nel bilancio ordinario, come l'UNICEF e il Programma alimentare mondiale, sono finanziati con contributi volontari di governi membri, societ\u00e0 e privati.\nValutazioni, premi e critiche.\nNumerose agenzie e persone facenti parte delle Nazioni Unite hanno vinto nel corso degli anni il premio Nobel per la pace come riconoscimento del loro lavoro. L'onorificenza \u00e8 stata conferita a due segretari generali, Dag Hammarskj\u00f6ld e Kofi Annan (rispettivamente nel 1961 e nel 2001), cos\u00ec come a Ralph Bunche (nel 1950), un negoziatore delle Nazioni Unite, a Ren\u00e9 Cassin (nel 1968), un partecipante alla stesura della Dichiarazione universale dei diritti umani e al segretario di Stato americano Cordell Hull (nel 1945), quest'ultimo per il suo ruolo nella fondazione dell'organizzazione. Lester Pearson, segretario di Stato canadese per gli affari esterni, ricevette il premio nel 1957 per il suo ruolo nell'organizzazione della prima forza di pace delle Nazioni Unite istituita per risolvere la crisi di Suez. L'UNICEF ha vinto il premio nel 1965, l'Organizzazione internazionale del lavoro nel 1969, le forze di mantenimento della pace delle Nazioni Unite nel 1988, l'Agenzia internazionale per l'energia atomica (che riferisce alle Nazioni Unite) nel 2005 e l'Organizzazione per la proibizione delle armi chimiche, sostenuta dall'ONU, nel 2013. L'Alto Commissariato delle Nazioni Unite per i rifugiati si \u00e8 visto assegnare il premio nel 1954 e nel 1981, diventando uno dei due soli vincitori a riceverlo due volte. Nel 2001, la stessa Organizzazione delle Nazioni Unite ha percepito il premio, condividendolo con Annan. Nel 2007, l'IPCC ha ricevuto il premio \"per i suoi sforzi nel costruire e diffondere maggiori conoscenze sui cambiamenti climatici causati dall'uomo e per gettare le basi per le misure necessarie per contrastare tale cambiamento\".\nDalla sua fondazione, vi sono state molte richieste e proposte di riforma dell'organizzazione, ma vi \u00e8 sempre stato uno scarso consenso su come farli. Alcuni vorrebbero che le Nazioni Unite svolgessero un ruolo maggiore o pi\u00f9 efficace negli affari mondiali, mentre altri propendono per ridurre il suo ruolo ai soli scopi umanitari. Vi sono state anche numerose richieste di aumentare il numero di partecipanti al Consiglio di sicurezza delle Nazioni Unite, di introdurre modalit\u00e0 differenti per l'elezione del segretario generale e di introdurre un'Assemblea parlamentare delle Nazioni Unite. Jacques Fomerand ha affermato che la divisione pi\u00f9 duratura delle Nazioni Unite \u00e8 quella tra le nazioni pi\u00f9 ricche del nord e quelle in via di sviluppo del sud. Le nazioni del sud vorrebbero un'organizzazione pi\u00f9 autoritaria e con un'assemblea generale pi\u00f9 forte, consentendogli cos\u00ec di avere pi\u00f9 potere negli affari mondiali, mentre le nazioni del nord preferirebbero un'organizzazione che adottasse una strategia \"laissez-faire\" in campo economico concentrandosi maggiormente sulle minacce transnazionali come il terrorismo.\nDopo la seconda guerra mondiale, il Comitato francese di Liberazione nazionale stentava ad essere riconosciuto dagli Stati Uniti come legittimo governo della Francia, e quindi il paese fu inizialmente escluso dalle conferenze portarono alla nascita delle Nazioni Unite. Il futuro presidente francese Charles de Gaulle critic\u00f2, dunque, l'organizzazione definendola un \"machin\" (\"aggeggio\") commentando che non era convinto che un'alleanza di sicurezza globale avrebbe contribuito a mantenere la pace nel mondo, preferendo la stipula di trattati di difesa diretta tra i paesi. Durante la Guerra Fredda, sia gli Stati Uniti che l'Unione Sovietica hanno ripetutamente accusato l'ONU di favorire l'altro. Nel 1953, l'Unione Sovietica forz\u00f2 effettivamente le dimissioni di Trygve Lie, il Segretario Generale, rifiutandosi di trattare con lui, mentre negli anni 1950 e 60 un famoso adesivo americano recitava: \"Non si pu\u00f2 scrivere comunismo senza le Nazioni Unite\". In una dichiarazione a volte erroneamente citata, il presidente George W. Bush dichiar\u00f2 nel febbraio 2003 (riferendosi all'incertezza delle Nazioni Unite nei confronti delle provocazioni irachene sotto il regime di Saddam Hussein) che \"le nazioni libere non permetteranno alle Nazioni Unite di dissolversi nella storia come un'inefficace, societ\u00e0 di dibattito irrilevante\". Al contrario, il presidente francese, Fran\u00e7ois Hollande, ha dichiarato nel 2012 che \"la Francia si fida delle Nazioni Unite. Sa che nessuno stato, per quanto potente, pu\u00f2 risolvere problemi urgenti, lottare per lo sviluppo e porre fine a tutte le crisi ... La Francia vuole che le Nazioni Unite siano il centro della \"governance\" globale\". Critici come Dore Gold, un diplomatico israeliano, Robert Wistrich, uno studioso britannico, Alan Dershowitz, uno studioso americano, Mark Dreyfus, un politico austriaco e la Lega antidiffamazione considerano eccessiva l'attenzione delle Nazioni Unite sul trattamento israeliano dei palestinesi. Nel settembre 2015, il saudita Faisal bin Hassan Trad \u00e8 stato eletto presidente del \"panel\" Consiglio per i diritti umani delle Nazioni Unite che nomina esperti indipendenti, una mossa criticata dai gruppi sostenitori per i diritti umani.\nDal 1971, la Repubblica di Cina di Taiwan \u00e8 stata esclusa dalle Nazioni Unite e da allora le sue richieste di rientro sono state sempre respinte. Ai cittadini di Taiwan non \u00e8 inoltre permesso di entrare negli edifici delle Nazioni Unite con passaporti emessi da Taiwan. In questo modo, i critici concordano sul fatto che le Nazioni Unite stanno fallendo i propri obiettivi e linee guida di sviluppo. Questa critica port\u00f2 anche pressioni dalla Repubblica Popolare Cinese, che considera i territori amministrati da Taiwan come un proprio territorio.\nI critici hanno anche accusato le Nazioni Unite di inefficienza burocratica, sprechi e corruzione. Nel 1976, l'Assemblea generale ha istituito la \"Joint Inspection Unit\" (Unit\u00e0 di ispezione congiunta) al fine di individuare inefficienze all'interno dell'organizzazione. Durante gli anni 1990, gli Stati Uniti hanno trattenuto le proprie quote per via dell'inefficienza e hanno iniziato a pagarle solo a condizione che fossero introdotte sostanziali riforme. Nel 1994, l'Ufficio delle Nazioni Unite per i servizi interni (OIOS) venne istituito dall'Assemblea generale per fungere sorvegliante sull'efficienza della organizzazione stessa. Nel 1994, l'ex rappresentante speciale del Segretario generale delle Nazioni Unite in Somalia, Mohamed Sahnoun, ha pubblicato \"Somalia: The Missed Opportunities\", un libro in cui analizza le ragioni del fallimento dell'intervento delle Nazioni Unite del 1992 nel paese, mostrando che, tra l'inizio della guerra civile somala nel 1988 e la caduta del regime di Siad Barre nel gennaio 1991, le Nazioni Unite hanno perso almeno tre opportunit\u00e0 per prevenire grandi tragedie umane; quando le Nazioni Unite hanno cercato di fornire assistenza umanitaria, sono state totalmente sorpassate dalle organizzazioni non governative, la cui competenza e dedizione si dimostrarono nettamente in contrasto con l'eccessiva cautela e le inefficienze burocratiche delle Nazioni Unite. Se non fossero state intraprese riforme radicali, avvert\u00ec Mohamed Sahnoun, le Nazioni Unite avrebbero continuato a rispondere a tali crisi con improvvisazione. Nel 2004, le Nazioni Unite hanno accusato che il proprio programma \"Oil-for-food\" recentemente concluso, in cui all'Iraq era stato permesso di vendere petrolio in cambio di prodotti per le esigenze di base della popolazione, era stato colpito da una diffusa corruzione, tra cui tangenti per miliardi di dollari. Un'indagine indipendente creata dalle Nazioni Unite ha scoperto che molti dei suoi funzionari erano stati coinvolti, oltre a sollevare alcune domande \"significative\" sul ruolo di Kojo Annan, figlio di Kofi Annan.\nNel valutare le Nazioni Unite nel loro insieme, Jacques Fomerand ha scritto \"i risultati raggiunti dalle Nazioni Unite negli ultimi 60 anni sono impressionanti nei loro termini. I progressi nello sviluppo umano nel corso del XX secolo sono stati notevoli, e le Nazioni Unite e le sue agenzie hanno certamente aiutato il mondo a diventare un posto pi\u00f9 ospitale e vivibile per milioni di persone.\" Valutando i primi 50 anni della storia delle Nazioni Unite, l'autore Stanley Meisler ha invece osservato che \"le Nazioni Unite non hanno mai realizzato le speranze dei propri fondatori, ma hanno realizzato un nondimeno\", citando il ruolo avuto dall'organizzazione nella decolonizzazione e i suoi numerosi e riusciti sforzi nel mantenimento della pace. Lo storico britannico Paul Kennedy ha affermato che nonostante l'organizzazione abbia subito alcuni importanti contrattempi, \"se si considerano tutti i suoi aspetti, le Nazioni Unite hanno portato grandi benefici alla nostra generazione e ... porteranno benefici anche alle generazioni dei nostri figli e nipoti\".\nLe caratteristiche principali dell'apparato delle Nazioni Unite, come i privilegi di veto di alcune nazioni nel Consiglio di Sicurezza, sono spesso descritte come fondamentalmente non democratiche, contrarie alla missione delle Nazioni Unite e come la principale causa di inazioni su genocidi e crimini contro l'umanit\u00e0."}
{"id": "2305287", "revid": "767487", "url": "https://it.wikipedia.org/wiki?curid=2305287", "title": "Barugo", "text": "Barugo \u00e8 una municipalit\u00e0 di Quarta classe delle Filippine, situata nella Provincia di Leyte, nella Regione di Visayas Orientale.\nBarugo \u00e8 formata da 37 baranggay:"}
{"id": "2305289", "revid": "1543377", "url": "https://it.wikipedia.org/wiki?curid=2305289", "title": "Edward Togo Salmon", "text": "Biografia.\nIl secondo nome, \"Togo\", gli venne attribuito dopo che, nel 1905, la flotta giapponese comandata dall'ammiraglio giapponese Togo distrusse la flotta baltica russa, nella battaglia di Tsushima. Frequent\u00f2 l'Universit\u00e0 di Sydney, poi and\u00f2 all'Universit\u00e0 di Cambridge, dove ottenne la laurea in Lettere e filosofia, per poi perfezionare gli studi in Italia. Salmon \u00e8 meglio conosciuto per la sua carriera accademica all'Universit\u00e0 McMaster, a Hamilton in Ontario, dove insegn\u00f2 per 43 anni fin dal 1930. Egli tenne la cattedra al \"Dipartimento di Storia\" della McMaster, come pure la vice-presidenza alla \"Principal of University College and Academic\".\nE. T. Salmon \u00e8 forse meglio conosciuto per il suo lavoro sui sanniti e la romanizzazione dell'Italia.\nFu per diverso tempo radiocronista della CKOC."}
{"id": "2305295", "revid": "352448", "url": "https://it.wikipedia.org/wiki?curid=2305295", "title": "Salmon, Edward Togo", "text": ""}
{"id": "2305296", "revid": "352448", "url": "https://it.wikipedia.org/wiki?curid=2305296", "title": "E. T. Salmon", "text": ""}
{"id": "2305298", "revid": "125732594", "url": "https://it.wikipedia.org/wiki?curid=2305298", "title": "Magha Puja", "text": "Festa buddhista therav\u0101da, che si tiene di solito a febbraio, nel giorno di luna piena. Il giorno \u00e8 dedicato alla commemorazione del Sangha, ossia della comunit\u00e0 monastica, o pi\u00f9 in generale la congregazione degli \"esseri nobili\". L'origine dottrinale della festa \u00e8 l'evento in cui 1.250 arahant si radunarono spontaneamente, senza previo accordo, alla presenza del Buddha. Di questi monaci risvegliati, mille avevano conseguito il risveglio ascoltando il \"Sutra del fuoco\" impartito dal Buddha; gli altri 250 erano discepoli dei venerabili anziani \u015a\u0101riputra e Moggallana. Compiaciuto del buon auspicio che derivava da questa assemblea, il Buddha tenne l '\"Ovada-Patimokkha Gatha\", un discorso che riassume i punti principali della dottrina del Buddha, il Dhamma, che il Buddha indirizz\u00f2 ai suoi monaci prima di inviarli ad insegnare la dottrina a tutti gli esseri senzienti."}
{"id": "2305300", "revid": "767487", "url": "https://it.wikipedia.org/wiki?curid=2305300", "title": "Bato (Leyte)", "text": "Bato \u00e8 una municipalit\u00e0 di Quarta classe delle Filippine, situata nella Provincia di Leyte, nella Regione di Visayas Orientale.\nBato \u00e8 formata da 32 baranggay:"}
{"id": "2305301", "revid": "486946", "url": "https://it.wikipedia.org/wiki?curid=2305301", "title": "Display LCD", "text": ""}
{"id": "2305302", "revid": "767487", "url": "https://it.wikipedia.org/wiki?curid=2305302", "title": "Le bambole", "text": "Le bambole \u00e8 un film in quattro episodi del 1964 diretti da Dino Risi, Luigi Comencini, Franco Rossi e Mauro Bolognini.\nTrama.\nFilm a sketch in cui si raccontano storie di amori, tradimenti e litigi.\n\"La telefonata\".\nGiorgio e Luisa sono giovani sposi innamoratissimi. In un caldo pomeriggio estivo Giorgio cerca di convincere la moglie a fare l'amore, ma i preliminari sono interrotti da una telefonata della madre di lei. Luisa, malgrado le proteste di Giorgio, resta a lungo a chiacchierare con la madre, passando da argomenti futili a discussioni risentite (e dalla telefonata si deduce la scarsa opinione che la suocera ha del genero). Giorgio adocchia nel palazzo di fronte la nuova inquilina, una ragazza procace e, stando alle voci che gli sono giunte, molto disinibita, e si finge un venditore di enciclopedie per entrare nel suo appartamento. Luisa, senza accorgersi di nulla, continua la telefonata.\n\"Il trattamento di eugenetica\".\nUlla \u00e8 una ragazza tedesca dalle idee molto chiare: non crede nell'amore e nel sentimento, non desidera sposarsi per non perdere la sua indipendenza, ma vorrebbe un figlio con un perfetto esemplare di maschio latino. Per questo passa un periodo di tempo a Roma sottoponendo tutti gli uomini che incontra a esami di ogni tipo. Finir\u00e0 per\u00f2 per sposare il suo autista, uomo simpatico ma ben lontano dai suoi ideali fisici e intellettivi, e per diventare una classica madre di famiglia italiana.\n\"La minestra\".\nGiovanna, borgatara romana, \u00e8 sposata infelicemente con Alfonso, uomo rozzo, manesco e pi\u00f9 vecchio di lei, e progetta di ucciderlo gettandolo in un canale per rifarsi una vita. Incarica dell'omicidio prima un vecchio camionista, che fallisce nell'intento; poi assolda dei criminali specializzati, che dopo aver incassato un congruo anticipo vengono meno all'accordo; anche l'amante di Giovanna per errore getta lei stessa nel canale invece di Alfonso, e la donna si salva per miracolo. Giovanna \u00e8 costretta a tornare a mangiare la solita minestra con il marito e a sopportare gli sgradevoli rumori che lui produce sorbendola\n\"Monsignor Cupido\".\nUn Monsignore veneto si reca a un convegno a Roma accompagnato dal nipote Vincenzo, un bel giovane timido che lavora come segretario dello zio. Nell'albergo in cui alloggiano, Beatrice, la moglie del proprietario, si incapriccia del ragazzo e cerca di sedurlo in ogni modo, ma Vincenzo sembra indifferente al suo fascino. Beatrice, pur di farsi notare, protesta vivamente col monsignore, lamentandosi di presunte molestie nei suoi confronti da parte del nipote. Vincenzo inizialmente rimane sconcertato di fronte alle ramanzine dello zio, ma a poco a poco finisce per sentirsi attratto dalla donna, finch\u00e9 Beatrice riesce nel suo proposito senza che il monsignore sospetti nulla.\nDistribuzione.\nIl film, vietato ai minori di diciotto anni, fu denunciato per oscenit\u00e0 a causa del I e del IV episodio. Il 5 ottobre 1966 Gina Lollobrigida e Jean Sorel, insieme con il regista Mauro Bolognini e il produttore Gianni Hecht Lucari, vennero condannati a due mesi di reclusione e a 30000 lire di multa per oscenit\u00e0 e offesa del comune senso del pudore."}
{"id": "2305304", "revid": "47112", "url": "https://it.wikipedia.org/wiki?curid=2305304", "title": "Hue Saturation Intensity", "text": ""}
{"id": "2305305", "revid": "36426", "url": "https://it.wikipedia.org/wiki?curid=2305305", "title": "Cappella di Santa Petronilla", "text": "La cappella di Santa Petronilla \u00e8 un edificio religioso situato nel comune di Cinigiano. La sua ubicazione \u00e8 all'estremit\u00e0 nord-occidentale del territorio comunale, nei pressi di Borgo Santa Rita in localit\u00e0 \"Case Rosse\", in prossimit\u00e0 del fiume Ombrone, nel punto di confluenza del suo affluente Orcia.\nStoria.\nLa piccola chiesa fu costruita in epoca tardomedievale, quasi certamente nel corso del Trecento, all'interno di una vasta tenuta che aveva la residenza signorile a Poggio alle Mura, in territorio senese a nord del corso del fiume Orcia. L'edificio religioso sorse come una semplice cappella rurale che dava la possibilit\u00e0 della sosta per la preghiera ai braccianti che lavoravano nei vicini campi.\nIn epoca tardocinquecentesca furono effettuati lavori di ampliamento del preesistente corpo di fabbrica, che hanno determinato l'aggiunta anteriore.\nIl luogo di culto, nonostante la sua posizione isolata e decentrata, ha continuato a svolgere le sue funzioni nel corso dei secoli, fino all'inizio degli anni settanta del secolo scorso, quando venne definitivamente chiuso. Da allora, l'edificio religioso \u00e8 andato incontro ad un periodo di completo abbandono, che ha determinato perfino negli anni successivi il crollo del tetto di copertura, a causa delle infiltrazioni d'acqua.\nDescrizione.\nLa cappella di Santa Petronilla si presenta come un semplice edificio religioso ad aula unica, con facciata a capanna al centro della quale si apre il portale d'ingresso rettangolare modanato ed architravato, a fianco del quale si apre su ciascun lato una finestra quadrangolare, tipico elemento delle cappelle rurali per permettere la sosta per la preghiera anche all'esterno dell'edificio. La facciata anteriore, di chiara impronta tardocinquecentesca, si presenta prevalentemente rivestita in intonaco scialbato, con elementi in travertino e laterizio che caratterizzano le modanature del portale e delle finestre.\nLe pareti laterale e posteriori, pur presentandosi intonacate, fanno riemergere alcuni rivestimenti in pietra che caratterizzavano originariamente l'edificio religioso; posteriormente la cappella \u00e8 priva di abside, con il corpo di fabbrica che presenta una larghezza maggiore rispetto alla parte anteriore meno recente.\nL'interno dell'edificio religioso, rimasto esposto agli agenti atmosferici da molti anni, si presenta in pessime condizioni a causa della vegetazione spontanea che ha iniziato a svilupparsi; rimasto completamente privo di arredi e opere d'arte, conserva discretamente soltanto la decorazione della parete posteriore che si presenta completamente dipinta di colore celeste."}
{"id": "2305306", "revid": "1305772", "url": "https://it.wikipedia.org/wiki?curid=2305306", "title": "Chiesa di Santa Petronilla", "text": ""}
{"id": "2305309", "revid": "125619174", "url": "https://it.wikipedia.org/wiki?curid=2305309", "title": "Apparizioni di Ges\u00f9", "text": "Le apparizioni di Ges\u00f9 rientrano, nell'ambito dell'esperienza cristiana, nel quadro pi\u00f9 vasto delle apparizioni: dalle teofanie dell'Antico Testamento, alle apparizioni pasquali del Risorto, fino alle apparizioni mariane e di angeli.\n\u00c8 necessario precisare che le \"cristofanie\", nel Nuovo Testamento, non sono semplici \"visioni\", ma rappresentano l'esperienza unica che, per il Cristianesimo, gli apostoli hanno avuto con Ges\u00f9 risorto.\nLe principali apparizioni di Ges\u00f9 risorto nei Vangeli Canonici (e in misura minore, in altri testi del Nuovo Testamento) sono narrate come verificatesi dopo la sua morte, sepoltura e risurrezione, ma prima della sua Ascensione. Tra queste fonti primarie, la maggioranza degli studiosi neotestamentari reputa che la Prima lettera ai Corinzi fu scritta per prima, scritta da Paolo di Tarso insieme a Sostene verso il 55 d.C.\nPaolo elenca diverse apparizioni della Risurrezione di Ges\u00f9: a Pietro, agli Undici Apostoli riuniti (Giuda nel frattempo era morto), a Giacomo e a vari \"uomini\" che non descrive.\nNel Vangelo di Matteo, Ges\u00f9 appare a Maria Maddalena e ad un'altra Maria presso la sua tomba vuota. Le donne riferiscono l'evento agli Apostoli, con un messaggio di Ges\u00f9 che li invita a tornare in Galilea. Pi\u00f9 tardi gli undici discepoli, vanno su una montagna in Galilea per incontrare Ges\u00f9, che appare loro e li incarica di battezzare nel nome del Padre, del Figlio, e dello Spirito Santo, e di ammaestrare tutte le genti (la \"Grande Missione\"). Nel Vangelo di Luca, Ges\u00f9 appare ai discepoli e mangia con loro, dimostrando di essere in carne ed ossa, non un fantasma. Egli dice loro di aspettare a Gerusalemme per l'inizio della loro missione nel mondo, e poi ascende in Cielo. Negli Atti degli Apostoli, scritto dallo stesso autore col nome di Luca, Ges\u00f9 appare ai suoi discepoli dopo la sua morte e rimane con loro per 40 giorni prima di salire al cielo. Il Libro degli Atti descrive anche l'apparizione di Ges\u00f9 a Paolo, con una voce che gli parla e una luce che lo acceca, mentre si trova sulla strada per Damasco. Il riassume le apparizioni della Risurrezione, tratte da Matteo e Luca, ed \u00e8 ritenuto essere un'aggiunta posteriore di un copista per conciliarlo con gli altri vangeli.\nNel Vangelo di Giovanni, Maria da sola trova la tomba di Ges\u00f9 vuota, e lui le dice di non toccarlo, perch\u00e9 non \u00e8 ancora salito al Padre. Pi\u00f9 tardi, Ges\u00f9 appare ai discepoli, passa attraverso una porta chiusa e fa toccare all'\"incredulo Tommaso\" le sue ferite per dimostrargli che \u00e8 in carne ed ossa. In un'apparizione successiva, Ges\u00f9 assegna a Pietro il ruolo di pascolare le sue \"pecorelle\", cio\u00e8, di guidare i suoi seguaci e prendersi cura di tutti coloro che credono in lui ().\nApparizioni di Ges\u00f9 risorto si trovano anche nei Vangeli apocrifi: in particolare, il \"Vangelo degli Ebrei\" narra l'apparizione della Resurrezione a Giacomo fratello di Ges\u00f9.\nI Vangeli Canonici non raccontano le apparizioni nello stesso modo; in particolare, vi sono differenze sia riguardo ai personaggi destinatari delle apparizioni, ai luoghi delle apparizioni (in Galilea secondo Matteo, a Gerusalemme secondo Luca, in entrambi i luoghi secondo Giovanni) sia riguardo alla durata delle apparizioni: Matteo e Marco non precisano un arco temporale, per Giovanni passano solo otto giorni tra la prima e la seconda apparizione ai discepoli a Gerusalemme (l'apparizione in Galilea che conclude questo Vangelo \u00e8 un'aggiunta posteriore), mentre Luca nel Vangelo pone l'Ascensione - e quindi il periodo delle apparizioni - lo stesso giorno della Risurrezione, ma negli Atti degli Apostoli dice che Ges\u00f9 appare per quaranta giorni e poi ascende al cielo. Alcuni vangeli apocrifi raccontano invece che le apparizioni durarono per circa 18 mesi.\nApparizioni nei vangeli.\nLuca 24.\nIn Cleopa e il suo compagno riferiscono come Ges\u00f9 si sia fatto riconoscere da loro \"nello spezzare il pane\". Il teologo B. P. Robinson sostiene che questo significhi che il riconoscimento si verific\u00f2 nel corso del pasto, ma Raymond Blacketer osserva che \"Molti, forse anche la maggior parte, dei commentatori antichi e moderni, hanno visto la rivelazione dell'identit\u00e0 di Ges\u00f9 nel momento della frazione del pane, come una sorta di implicazione o riferimento eucaristico.\"\nMarco 16.\nIl cosiddetto \"finale lungo di Marco\" contiene tre apparizioni:\nIl luogo dell'apparizione agli undici non \u00e8 precisato: alcuni ritengono che sia avvenuta in Galilea, dato che Ges\u00f9 aveva dato l\u00ec appuntamento ai discepoli, mentre altri pensano che sia avvenuta a Gerusalemme, a causa delle analogie con il racconto di Luca (compresa la precedente apparizione ai due seguaci mentre camminano in campagna).\n varia notevolmente tra i manoscritti antichi e gli studiosi sono in accordo quasi universale che la parte conclusiva del finale tradizionale, in cui avvengono tutte le apparizioni del Cristo risorto riportate da Marco, \u00e8 un'aggiunta posteriore non presente nella versione originale del Vangelo di Marco. La maggioranza degli studiosi reputa la mancanza delle apparizioni della Risurrezione come aventi importante significato teologico. L'esegeta Richard Burridge confronta la del Vangelo di Marco con il suo :\nConcordanza.\nUna sinossi di concordanze dei Vangeli per le apparizioni, in base agli episodi chiave dei Vangeli canonici, viene presentata nella tabella che segue:\nAltre apparizioni nel Nuovo Testamento.\n1 Corinzi 15.\nIl racconto di Paolo in sembra rappresentare una professione di fede credale pre-paolina derivata dalla prima comunit\u00e0 cristiana:\nL'antichit\u00e0 del Credo \u00e8 stata stabilita da molti studiosi biblici, che lo fanno risalire a meno di un decennio dopo la morte di Ges\u00f9, proveniente dalla comunit\u00e0 apostolica di Gerusalemme. Per quanto riguarda questo Credo, Hans von Campenhausen ha scritto, \"questo resoconto soddisfa tutte le esigenze di affidabilit\u00e0 storica che potrebbero essere fatte su tale testo\", mentre lo storico A. M. Hunter asserisce: \"Il brano conserva quindi una prima testimonianza unica e verificabile. Soddisfa ogni esigenza ragionevole di attendibilit\u00e0 storica.\" Robert M. Price e Hermann Detering sostengono che non sia un primo credo cristiano ma un'interpretazione postpaolina. Tuttavia, secondo il noto storico delle religioni G\u00e9za Vermes nel suo \"The Resurrection (La Risurrezione)\" (2008), questi versetti non sono stati interpolati, ma scritti da Paolo nei primi anni 50 d.C. Vermes dice che le parole di Paolo sono \"una tradizione che ha ereditato dai suoi anziani nella fede concernente la sepoltura, morte e risurrezione di Ges\u00f9\". Secondo la sua Lettera ai Galati, Paolo aveva in precedenza incontrato due delle persone menzionate in questi versetti, quali testimoni della risurrezione \u2013 Giacomo il Giusto e Cefa/Pietro:\nIn merito alle apparizioni di Ges\u00f9 contenute nel passo in esame della Prima lettera ai Corinzi e alla loro concordanza con quelle dei vangeli canonici, gli esegeti della \u00c9cole biblique et arch\u00e9ologique fran\u00e7aise (i curatori della cattolica Bibbia di Gerusalemme) - nel rilevare come in questi racconti si notino differenti tradizioni di diversa provenienza - notano come Paolo \"in 1Cor15,3-7, enumera 5 apparizioni (alle quali si aggiunge l'apparizione a Paolo stesso); queste non si possono facilmente mettere d'accordo con i racconti evangelici\".Secondo alcuni studiosi, le apparizioni riferite da Paolo nella Prima lettera ai Corinzi sarebbero collocabili fra il 30-33 e il 34-36 d.C. e alcune di esse sarebbero avvenute dopo l\u2019Ascensione. L'apparizione ai Dodici trova riscontro nei vangeli canonici, mentre l'apparizione alle donne non sarebbe stata citata perch\u00e9 nell'ebraismo la loro testimonianza non era considerata valida. L'apparizione ai cinquecento fratelli sarebbe collocabile dopo la Pentecoste perch\u00e9 a quell'epoca, secondo gli Atti degli Apostoli, la comunit\u00e0 cristiana contava centoventi persone (Atti ). Il termine \"apostoli\" riferito all'apparizione citata dopo quella indirizzata a Giacomo non indicherebbe i Dodici, ma il gruppo pi\u00f9 vasto dei predicatori della giovane comunit\u00e0 cristiana.\nApocalisse.\nGiovanni di Patmo ebbe una visione del Cristo risorto descritto nella . Secondo , il Figlio dell'Uomo che Giovanni vede, sarebbe colui che scrive le lettere alle sette Chiese nei capitoli 2 e 3. In , il Cristo chiama se stesso \"il Primo e l'Ultimo, che era morto ed \u00e8 tornato alla vita\".\nApparizione a Maria Maddalena.\nMentre Marco non parla di quando \u00e8 avvenuto l'incidente, Matteo invece afferma che Ges\u00f9 apparve a Maria Maddalena e a Maria, mentre stavano tornando a dire ai discepoli ci\u00f2 che avevano visto. Giovanni, in alternativa, presenta un incidente completamente diverso; infatti - a differenza dei sinottici in cui il/gli angelo/i vengono visti dalle donne appena queste arrivano al sepolcro vuoto al mattino della domenica, e solo dopo le stesse donne corrono ad avvisare i discepoli - in Giovanni l'unica donna (la Maddalena) che arriva la mattina al sepolcro vuoto non vi si ferma ma corre subito ad avvisare i discepoli e, dopo esser tornata al sepolcro con due di loro, solo quando questi se ne saranno andati vedr\u00e0 gli angeli dentro il sepolcro stesso. Il resoconto di Giovanni va in parallelo con le narrazioni dei sinottici della prima visita di Maria al sepolcro, sebbene secondo Giovanni Maria sia gi\u00e0 stata alla tomba una volta, e Pietro l'abbia gi\u00e0 ispezionata. A differenza della prima visita, la seconda, in Giovanni, \u00e8 molto pi\u00f9 simile al racconto sinottico del sepolcro vuoto, con Maria che ci sbircia dentro e vede all'interno due angeli vestiti di bianco sfulgente. Dopo essere stato interrogata dagli angeli circa la sua preoccupazione per la tomba vuota, Maria si volta e vede Ges\u00f9.\nCi \u00e8 sconosciuto il perch\u00e9 Giovanni descriva Maria che temporeggia all'esterno della tomba , anche se Agostino d'Ippona propose che \"quando gli uomini se ne andarono, un amore pi\u00f9 forte trattenne il sesso debole fermamente sul posto\". F.F. Bruce ha suggerito che Maria sperasse che qualcuno sarebbe passato per darle qualche informazione, sebbene una domanda ovvia sia perch\u00e9 Maria non cerchi invece Giuseppe d'Arimatea, il proprietario della tomba. Una teoria \u00e8 che Giuseppe fosse cos\u00ec al di sopra della classe sociale di Maria che non sarebbe stato corretto per lei andare a disturbarlo; tuttavia, una soluzione pi\u00f9 ovvia \u00e8 presentata dallo studioso neotestamentario Rudolf Schnackenburg - la versione di Giovanni sul \"Codex Sinaiticus\" presenta Maria in attesa all'interno piuttosto che all'esterno, e questo pu\u00f2 essere la forma originale \u2013 anche se ancora una volta si pone la questione del perch\u00e9 ella fosse in attesa.\nGiovanni presenta Maria in lagrime, che nella storia diventa poi una raffigurazione costante della \"Maddalena\" (a tipificare un \"pentimento piangente\"). Entrambi gli angeli rivolgono a Maria chiamandola \"donna\", chiedendole poi perch\u00e9 piangesse (). L'appellativo non \u00e8 cos\u00ec crudo come potrebbe apparire in un primo momento, dato che il sottostante termine greco \u2014 \"gynai\" (\"\u03b3\u03cd\u03bd\u03b1\u03b9\")\u2014 era il modo forbito di rivolgersi a una donna adulta. Mentre i Vangeli Sinottici dimostrano una consapevolezza delle credenze ebraiche, e la gente ci viene presentata sconvolta e impaurita degli angeli, Giovanni non dimostra alcuna consapevolezza del genere, presentando invece Maria che risponde con noncuranza, e mentre alcuni credono che ci\u00f2 sia dovuto al non riconoscere la figure come angeli, a causa di dolore o delle lacrime, alcuni studiosi tendono a considerarla una causa dovuta a questioni che circondano le opere attribuite a Giovanni. La conversazione stessa si differenzia notevolmente da quella riportata dai Sinottici: gli angeli sono brevi e non danno la minima idea che Cristo sia risorto, fatto che Calvino ha cercato di giustificare sostenendo che Giovanni avesse incluso solo ci\u00f2 che era necessario per confermare la risurrezione. In questo punto del testo gli angeli improvvisamente scompaiono dal racconto e Giovanni e il Sinottici iniziano nuovamente a condividere l'ordine degli eventi.\nMarco cita l'incontro finale di Maria con Ges\u00f9, ma non fornisce dettagli, sebbene faccia un'osservazione che Ges\u00f9 aveva cacciato \"sette demoni\" da lei, probabilmente indicando un esorcismo. Matteo riporta invece che Ges\u00f9 incontr\u00f2 \"Maria di M\u00e0gdala e l'altra Maria\" mentre stavano tornando dagli altri discepoli; si gettarono ai suoi piedi e lo adorarono; e Ges\u00f9 ordin\u00f2 loro di dire ai discepoli che lo avrebbero rivisto in Galilea.\nIl Vangelo di Giovanni presenta una conversazione molto pi\u00f9 elaborata. Secondo Giovanni, una volta che Maria ha spiegato agli angeli la sua preoccupazione per il sepolcro vuoto, si gira e vede ad un tratto Ges\u00f9, ma lo scambia per un giardiniere (la parola \"giardiniere\" \u00e8 un \u1f05\u03c0\u03b1\u03be \u03bb\u03b5\u03b3\u03cc\u03bc\u03b5\u03bd\u03bf\u03bd - \"h\u00e1pax leg\u00f3menon\" - \"detto una volta sola\" nella Bibbia). Giovanni riporta la conversazione, scrivendo che Ges\u00f9 ripete la domanda degli angeli a Maria sul perch\u00e9 stia piangendo, e Maria risponde allo stesso modo, chiedendo di sapere se Ges\u00f9 (che Maria ha scambiato per qualcun altro) abbia per caso \"portato via\" il corpo del suo Signore (). Dopo questa risposta, Ges\u00f9 pronuncia il nome di Maria, che si gira e si rende conto di chi sia, dopodich\u00e9 Ges\u00f9 le dice enigmaticamente \"Non mi toccare, perch\u00e9 non sono ancora salito al Padre\" (cfr. \"Noli me tangere\") e quindi di andare a informare i discepoli. Per risolvere le differenze tra i Vangeli, alcuni commentatori inerrantisti, come l'apologista cristiano Norman Geisler, credono che dopo gli eventi narrati da Giovanni, Maria Maddalena si sia imbattuta in un altro gruppo di donne, e da qui gli eventi dei sinottici si concordano, sebbene non vi sia alcuna prova da parte di Giovanni di tale conclusione.\nSignificato gnostico di Maria Maddalena.\nIl fatto che tre dei Vangeli Sinottici ritraggano Maria Maddalena come la prima a vedere Ges\u00f9 risorto dopo la morte, \u00e8 generalmente considerato importante. La Maddalena era una figura determinante nello Gnosticismo, e uno dei principali insegnanti oltre Ges\u00f9 \u2013 l'unico altro similmente significativo era Tommaso Didimo. I sostenitori della priorit\u00e0 dello Gnosticismo (quale forma originaria del Cristianesimo) la reputano una chiara evidenza che Marco e quindi, a causa della priorit\u00e0 marciana, l'intero racconto della risurrezione, fosse destinato ad essere interpretato gnosticamente. Sebbene, a causa di credenze intrinseche sulla natura del mondo fisico, lo gnosticismo generalmente considerasse le donne come uguali, nel Giudaismo dell'epoca le donne non erano ritenute validi testimoni legali. Il teologo Brooke Westcott e altri sostenitori dell'autenticit\u00e0 di Giovanni, a volte usano questa considerazione per sostenere che i racconti devono essere fattuali, dal momento che, se gli autori avessero voluto falsificare l'episodio, avrebbero sicuramente utilizzato un testimone importante e rispettato.\nPerch\u00e9 Giovanni abbia scritto che Maria inizialmente non riconoscesse Ges\u00f9, sebbene lo avesse conosciuto per un lungo periodo di tempo, \u00e8 cosa molto dibattuta. Una teoria \u00e8 che, dato che Luca riporta che due discepoli non riconobbero il Ges\u00f9 risorto (), la forma fisica di Ges\u00f9 dopo la risurrezione doveva essere diversa, a causa del processo stesso di resurrezione, oppure per le sofferenze patite nella crocifissione. Sono state proposte spiegazioni pi\u00f9 pratiche, tra cui la pi\u00f9 importante \u00e8 che le lagrime di Maria avevano offuscato la sua visione, o alternativamente che ella fosse cos\u00ec concentrata sul recupero del corpo di Ges\u00f9, che era temporaneamente assente ed incapace di vedere chi fosse davanti a lei. Tuttavia, Giovanni Calvino, e molti altri cristiani, leggevano il passo come una metafora: che la \"cecit\u00e0\" di Maria di fronte a Ges\u00f9 rappresenta la \"cecit\u00e0\" dei non-cristiani che gi\u00e0 \"conoscono\" Ges\u00f9. Perch\u00e9 Ges\u00f9 incoraggi inizialmente la mancanza di riconoscimento da parte di Maria, rimane un altro mistero, anche se Martin Dibelius considera l'episodio come una metafora letteraria, in quanto il tropo dell'eroe che ritorna e non viene riconosciuto, o ritorna sotto altre spoglie, risale almeno fino all'Odissea di Omero, e il teologo francese Andr\u00e9 Feuillet vede in questo passo echi del \"Cantico dei cantici\" .\n\"Noli me tangere\".\nCosa Ges\u00f9 intenda quando dice (nelle traduzioni pi\u00f9 antiche) a Maria Maddalena \"Non mi toccare, perch\u00e9 non sono ancora salito al Padre; ma va' dai miei fratelli e d\u00ec loro: Io salgo al Padre mio e Padre vostro, Dio mio e Dio vostro\" () \u00e8 stato, ed \u00e8 tuttora, motivo di discussioni e interpretazioni. La frase latina, \"Noli me tangere\" (\"Non toccarmi\"), \u00e8 diventata nota come riferimento a queste parole nell'ambito delle varie traduzioni del Vangelo secondo Giovanni, parole che appaiono in contraddizione con l'invito di Ges\u00f9 a Tommaso Didimo, pi\u00f9 avanti nello stesso capitolo di Giovanni, di toccare le sue mani e il suo costato (), e con il resoconto in di Maria Maddalena \"e l'altra Maria\" che, \"avvicinatesi, gli presero i piedi e lo adorarono\".\nEsiste una vasta gamma di soluzioni proposte, e forse le pi\u00f9 semplici sono quelle che asseriscono una corruzione testuale: alcuni dicono che il negativo \"non\" non c'era nell'originale, mentre lo studioso W. E. P. Cotter sostiene che il testo originariamente riportasse la parola \"paura\" piuttosto \"toccare\" (cio\u00e8, \"non mi temere\"), e W. D. Morris propone che in origine il testo dicesse \"paura di toccare\" (cio\u00e8, \"non abbiate paura di toccarmi\").\nNon esiste per\u00f2 nessuna prova di queste interpretazioni nei manoscritti, e quindi la maggior parte degli studiosi si concentra su argomenti non testuali. L'accademico Charles H. Kraft sostiene che siccome era contro il rituale toccare un cadavere, Ges\u00f9 abbia voluto far rispettare questa norma, considerandosi morto, mentre invece lo studioso neotestamentario Ceslas Spicq propone che Ges\u00f9 si sia considerato un sommo sacerdote (ebraico), che non doveva essere \"contaminato\" dal contatto fisico, e altri ancora hanno proposto che fosse stato ordinato a Maria di avere fede e non cercare prove fisiche.\nQueste soluzioni non testuali trascurano il fatto che Giovanni in seguito descrive che Tommaso Didimo viene incoraggiato a toccare le ferite di Ges\u00f9, a quanto pare in contraddizione con gli argomenti precedenti. Di conseguenza, altre proposte sostengono che Ges\u00f9 voglia affermare una qualche forma di decoro: Giovanni Crisostomo e Teofilatto sostengono che Ges\u00f9 stesse richiedendo che gli fosse dimostrato pi\u00f9 rispetto. La nozione di \"decoro/correttezza\" (rispetto) proposta da alcuni \u00e8 legata all'idea che, mentre era inappropriato per una donna toccare Ges\u00f9, era invece permesso ad un uomo come Tommaso. Josef Kastner asserisce che Ges\u00f9 era nudo, dal momento che i suoi indumenti funerari erano stati lasciati nella tomba, cosicch\u00e9 Giovanni descrive Ges\u00f9 preoccupato che Maria potesse essere tentata dal suo corpo.\nH.C.G. Moule suggerisce che Ges\u00f9 stia semplicemente rassicurando Maria, dicendole che egli \u00e8 realmente su questa Terra e non c'\u00e8 bisogno di condurre altri accertamenti; altri hanno proposto che Ges\u00f9 si stia solo preoccupando di rimanere in argomento, istruendo quindi Maria di \"non perdere tempo a toccarmi (non trattenermi), vai a dirlo ai discepoli\".\nC. K. Barrett asserisce che, siccome Ges\u00f9 vieta a Maria di toccarlo sostenendo che \"non \u00e8 salito al Padre\", allora subito dopo avrebbe potuto esser asceso al cielo prima di incontrare Tommaso (e quindi dopo l'incontro con Maria), ritornando una seconda volta per incontrarsi con lui, sebbene questa interpretazione implichi appunto che l'incontro con Tommaso sia stata una qualche forma di \"seconda\" visita alla Terra, sollevando quindi diverse questioni teologiche, tra cui quella della Seconda venuta - pertanto questa teoria \u00e8 respinta dalla maggior parte dei cristiani. Giovanni Calvino ha affermato che Maria Maddalena (e l'altra Maria) aveva iniziato ad aggrapparsi a Ges\u00f9, come se cercasse di tenerlo fermo sulla Terra, e cos\u00ec Ges\u00f9 le dice di lasciar stare. Alcuni dicono che Ges\u00f9 era disposto a fornire a Tommaso elementi di prova sufficienti a superare la sua incredulit\u00e0, mentre ci\u00f2 non era necessario per Maria. Nel caso di Maria, ella aveva di certo amato Ges\u00f9 profondamente, grazie anche al fatto che era stata da lui purificata () ed era riluttante a lasciare Ges\u00f9 ora che era tornato. Ci\u00f2 dimostra la capacit\u00e0 di Ges\u00f9 di penetrare l'animo umano e capire le motivazioni pi\u00f9 profonde di ogni individuo.\nLa frase ha costituito uno degli argomenti principali nei primi dibattiti di Cristologia, apparentemente indicando una qualche forma di intangibilit\u00e0, visione condivisa in epoca moderna da Bultmann - e quindi sostenere il docetismo (nella fattispecie, la proposizione in cui il corpo di Ges\u00f9 \"non \u00e8 risorto come oggetto fisico\" - \"non mi toccare, perch\u00e9 non puoi\"). Questo \u00e8 alquanto in contrasto con l'enfasi generale di Giovanni contro il docetismo, e cos\u00ec coloro che pensano Giovanni faccia una polemica deliberata, tendono invece a vedere questo versetto come un attacco contro Maria. Gli gnostici spesso considerano Maria Maddalena superiore agli altri discepoli e molto pi\u00f9 vicina a Ges\u00f9, sia a livello spirituale che personale, e quindi un Ges\u00f9 che tratti Maria con disprezzo metterebbe in dubbio il rispetto e l'enfasi che lo gnosticismo poneva su di lei, quasi nello stesso modo in cui Tommaso Didimo viene presentato come incredulo della fisicit\u00e0 di Ges\u00f9 fino al momento che non ne conferma la realt\u00e0, mentre gli gnostici vedevano Tommaso come un grande maestro, che ebbe molte rivelazioni e sostenne il docetismo.\nGiovanni descrive la crocifissione come se fosse avvenuta in un giardino in cui si trova anche la tomba utilizzata per la sepoltura di Cristo. I due angeli che Maria Maddalena vede presso questa tomba sono descritti seduti sulla lastra di pietra dove aveva giaciuto il corpo di Cristo, scena che ricorda la posizione dei due cherubini posti sul coperchio propiziatorio dell'Arca dell'Alleanza. Cos\u00ec, mediante la risurrezione di Cristo, il suo luogo di sepoltura da profanazione finale del Figlio di Dio viene trasformato addirittura in Santo dei Santi; il lastrone di sepoltura in coperchio propiziatorio; il suo corpo nella Shekhinah, la forma visibile della Presenza Divina. In questa luce, le parole di Cristo a Maria Maddalena potrebbero effettivamente rappresentare il fatto che, come sommo sacerdote celeste, non possa essere toccato fino a quando non sia entrato nel Santo dei Santi Celeste a comparire dinanzi al \"mio Dio e vostro Dio\" (cio\u00e8, indicativo del rapporto umano con Dio che condivide con Maria Maddalena e coi suoi discepoli) e al \"Padre mio e Padre vostro\" (cio\u00e8, indicativo del rapporto divino con Dio, che egli condivide con Maria Maddalena e coi suoi discepoli, come primogenito di una nuova umanit\u00e0). Al pari del sommo sacerdote ebraico nel Giorno dell'Espiazione e degli angeli nei racconti della risurrezione, Cristo non sarebbe stato nudo, ma vestito di un radiante abito bianco, lo stesso abito di luce bianca in cui comparve nella sua Trasfigurazione.\nMessaggio di Maria.\nMarco riporta semplicemente che Ges\u00f9 incontr\u00f2 Maria, e Luca non riporta nemmeno questo, ma Matteo narra che Ges\u00f9 disse a Maria di avvisare i discepoli di incontrarlo, mentre Giovanni descrive Ges\u00f9 che d\u00e0 a Maria un messaggio specifico da riportare: . Matteo racconta anche che, mentre Maria di Magdala e l'altra Maria stavano tornando dai discepoli, le sentinelle della citt\u00e0 informarono i capi dei sacerdoti di \"quanto era accaduto\", e il Sinedrio diede Matteo afferma inoltre che questa diceria del cadavere trafugato \"si \u00e8 divulgata fra i Giudei fino ad oggi\".\nProblemi.\nI racconti sulle apparizioni di Ges\u00f9 riportati dai Vangeli canonici presentano importanti differenze riguardanti luoghi, tempi e destinatari delle stesse. Anche lo storico Bart Ehrman, specializzato nel Nuovo Testamento, sottolinea - analogamente al biblista Mauro Pesce - che, in merito alle discordanze tra le fonti neotestamentarie relative alla risurrezione e alle apparizioni di Ges\u00f9, \"i vangeli dissentono su ogni dettaglio o quasi. [...] Non si tratta di piccole discrepanze su un paio di dettagli, ma di un'evidente incompatibilit\u00e0 complessiva che riguarda ogni elemento della storia. Insomma, non sono certo queste le fonti ideali per ricostruire un episodio del passato\".\nAd esempio, in merito al luogo della prima apparizione di Ges\u00f9 agli apostoli - che in entrambi i casi seguivano le indicazioni precedentemente date loro - secondo i vangeli di Giovanni e Luca avviene a Gerusalemme, mentre invece i vangeli di Marco e Matteo pongono entrambi l'episodio in Galilea; Gerusalemme \u00e8 in Giudea e dista dalla Galilea circa duecento chilometri: per percorrere il tragitto da Gerusalemme a Cafarnao a piedi occorre almeno una settimana, tenendo anche presente che gli Ebrei il sabato non potevano viaggiare. Si consideri, altres\u00ec, che secondo il Vangelo di Luca, creando altre discrepanze tra le varie versioni, Ges\u00f9 il giorno della Risurrezione proibisce agli apostoli di lasciare Gerusalemme fino a quando non avessero ricevuto la potenza dello Spirito, il che avverr\u00e0 solo successivamente alla sua Ascensione. Vi sono poi ulteriori discordanze incrociate sulla prima apparizione di Ges\u00f9 agli apostoli: Giovanni e Luca pongono entrambi l'episodio a Gerusalemme ma Giovanni dice di fronte a 10 apostoli (mancando Tommaso) mentre Luca dice di fronte a tutti e 11 gli apostoli rimasti; invece, Marco e Matteo pongono entrambi l'episodio in Galilea ma Marco dice che avviene in una mensa e Matteo dice che avviene su un monte (ma secondo diversi esegeti l'apparizione riferita dal finale del vangelo di Marco si verifica invece a Gerusalemme). Inoltre, in merito all'ordine dato agli apostoli di recarsi in Galilea dopo la risurrezione, secondo il Vangelo di Marco \u00e8 un angelo che d\u00e0 tale ordine, mentre secondo il Vangelo di Matteo \u00e8 Ges\u00f9 stesso a darlo.Gli studiosi ritengono che esistessero due diversi cicli di racconti, uno ambientato in Galilea e l\u2019altro in Giudea; gli evangelisti avrebbero attinto all\u2019uno o all\u2019altro (Matteo, Luca e Marco) oppure ad entrambi (Giovanni). Il racconto delle apparizioni in Galilea sarebbe pi\u00f9 antico. Bisogna anche considerare che l\u2019arco temporale delle apparizioni \u00e8 diverso: il Vangelo di Luca le pone nella stessa giornata, il Vangelo di Giovanni nello spazio di otto giorni (a cui andrebbe aggiunta l\u2019apparizione in Galilea, che \u00e8 un\u2019aggiunta posteriore), il Vangelo di Matteo nello spazio di tempo necessario per il viaggio da Gerusalemme alla Galilea, mentre il Vangelo di Marco non d\u00e0 riferimenti temporali. e infine, secondo gli Atti degli Apostoli, l'Ascensione avviene dopo 40 giorni, durante i quali Ges\u00f9 appare agli apostoli \"con molte prove\".\nSecondo alcuni studiosi, dopo la Risurrezione di Ges\u00f9 gli apostoli sarebbero tornati in Galilea e poi rientrati a Gerusalemme per la festa di Pentecoste, per cui la successione cronologica delle apparizioni di Ges\u00f9 narrate dai vangeli canonici sarebbe la seguente:\nSecondo altri studiosi, l\u2019arco temporale di quaranta giorni in cui, secondo gli Atti degli Apostoli, si sarebbero verificate le apparizioni di Ges\u00f9 prima dell\u2019Ascensione, unitamente ai tempi lunghi richiesti per i viaggi tra la Giudea e la Galilea (una settimana di cammino a piedi) renderebbero problematica l\u2019armonizzazione e l\u2019integrazione completa dei racconti delle apparizioni cos\u00ec come sono narrati nei Vangeli canonici. Raymond Brown ha affermato che la struttura dei racconti delle apparizioni di Ges\u00f9 riportati dagli evangelisti non permette di armonizzarli e di stabilire la loro esatta sequenza cronologica senza forzare l\u2019evidenza dei racconti stessi; tale teologo sottolinea infatti:\n Ad esempio, non si capisce il motivo per cui, dopo aver visto Ges\u00f9 a Gerusalemme, gli apostoli sarebbero rientrati in Galilea per poi tornare nuovamente a Gerusalemme. Viceversa, sembra pi\u00f9 plausibile che la prima apparizione sia stata quella in Galilea riportata da Matteo, dal momento che i discepoli dubitano, cosa che non sarebbe successa se avessero gi\u00e0 avuto altre apparizioni. Sotto questo aspetto, il tentativo di Luca e Giovanni di collocare a Gerusalemme la prima apparizione agli apostoli nella sera di Pasqua sembra dettato pi\u00f9 probabilmente da ragioni teologiche che da interessi storici.\nCarlo Maria Martini ha sottolineato che lo scopo degli evangelisti non era quello di provare storicamente la realt\u00e0 della risurrezione, indicandone le prove storiche complete gi\u00e0 elaborate in senso moderno; il loro scopo era invece quello di annunciare la risurrezione, presentandola nel suo significato religioso. Di fronte ad una molteplicit\u00e0 cronologica e geografica delle manifestazioni di Ges\u00f9 risorto messa a disposizione dalle diverse tradizioni, gli evangelisti avrebbero usato liberamente il materiale a loro disposizione, modellandolo secondo le loro finalit\u00e0 teologiche. A differenza di altri episodi della vita di Ges\u00f9 (come la Passione), nel caso delle apparizioni del Risorto non era necessario elaborare un racconto organico, dal momento che un singolo episodio sarebbe stato sufficiente per annunciare la risurrezione; per questo motivo non si sarebbe formata una \u201cleggenda ufficiale\u201d sulle apparizioni post-risurrezione. Il problema non \u00e8 quello di livellare le divergenze tra i racconti per difendere la verit\u00e0 delle testimonianze, ma di valutarle seriamente, considerandole anche sotto il profilo teologico.\nAnalisi teologica.\nSecondo alcuni teologi, le apparizioni di Ges\u00f9 riferite dai Vangeli canonici si possono distinguere in apparizioni private e apparizioni ufficiali o di testimonianza: le prime sono destinate alle donne (la cui testimonianza non era valida per la legge ebraica), ai discepoli di Emmaus e all'apostolo Pietro (quest'ultima citata solo dal vangelo di Luca oltre che dalla Prima lettera ai Corinzi), mentre le seconde sono indirizzate al gruppo degli Undici. Le apparizioni di testimonianza presentano due fasi: il riconoscimento (con cui Ges\u00f9 risorto si fa riconoscere) e l\u2019affidamento della missione (in cui Ges\u00f9 d\u00e0 l\u2019incarico di predicare il suo messaggio).\nLe apparizioni del Risorto non sono riducibili ad eventi puramente oggettivi e materiali, perch\u00e9 i destinatari di esse non sono osservatori neutrali e distaccati, ma non sono neanche riducibili a semplici visioni: non sono sensazioni soggettive ma esperienze oggettive, indotte da una presenza trascendente ma reale. Sono eventi escatologici, in cui il Ges\u00f9 che era stato crocifisso si manifesta come risorto e si rivela vivo e presente nella storia che continua. Le apparizioni di Ges\u00f9 presuppongono la fede, tuttavia non sono esperienze di fede ma incontri con il risorto, che finiscono per rafforzare la fede stessa. Come ha affermato il teologo Hans K\u00fcng, \u00abnon fu la fede dei discepoli a risuscitare Ges\u00f9 ma fu il resuscitato a condurli alla fede\u00bb.\nLa collocazione geografica delle apparizioni risponde alle concezioni teologiche degli evangelisti. Per la teologia di Matteo, Gerusalemme ha una connotazione negativa, perci\u00f2 colloca l\u2019apparizione in Galilea, terra dove \u00e8 iniziata la missione di Ges\u00f9. L\u2019evento avviene su un monte, richiamando l\u2019episodio del discorso sulle beatitudini, pronunciato su una montagna (secondo alcuni studiosi potrebbe trattarsi dello stesso monte, per cui l'intenzione di Matteo sarebbe quella di indicare che per incontrare Ges\u00f9 risorto \u00e8 necessario accettare e praticare le beatitudini da lui insegnate). Luca ambienta invece le apparizioni a Gerusalemme perch\u00e9 \u00e8 in questo luogo che si \u00e8 conclusa la vicenda terrena di Ges\u00f9 ed \u00e8 da qui che dovr\u00e0 partire la predicazione dei suoi discepoli. Nel vangelo di Giovanni si accetta l\u2019impostazione di Luca ponendo Gerusalemme come luogo privilegiato delle apparizioni, tuttavia non si esclude che le apparizioni possano essersi verificate anche in altri luoghi, come attesta l\u2019ultimo capitolo dove si presenta un\u2019apparizione in Galilea. La categorica esclusione della Galilea da parte di Luca come teatro delle apparizioni potrebbe essere dovuta anche a qualche polemica esistente con le comunit\u00e0 cristiane ivi residenti, oppure con l\u2019inaridimento del messaggio cristiano in questa regione. Nel vangelo di Marco Ges\u00f9 d\u00e0 l\u2019appuntamento ai discepoli in Galilea, tuttavia appare loro a Gerusalemme. Dato che il finale di questo vangelo \u00e8 un\u2019aggiunta posteriore potrebbe risentire di tradizioni pi\u00f9 tarde, ma dal punto di vista teologico potrebbe significare che Ges\u00f9 viene incontro ai suoi fedeli dove essi si trovano, non dove lui vorrebbe che fossero.\nPer quanto riguarda i tempi, a differenza di Matteo (che presuppone alcuni giorni per il viaggio in Galilea) e di Giovanni (che riporta pi\u00f9 apparizioni in momenti diversi), Luca ambienta tutto nella stessa giornata e per questo conta i giorni alla maniera dei Romani (per cui il nuovo giorno cominciava all\u2019alba) e non alla maniera degli Ebrei, per cui il giorno cominciava dopo il tramonto; nel secondo caso non sarebbe riuscito nella stessa giornata a far tornare i discepoli di Emmaus a Gerusalemme e ad ambientarvi l\u2019apparizione di Ges\u00f9. L\u2019intento di Luca \u00e8 quello di dare all\u2019evento pasquale e alle sue manifestazioni unit\u00e0 di tempo oltre che di luogo.Gli esegeti curatori della Bibbia TOB - sottolineando come \"At1,3-11 [...] colloca questo evento [l'ascensione] quaranta giorni pi\u00f9 tardi\", mentre il Vangelo di Luca pone l'ascensione il giorno stesso della risurrezione - avanzano quindi una spiegazione teologica per tale discrepanza storica: \"In At1,6-11, Luca d\u00e0 un altro racconto dell'ascensione\" che deve essere visto come \u00abecclesiale\u00bb, ovvero come l'annuncio dell'inizio della predicazione della Chiesa, diversamente da quello del Vangelo secondo Luca che \u00e8 \u00abdossologico\u00bb e riguarda l'esaltazione di Ges\u00f9 il giorno stesso della risurrezione; i curatori della Bibbia edizioni Paoline aggiungono come \"Ges\u00f9 era gi\u00e0 salito al Padre in anima e corpo sin dalla risurrezione, Lc24,51. cf Gv20,17: la scena dell'ascensione, 40 giorni dopo, significa che le apparizioni di Ges\u00f9 e la sua rivelazione ai discepoli sono terminate\".\nBisogna inoltre rilevare che Luca, come successivamente far\u00e0 Giovanni, d\u00e0 risalto alla corporeit\u00e0 di Ges\u00f9 risorto, pur mettendo in rilievo che non \u00e8 pi\u00f9 soggetto alle limitazioni spazio-temporali, per cui pu\u00f2 apparire in un luogo chiuso e poi scomparire. Su questo potrebbe avere influito la necessit\u00e0 di rispondere a possibili polemiche che i racconti della risurrezione potrebbero avere innescato, ma oltre a ci\u00f2 Luca vuole sottolineare che, per la loro futura missione di testimoni ufficiali, i discepoli si devono pienamente convincere della realt\u00e0 della risurrezione di Ges\u00f9.\nAltre opinioni.\nAlcuni critici asseriscono che Ges\u00f9 possa essere esistito e gli eventi narrati nei Vangeli possano essere successi, ma che furono travisati dai suoi seguaci.\nMolti studiosi sono concordi nel ritenere che i discepoli di Ges\u00f9 siano stati sinceri nell'affermare di \"averlo visto\" dopo la morte, anche se gli studiosi non credenti rifiutano le spiegazioni di ordine soprannaturale.\nAlfred Loisy interpret\u00f2 i racconti delle apparizioni di Ges\u00f9 dopo la morte come un'allucinazione collettiva dei suoi discepoli.\nVari studiosi moderni concordano con l\u2019ipotesi delle allucinazioni, aggiungendovi alcune considerazioni di ordine psicologico. Inizialmente ci sarebbe stata una singola apparizione a Pietro (di cui riferiscono il vangelo di Luca in e le lettere di Paolo in ), favorita dal suo senso di colpa per avere rinnegato il maestro. Quest\u2019apparizione avrebbe causato una suggestione agli altri discepoli, favorita dal loro stato emotivo di costernazione per la morte in croce del loro maestro. L\u2019apparizione a Maria Maddalena sarebbe stata causata dal suo grande affetto per Ges\u00f9, mentre quella successiva a Paolo di Tarso sarebbe stata provocata da una crisi di coscienza. Secondo altri studiosi, la struttura dei racconti delle apparizioni di Ges\u00f9 risorto e il coinvolgimento di luoghi e persone diverse sarebbe in contraddizione con l\u2019ipotesi che si tratti semplicemente di allucinazioni.\nIl filosofo e teologo protestante James A. Keller ha messo in discussione l'attendibilit\u00e0 dei racconti riguardanti le apparizioni dopo la risurrezione, affermando: \"Tutto ci\u00f2 che abbiamo sono i rendiconti di altre persone su quello che i testimoni oculari presumibilmente videro, e questi rendiconti sono in genere superficiali e scritti molti anni dopo. Quindi lo storico che vuole capire ci\u00f2 che l'evento della risurrezione significhi, deve utilizzare resoconti successivi, abbozzati, di seconda mano, su quello che i testimoni oculari videro, e da essi deve cercare di determinare il significato dell'evento della risurrezione\".\nSecondo il teologo gesuita Roger Haight, le diverse versioni sui racconti della resurrezione fornite dai quattro Vangeli non vanno considerate come resoconti storici dettagliati di ci\u00f2 che avvenne; le storie sulle apparizioni e sulla tomba vuota hanno lo scopo di comunicare verit\u00e0 di fede e bisogna perci\u00f2 vedere il loro significato teologico. Al di l\u00e0 dei dettagli, tali storie ci possono fornire indicazioni alcune storiche generali; ad esempio il racconto dell'apparizione ai discepoli di Emmaus significa che la fede nella resurrezione di Ges\u00f9 non si svilupp\u00f2 all'interno della comunit\u00e0 cristiana solo per le apparizioni in s\u00e9, ma mediante un processo di trasformazione dei discepoli, che si verific\u00f2 attraverso il ricordo della predicazione di Ges\u00f9, l'esame della sua figura alla luce delle Scritture ebraiche e la celebrazione del pasto eucaristico secondo l'insegnamento di Ges\u00f9 stesso.\nUso liturgico.\nNella Chiesa ortodossa, le apparizioni del Cristo risorto che si trovano nei quattro Vangeli vengono lette durante i \"Mattutini\" in un ciclo di undici settimane di letture evangeliche, note come gli Undici Evangelari Mattutini.\nApparizioni riportate al di fuori del Nuovo Testamento.\nVangeli apocrifi.\nVangelo degli Ebrei.\nNel Vangelo degli Ebrei, Ges\u00f9 appare a Giacomo il Giusto.\nVangelo di Gamaliele.\nNel Vangelo di Gamaliele \u00e8 Maria, la madre di Ges\u00f9, a recarsi al sepolcro la mattina presto e a trovarlo vuoto; Ges\u00f9 risorto le appare e si fa riconoscere, quindi la esorta ad andare a trovare i discepoli annunziando la sua resurrezione. Poi Ges\u00f9 appare in sogno a Pilato dicendogli di essere risorto e lo esorta ad andare al sepolcro. Pilato vi si reca e trova il sepolcro vuoto.\nLibro di Mormon.\nNella teologia della \"Chiesa di Ges\u00f9 Cristo dei santi degli ultimi giorni\", Ges\u00f9 apparve agli abitanti delle Americhe dopo la sua risurrezione a Gerusalemme, come narrato nel Libro di Mormon (con inizio a Terzo Nefi.).\nApparizioni dopo l'ascensione e secondo la Chiesa cattolica.\nCon le possibili eccezioni delle apparizioni a Paolo e Anania in , , e a Giovanni di Patmo in , la Bibbia riporta solo le apparizioni di Ges\u00f9 prima dell'Ascensione. Tuttavia, un certo numero di visioni di Ges\u00f9 e di Maria sono stati riportate molto tempo dopo che il Libro dell'Apocalisse fu scritto, alcune delle quali anche recentemente, nei secoli XX e XXI. La Santa Sede ne approva solo una minima frazione, sebbene alcuni di questi visionari abbiano ricevuto la beatificazione e alcuni siano anche stati proclamati santi. Tuttavia, i cattolici non sono tenuti a credere a queste visioni.\nNonostante le previste controversie, le apparizioni post-Ascensione di Ges\u00f9 e della Vergine Maria hanno comunque svolto un ruolo chiave nella direzione presa dalla Chiesa cattolica: ad esempio, la formazione dell'Ordine francescano, le devozioni del Santo Rosario, il Volto Santo di Ges\u00f9 e il Sacro Cuore di Ges\u00f9.\nLa Congregazione per la Dottrina della Fede in Vaticano ha pubblicato una serie dettagliata di fasi per \"giudicare presunte apparizioni e rivelazioni\", che presumono un'origine soprannaturale. La Santa Sede quindi riconosce qualcuna delle \"conversazioni\" post-Ascensione con Ges\u00f9: per esempio, la biografia vaticana di santa Teresa d'Avila fa chiaro riferimento al suo dono di \"locuzione interiore\" e alle sue conversazioni con Ges\u00f9. La biografia vaticana di santa Faustina Kowalska va oltre, nel senso che non si riferisce solo alle sue conversazioni con Ges\u00f9, ma ne cita anche alcune.\nLe apparizioni postascensionali possono essere classificate in tre gruppi: le \"locuzioni interiori\" in cui non \u00e8 riportato nessun contatto visivo (per es. Teresa d'Avila), le \"visioni\" dove si afferma che un contatto visivo (e a volte fisico) \u00e8 avvenuto (per es. esempio Margherita Maria Alacoque) e \"dettati\" dove vengono prodotti grandi quantit\u00e0 di testo (per es. Maria Valtorta). Juan Diego Cuauhtlatoatzin (1474-1548) riporta una visione della Vergine Maria che produsse un manufatto fisico (immagine della Madonna sul mantello), ma (a parte le stigmate) non sono stati riportati manufatti fisici ottenuti dalle apparizioni postascensionali di Ges\u00f9.\nCome modello storico, nella maggior parte dei casi l'approvazione di una visione da parte del Vaticano sembra faccia seguito all'accettazione generale della visione dopo oltre un secolo. Tuttavia, alcune recenti devozioni cattoliche hanno avuto un percorso accelerato. Ad esempio, la \"Medaglia del Volto Santo\" si basa su una visione riportata di recente, avuta nel 1936 da suor Maria Pierina De Micheli ed \u00e8 stata approvata da Papa Pio XII nel 1958."}
{"id": "2305310", "revid": "122931988", "url": "https://it.wikipedia.org/wiki?curid=2305310", "title": "Stamura Basket 1920", "text": "Il Campetto Stamura 1920, in precedenza noto solo come Stamura Ancona e attualmente noto anche come Luciana Mosconi Ancona per ragioni di sponsorizzazione, \u00e8 un club cestistico italiano di Ancona.\nDalla stagione 2018-19 milita nel campionato di Serie B.\nVanta un passato in Serie A fra gli anni quaranta e gli anni sessanta del XX secolo.\n\u00c8 una delle otto societ\u00e0 sportive che prese parte al Campionato italiano del 1920, il primo ufficialmente riconosciuto dalla Federazione Italiana Pallacanestro, e una delle quattordici che disput\u00f2 la prima edizione della Coppa Italia nel 1968.\nStoria.\nFondata nel 1920, la Stamura Ancona \u00e8 una delle societ\u00e0 cestistiche pioniere della pallacanestro italiana, tanto che nell'anno della fondazione prese al Primo Campionato italiano ufficialmente riconosciuto dalla Federazione Italiana Pallacanestro ed \u00e8, insieme alla Reyer Venezia, l'unica societ\u00e0 ancora attiva fra le otto che vi presero parte.\nNegli anni trenta il movimento cestistico anconetano venne a mancare e non si hanno notizie della Stamura fino al 1945, quando partecipa al Campionato italiano 1945-1946, il primo dopo la pausa dovuta alla Seconda Guerra Mondiale.\nAnche nella stagione sportiva a seguire partecipa alla massima serie della pallacanestro nazionale, questa volta tornato alla precedente denominazione di Serie A.\nTorna a disputare la Serie A nella stagione 1950-1951, retrocedendo subito nella serie cadetta.\nDalla stagione 1956-1957 alla stagione 1964-1965 prende parte continuativamente al campionato di Serie A (nel frattempo divenuto secondo livello del campionato italiano) per poi tornare a disputare, in maniera pi\u00f9 o meno stabile, la Serie B fino alla fine degli anni ottanta.\nNel 1968 partecipa alla prima edizione della Coppa Italia e, complice l'assenza della societ\u00e0 veneziana, diviene l'unica societ\u00e0 ad aver disputato sia il primo Campionato italiano che la prima Coppa Italia.\nDurante tale manifestazione vince (a tavolino) gli ottavi di finale contro la Libertas Livorno per poi venire eliminata ai quarti dai Roseto Sharks.\nNella prima met\u00e0 degli anni 2000 la Stamura partecipa a cinque edizioni consecutive della Serie B d'Eccellenza finch\u00e9, nella stagione 2006-2007 retrocede in Serie C.\nNella stagione 2012-2013 fa una breve comparsa in un campionato di caratura nazionale, disputando la Divisione Nazionale B, retrocedendo subito nei campionati regionali.\nDopo 12 anni di assenza, nella stagione 2018-2019, torna a disputare il campionato di Serie B dopo essersi fusa nel 2017 con un'altra realt\u00e0 cestistica cittadina, il Campetto Basket. Il 15 giugno 2020 viene ufficializzato che Gianmaria Vacirca \u00e8 il nuovo general manager della societ\u00e0 dorica.\nColori e simboli.\nI colori della Stamura Ancona sono il bianco ed il verde ed il simbolo della societ\u00e0 \u00e8 Stamira (o Stamura, da qui il nome), l'eroina che salv\u00f2 la citt\u00e0 di Ancona dall'invasione di Federico Barbarossa nel 1173.\nDall'unione con la societ\u00e0 sportiva \"Il Campetto\", nel nuovo logo della squadra compare un felino dagli occhi verdi.\nPalazzetto.\nLa squadra gioca le partite casalinghe al PalaPrometeo Estra \"Liano Rossini\", una struttura polifunzionale realizzata nel 1992.\nIl palasport ha una capienza estensibile a seconda della tipologia dell'evento proposto e della sistemazione delle strutture, e pu\u00f2 arrivare ad ospitare fino a 5066 persone, il che lo rende il 30\u00b0 palasport d'Italia per capienza.\nSettore giovanile.\nIl settore giovanile \"stamurino\" \u00e8 da sempre uno dei migliori nel panorama cestistico della regione Marche insieme a quello della Victoria Libertas Pesaro. Fin dagli anni '60 ha prodotto (e sta continuando a produrre) talenti di caratura nazionale come Fernando Fattori, medaglia d'argento ai V Giochi del Mediterraneo con la Nazionale Italiana, Massimo Lucarelli, vincitore della Coppa dei Campioni con la Pallacanestro Varese, e Achille Polonara, uno degli attuali pilastri della pallacanestro italiana. Inoltre molti atleti che hanno militato nel settore giovanile biancoverde hanno vestito le divise della varie selezioni under della Nazionale Italiana.\nTitoli giovanili"}
{"id": "2305313", "revid": "339392", "url": "https://it.wikipedia.org/wiki?curid=2305313", "title": "Servizio ferroviario suburbano di Ferrara", "text": ""}
{"id": "2305315", "revid": "357738", "url": "https://it.wikipedia.org/wiki?curid=2305315", "title": "Fascia trasversalis", "text": ""}
{"id": "2305317", "revid": "122246", "url": "https://it.wikipedia.org/wiki?curid=2305317", "title": "Coppa asiatica di pallavolo maschile", "text": "La Coppa asiatica \u00e8 una competizione pallavolistica organizzata dalla AVC, creata nel 2008 e che si svolge con cadenza biennale, alla quale partecipano le squadre dell'Asia e dell'Oceania."}
{"id": "2305318", "revid": "767487", "url": "https://it.wikipedia.org/wiki?curid=2305318", "title": "Dayana Mendoza", "text": "Biografia.\nNel 2001 inizi\u00f2 la carriera di modella per Elite. Divenne Miss Venezuela 2008, e nella notte tra il 13 e il 14 luglio 2008 venne consacrata Miss Universo 2008 a Nha Trang, in Vietnam, davanti a Miss Colombia e Repubblica Dominicana..Nel 2010 \u00e8 stata madrina delle 4 serate di Cesk\u00e0 Miss,in seguito ha condotto le tre serate del programma Good day New York nel 2011. Nel 2012 ha partecipato al programma \"The Celebrity Apprentice\"."}
{"id": "2305325", "revid": "1458554", "url": "https://it.wikipedia.org/wiki?curid=2305325", "title": "Fascia transversalis", "text": "La fascia transversalis o fascia trasversale \u00e8 un'importante struttura anatomica costituente il rivestimento interno del muscolo trasverso dell'addome, e che dunque contribuisce a formare la parete addominale nella sua parte inferiore. La fascia trasversale ha forma quadrangolare e presenta:\nIl margine anteriore della \"fascia transversalis\" rappresenta la sola copertura della parte posteriore dei muscoli retti al di sotto dell'ombelico per cui si identifica con un'area di debolezza. Quest'area assume una forma caratteristica a concavit\u00e0 verso il basso ed \u00e8 chiaramente evidente. Prende il nome di linea semicircolare, linea arcuata o arcata di Douglas.\nLa \"fascia transversalis\" aderisce al legamento inguinale addominale e alla fascia iliaca. In seguito in corrispondenza dell'anello inguinale profondo, si invagina per accompagnare il funicolo spermatico nel canale inguinale, formando la tonaca vaginale comune. La \"fascia transversalis\" \u00e8, per la maggior parte della sua estensione, esile ma presenta dei tratti nei quali \u00e8 particolarmente ispessita: la falce inguinale di Henle, il legamento interfoveolare di Hesselbach e la benderella ileo-pubica di Thompson."}
{"id": "2305331", "revid": "45164", "url": "https://it.wikipedia.org/wiki?curid=2305331", "title": "Richard Neme\u010d", "text": ""}
{"id": "2305338", "revid": "682087", "url": "https://it.wikipedia.org/wiki?curid=2305338", "title": "Album oriented rock", "text": ""}
{"id": "2305339", "revid": "104458", "url": "https://it.wikipedia.org/wiki?curid=2305339", "title": "Coppa Europa di sci alpino 1979", "text": "La Coppa Europa di sci alpino 1979 ha visto vincere in classifica generale i norvegesi Jarle Halsnes e Bente Dahlum."}
{"id": "2305340", "revid": "287204", "url": "https://it.wikipedia.org/wiki?curid=2305340", "title": "Makedonikos K.A.E.", "text": "Il Makedonikos K.A.E. (gr. \u039c\u03b1\u03ba\u03b5\u03b4\u03bf\u03bd\u03b9\u03ba\u03cc\u03c2 K.A.E.) \u00e8 una societ\u00e0 cestistica avente sede a Neapoli, in Grecia. Fondata nel 1928, gioca nel campionato greco.\nDisputa le partite interne nella Neapoli Indoor Arena, che ha una capacit\u00e0 di 1.500 spettatori."}
{"id": "2305341", "revid": "300067", "url": "https://it.wikipedia.org/wiki?curid=2305341", "title": "Makedonikos", "text": ""}
{"id": "2305344", "revid": "767487", "url": "https://it.wikipedia.org/wiki?curid=2305344", "title": "Ley Lines", "text": " \u00e8 un film del 1999, diretto da Takashi Miike. \u00c8 la terza e ultima parte della Black Society Trilogy, composta anche da \"Shinjuku Triad Society\" e da \"Rainy Dog\".\nTrama.\nRy\u016bichi \u00e8 un ragazzo di origini cinesi che vive in Giappone. Continuamente discriminato a causa delle sue origini, un giorno ruba una motocicletta, dopo aver aggredito il proprietario, e parte per Tokyo. A lui si uniscono il fratello minore Shunrei e l'amico d'infanzia Chan. I ragazzi si stabiliscono nel quartiere di Shinjuku, dove incontrano la prostituta cinese Anita, che inizialmente li raggira ma in seguito si unisce a loro.\nI tre ragazzi vengono avvicinati da Barbie, un ghanese che li convince a spacciare il toluene, per conto di Ikeda, un piccolo malvivente. Dopo aver appreso la notizia della ricchezza del boss Wong, per il quale Anita lavora, i ragazzi decidono di ucciderlo e fuggire quindi con i soldi in Brasile.\nLa rapina va a buon fine, ma Ikeda e Barbie sparano contro i ragazzi, ferendo gravemente Chan, che muore durante il viaggio in macchina. Shunrei va a consegnare i soldi alla madre di Chan, ma viene investito da un camion e muore sul colpo. Ry\u016bichi e Anita si dirigono verso la nave che deve portarli clandestinamente in Brasile, ma una volta pagato il viaggio si vedono circondati da Wong e dai suoi uomini. Wong viene ucciso da Anita, quindi i due si gettano in mare, mentre un nugolo di colpi di pistola e di mitragliatrice vengono sparati dagli uomini di Wong e l'acqua si colora di rosso sangue.\nL'ultima inquadratura del film vede Ry\u016bichi e Anita su una barca, entrambi feriti gravemente ma vivi."}
{"id": "2305345", "revid": "149727", "url": "https://it.wikipedia.org/wiki?curid=2305345", "title": "Schienenbus", "text": ""}
{"id": "2305349", "revid": "13495", "url": "https://it.wikipedia.org/wiki?curid=2305349", "title": "4Strings", "text": ""}
{"id": "2305357", "revid": "757396", "url": "https://it.wikipedia.org/wiki?curid=2305357", "title": "Club Baloncesto Lucentum Alicante", "text": "Il Club Baloncesto Lucentum Alicante, conosciuto come Meridiano Alicante, \u00e8 una societ\u00e0 cestistica avente sede ad Alicante, in Spagna. Fondata nel 1994, gioca nel massimo campionato spagnolo.\nDisputa le partite interne nel Centro de Tecnificaci\u00f3n de Alicante, che ha una capacit\u00e0 di 5.200 spettatori.\nStoria.\nIl 31 maggio del 1994 un gruppo di persone appassionate al basket alicantino, inizialmente appartenenti al Club de Baloncesto Miguel Hern\u00e1ndez, decidono di creare un nuovo club col nome di Club Baloncesto Lucentum-Alicante.\nIl 25 luglio del 1994 il club accetta la partecipazione alla liga EBA. Nella prima stagione il progetto ricevette il supporto economico dell'impresa \"Ernesto Electrodom\u00e9sticos\" e and\u00f2 oltre le pi\u00f9 rosee aspettative sportive, arrivando a disputare la semifinale per la promozione nella Liga ACB. Il sogno per\u00f2 non pot\u00e9 realizzarsi a causa della sconfitta patita all'ultimo minuto e per un solo punto contro il Gij\u00f3n, che venne promosso nella ACB. Questo comunque pose le basi per un Alicante sempre protagonista e serio candidato alla promozione in massima serie.\nNel 1996 la Federaci\u00f3n Espa\u00f1ola de Baloncesto ristruttur\u00f2 la categoria con la creazione della Liga Espa\u00f1ola de Baloncesto (Liga LEB), alla quale era possibile accedere per il proprio palmar\u00e8s sportivo e per invito da parte di quei club che lo sollecitavano e che avevano una situazione economica stabile.\nIl C.B. Lucentum-Alicante sollecit\u00f2 la lega per una sua inclusione e, una volta constate le sue credenziali, venne ammesso alla lega come unico rappresentante della Comunit\u00e0 Valenciana.\nLe buone stagioni disputate nella liga LEB culminarono in quella del 1999-2000 con la prima posizione in classifica al termine della stagione regolare e la promozione in Liga ACB con il nome \"Proaguas Costablanca\". Nonostante tutto per\u00f2, le limitazioni economiche e sportive che afflissero il club non poterono evitare la sua retrocessione nella LEB.\nLa stagione 2001-02 segna un cambiamento importante nella storia del club. Una nuova gestione, capitanata da Luis Castillo, inizia un nuovo progetto che comincia presto a dare i suoi frutti: la squadra vince la Copa del Pr\u00edncipe de Asturias, il campionato dei lega LEB e, quello che pi\u00f9 conta, il ritorno in ACB. Il nuovo corso della squadra cominci\u00f2 ad attrarre l'attenzione della citt\u00e0 di Alicante, dei suoi media e di tutta l'opinione pubblica alicantina, che si votarono al basket.\nNelle stagioni seguenti, il Lucentum consegu\u00ec due qualificazioni per i play-off per il titolo, con le corrispondenti qualificazioni per le competizioni europee, oltre alla storica partecipazione alla Copa del Rey di Saragozza del 2005.\nNella stagione 2006-07 il Lucentum ridiscende nella liga LEB. A questo seguiranno anche le dimissioni del presidente con la nomina del sostituto Miguel Cano.\nNella stagione 2008-09 il Lucentum viene promosso nella liga ACB vincendo contro il Melilla Baloncesto in un match molto equilibrato.\nSponsor.\nIl Lucentum Alicante ha avuto vari sponsor durante la sua storia:\nPremi individuali.\nPrima squadra Liga ACB"}
{"id": "2305358", "revid": "320578", "url": "https://it.wikipedia.org/wiki?curid=2305358", "title": "Gorki Leninskije", "text": ""}
{"id": "2305359", "revid": "339392", "url": "https://it.wikipedia.org/wiki?curid=2305359", "title": "Etosa Alicante", "text": ""}
{"id": "2305361", "revid": "120099568", "url": "https://it.wikipedia.org/wiki?curid=2305361", "title": "Polittico di Valle Romita", "text": "Il Polittico di Valle Romita \u00e8 un dipinto a tempera e oro su tavola (280x250cm, di cui 157,20x79,6 la tavola centrale, 117,50x40 le tavole laterali inferiori e 48,9x37,8 le tavole superiori) di Gentile da Fabriano, databile al 1410-1412 circa e conservato nella Pinacoteca di Brera a Milano. \u00c8 firmato in basso al centro sulla tavola centrale (\"\"). La destinazione originaria era l'eremo francescano di Val di Sasso (detta anche Valle Romita) nei pressi della sua citt\u00e0 natale, Fabriano.\nStoria.\nNon si ha documentazione scritta dell'origine del dipinto, per cui sono state avanzate varie ipotesi. Una delle pi\u00f9 suggestive indica come committente il Signore di Fabriano Chiavello Chiavelli che fece restaurare nel 1406 il convento in previsione di farvi ospitare la sua sepoltura, affidandolo ai frati zoccolanti. Il tema dell'incoronazione della Vergine, caro all'osservanza francescana, potrebbe allora essere stato scelto per decorare la chiesa rifondata. La datazione oscillerebbe cos\u00ec tra il 1406 e il 1414, anno in cui Gentile lasci\u00f2 le Marche per trasferirsi a Brescia, sotto Pandolfo Malatesta. La presenza di elementi ispirati dal gotico internazionale di Michelino da Besozzo (come la resa minuziosa dei dettagli naturalistici) ha fatto poi pensare un incontro dei due artisti a Venezia, dove Gentile si rec\u00f2 a pi\u00f9 riprese, circoscrivendo cos\u00ec la datazione del polittico al 1410-1412.\nIl polittico venne smembrato probabilmente gi\u00e0 nel XVIII secolo e nel 1811 giunsero a Brera la tavola centrale e i quattro scomparti laterali inferiori, direttamente dall'eremo che era stato soppresso. Le quattro tavole minori, tagliate di forma rettangolare, vennero acquistate da una collezione privata nel 1901. La cornice neogotica risale al 1925.\nDescrizione e stile.\nIl polittico \u00e8 composto da cinque scomparti a doppio registro. Il pannello centrale mostra l'\"Incoronazione della Vergine\" con una rappresentazione della \"Trinit\u00e0\" e un coro di angeli musicanti in basso. Questa scena fu disegnata ispirandosi ai mosaici bizantini che Gentile aveva visto a Venezia nella basilica di San Marco, come dimostra soprattutto l'eterea sospensione nel cielo delle figure, l'astratta parte inferiore e l'abbacinante fondo oro. Come tipico delle migliori opere del pittore, l'oro \u00e8 poi lavorato con grande maestria e raffinatezza, col disegno di raggi di luce incisi direttamente sulla superficie o con altre tecniche, come nelle decorazioni delle vesti e in altri decori, talvolta resi a rilievo grazie all'uso della \"pastiglia\" in gesso. La veste di Ges\u00f9 \u00e8 poi disegnata su lamina d'argento.\nDel tutto nuova \u00e8 la capacit\u00e0 del pittore di lavorare le superfici, soprattutto gli abiti, dove riesce a trasmettere il senso della diversa consistenza materica, grazie a una stesura a tratti soffici della pittura.\nI quattro pannelli laterali ospitano altrettante figure di santi: da sinistra si vedono \"San Girolamo\" con un modellino della chiesa in mano, \"San Francesco d'Assisi\", \"San Domenico\" e la \"Maddalena\". Queste figure sono poste in un giardino, appoggiate con passo leggero, ma saldo, su un prato fiorito dove sono dipinte svariate specie botaniche con la massima precisione. Tra i brani di virtuosismo pittorico si annoverano la morbida veste di pelliccia bianca della Maddalena o gli espressivi piedi di san Francesco, coperti di soffice peluria. Nella Maddalena \u00e8 estremamente raffinato il gesto indolente con cui regge l'ampolla degli unguenti, suo attributo tradizionale, indolentemente appoggiata sulla punta delle dita (l'ampolla \u00e8 incisa nell'oro, non dipinta, come un oggetto della pi\u00f9 raffinata oreficeria coeva): ben diverso sar\u00e0 il trattamento dell'analogo soggetto nel \"Polittico Quaratesi\", in cui la nuova Maddalena, memore del realismo di Masaccio, terr\u00e0 saldamente in mano la pisside. Nonostante l'astrattezza di finezze come questa, un'importante novit\u00e0 rispetto agli stilemi del gotico \u00e8 la saldezza con cui i santi si appoggiano al suolo, senza quell'effetto \"in punta di piedi\" che venne biasimato da Vasari, il quale ne attribu\u00ec il superamento a Masaccio, sebbene il polittico di Valleromita sia anteriore di una decina d'anni rispetto alle opere del pittore fiorentino. Girolamo regge una chiesa gotica, simbolo della Chiesa romana stessa o dell'edificio fatto restaurare. Estremamente tortuoso \u00e8 il ricadere degli orli dei manti, che creano curve sinuose e ritmate.\nL'opera mostra una serie di influenze fabrianesi, lombarde, venete ed umbre, \u00e8 composta in maniera poco omogenea: l'Incoronazione e i quattro santi nei pannelli laterali hanno un'aria contemplativa, mentre le scene nelle cuspidi sono pi\u00f9 concrete, interessate alla caratterizzazione personale dei santi attraverso la scelta degli episodi e delle ambientazioni. L'insieme \u00e8 comunque equilibrato e dotato di maggiore solidit\u00e0 rispetto alle coeve opere lombarde (come quelle di Michelino da Besozzo).\nCuspidi.\nI quattro pannelli superiori, entro le cuspidi, mostrano invece \"San Giovanni Battista in preghiera nel deserto\", il \"Martirio di Pietro da Verona\", \"Santo francescano (sant'Antonio da Padova?) in lettura\" e \"San Francesco che riceve le stimmate\".\nNel \"Martirio di Pietro da Verona\" la scena \u00e8 ambientata sullo sfondo di una vivace veduta cittadina, con effetti di resa materica nella giubba dello sgherro, trattata con effetto di denso \"pointillisme\" per dare l'idea della lana appallinata. Nella scena il carnefice vibra un colpo di mannaia sul capo del santo. I pannelli di \"San Giovanni\" e \"San Francesco\" sono speculari e ambientati in un brullo paesaggio collinare quasi identico, che richiamava la religiosit\u00e0 ascetica dei francescani di Val di Sasso, isolati nel proprio eremo. Nel pannello del \"Battista nel deserto\" il pittore si concentr\u00f2 soprattutto nel definire con cura i peli della casacca del santo o i cespugli spinosi, lumeggiati con una visione nitida e lenticolare.\nForse il pannello della \"Crocifissione\", situato nella stessa sala del museo, era anticamente nella cuspide centrale del polittico. Una serie di piccoli santi (Collezione Berenson, Settignano e Pinacoteca Nazionale di Bologna) sono stati messi in relazione col polittico quali possibili decorazioni dei perduti pilastrini laterali, ma tale ipotesi \u00e8 stata in seguito scartata."}
{"id": "2305364", "revid": "1873140", "url": "https://it.wikipedia.org/wiki?curid=2305364", "title": "Seconda unit\u00e0", "text": "La seconda unit\u00e0, in campo cinematografico, \u00e8 il termine con cui si identificano le riprese secondarie di un film e che spesso non vedono la partecipazione del cast artistico e tecnico principale.\nRiprese.\nLe riprese di seconda unit\u00e0 prevedono scatti fotografici dell'ambiente circostante (es. un edificio, un albero), l'inquadratura in primo piano e l'inserto di oggetti vari per ottenere immagini riprese da diverse angolazioni (riprese multicamera).\nA differenza delle riprese di prima unit\u00e0, che sono molto costose e richiedono tempi prestabiliti per lo svolgimento, quelle secondarie occupano brevi archi temporali e vedono la presenza di un nuovo regista e direttore della fotografia appositamente selezionati.\nIl regista di seconda unit\u00e0 \u00e8 l'organo principale di scena, e occasionalmente \u00e8 chiamato dal cast principale a fare l'assistente alla regia o coordinare alcune scenografie.\nTalvolta le riprese della seconda unit\u00e0 sostituiscono quelle primarie anche per motivi di natura sociale. Per esempio, le sequenze previste a Istanbul (Turchia) in \"Agente 007 - Il mondo non basta\" furono girate da una seconda unit\u00e0 per un timore presente in produzione, mentre il cast principale rimase ai Pinewood Studios creando ambientazioni su scala con il materiale girato dalla seconda unit\u00e0.\nAltre funzioni sono di girare scene con inserti mancanti in una data sequenza e poi aggiunte durante il montaggio.\nUnit\u00e0 supplementari.\nNel caso di grandi produzioni (kolossal), la presenza di una seconda unit\u00e0 non basta e lo studio cinematografico commissiona ulteriori gruppi, non pi\u00f9 di due, definiti come \"seconda unit\u00e0 supplementare\".\nTalvolta vengono utilizzate unit\u00e0 addizionali che sfruttano come denominazione la situazione in cui sono necessarie, ad esempio \"aerial unit\" o \"underwater unit\", od ancora \"civil war unit\" (film \"Il cacciatore di vampiri\")."}
{"id": "2305367", "revid": "36426", "url": "https://it.wikipedia.org/wiki?curid=2305367", "title": "Polittico di Valleromita", "text": ""}
{"id": "2305371", "revid": "729019", "url": "https://it.wikipedia.org/wiki?curid=2305371", "title": "Pallavolo maschile ai Giochi asiatici", "text": "Il campionato di pallavolo maschile ai Giochi asiatici si svolge con una cadenza di ogni quattro anni durante i Giochi asiatici. Introdotto ai giochi nel 1958, alla competizione partecipano 18 squadre asiatiche."}
{"id": "2305378", "revid": "104458", "url": "https://it.wikipedia.org/wiki?curid=2305378", "title": "Coppa Europa di sci alpino 1978", "text": "La Coppa Europa di sci alpino 1978 ha visto vincere in classifica generale l'italiano Leonardo David e l'austriaca Christine Loike."}
{"id": "2305387", "revid": "104458", "url": "https://it.wikipedia.org/wiki?curid=2305387", "title": "Col du Mont Crosin", "text": "Il Col du Mont Crosin \u00e8 un passo di montagna nel Massiccio del Giura ne Canton Berna, Svizzera. Collega la localit\u00e0 di Saint-Imier con quella di Tramelan. Scollina a un'altitudine di 1\u00a0227\u00a0m s.l.m.\nLa regione molto ventosa ha favorito l'edificazione di Centrali eoliche, tra le prime costruite in Svizzera."}
{"id": "2305390", "revid": "124410053", "url": "https://it.wikipedia.org/wiki?curid=2305390", "title": "Aurelio Galfetti", "text": "Biografia.\nSi laure\u00f2 al Politecnico federale di Zurigo. Nel 1960 apr\u00ec il suo primo studio professionale a Lugano, trasferendolo poi a Bedano nel 1963, a Bellinzona nel 1976 e di nuovo a Lugano nel 1992; dal 1993 al 1998 fu titolare di uno studio anche a Ginevra. Tra il 1962 e il 1980 collabor\u00f2 con gli architetti della cosiddetta \"scuola ticinese\" Mario Botta, Ivano Gianola, Flora Ruchat, Luigi Snozzi, Rino Tami, Ivo Tr\u00fcmpy e Livio Vacchini. Nel 2007 cre\u00f2 uno studio anche in Italia, a Padova, insieme all'ingegnere Luciano Schiavon.\nAlla sua attivit\u00e0 di architetto, dal 1984 affianc\u00f2 l'impegno didattico. Insegn\u00f2 in qualit\u00e0 di professore invitato al Politecnico Federale di Losanna e all'UP8 di Parigi; nel 1996, insieme a Mario Botta fond\u00f2 l'Accademia di Architettura di Mendrisio, nella quale ricopr\u00ec il ruolo di direttore e di responsabile per il ciclo Master per l'Architettura del Territorio. Partecip\u00f2 a conferenze e seminari internazionali in Europa, America e Australia.\nEra zio materno del politico francese Manuel Valls.\nProgetti.\nUn'ottantina di progetti realizzati ha consentito all'architetto di confrontarsi, nel corso della sua carriera, con temi variati e complessi, spaziando in ambiti eterogenei: dall'edilizia residenziale alle strutture di uso pubblico, dagli interventi a destinazione commerciale e direzionale fino alle infrastrutture. Fra di essi vale la pena ricordare \"Casa Rotalinti\" a Bellinzona (1960-1961), l'\"aula polivalente dell'Universit\u00e0 della Svizzera italiana\" (con J. K\u00f6nz, 1998-2001), l'\"\u00c9cole nationale de musique\" di Chamb\u00e9ry (con Y. Keromnes, 1998-2001, valsa la nomina ai premi \"Equerre d'Argent 2002\" e \"Grand Public de l'Architecture 2003\" del Ministero Francese della Cultura e della Comunicazione), la \"Mediateca\" di Chamb\u00e9ry (1989-1990), l'\"Ospedale neurospichiatrico\" a Mendrisio (1969-1975), il \"Bagno pubblico\" (con Ivo Tr\u00fcmpy e Flora Ruchat, 1967-1970), il \"Centro tennistico\" (con Walther Buchler e P. Ceresa, 1983), la \"Piscina coperta\" e la \"Pista di pattinaggio\" (1993) di Bellinzona, il \"Centro di manutenzione autostradale\" di Airolo (con Rino Tami, 1969-1979) e i \"ripari fonici autostradali\" ai piedi del Monte Generoso (con L. Pellegrini, 2001-2004), il \"Portale Morettina\" e \"Piazza Castello\" a Locarno (con L. Pellegrini, 1988-2001), una \"stazione per il bus\" a Losanna (con A. Spitsas, 1988), l'\"Edificio postale\" di Bellinzona (con A. Bianchi e R. Molina, 1977-1985), la \"sede della ditta Safilo\" (con L. Pellegrini, 1998-2002) e il \"NET Center\" (con C. Barchi e L. Schiavon, 2001-2005) a Padova.\nNell'ambito del restauro monumentale va segnalato quello della Chiesa di Santa Croce (Riva San Vitale) (1967-1975); fra gli allestimenti espositivi, quello del Parco per l'esposizione di sculture a Cureglia (1993). Va poi menzionato il progetto di Alptransit Ticino, preparato in collaborazione con P. Borrella, R. Ceschi, G. Gignoli e R. Ratti (collaboratori: A. Steiner, M.-H. Weber, A. Zufferey, 1993).\nNel 2001, insieme all'ingegner Luciano Schiavon, si dedic\u00f2 al progetto NET Center, a Padova, che ospita il grattacielo pi\u00f9 alto della regione: la Torre Rossa, caratterizzata dall'impatto cromatico dei pannelli frangisole e dalla particolarit\u00e0 della sua sagoma, un trapezio con rapporto variabile dei lati nell'estensione verticale dei piani. Negli anni successivi, i suoi interventi nell'area della provincia di Padova si estendono al Centro Commerciale AdiaCenter, al Piano Urbanistico San Lazzaro e al complesso residenziale sul lago Boscalto: tutti progetti promossi e voluti dal \"developer\" Bruno Basso della omonima societ\u00e0 Edilbasso S.p.A di Loreggia, Padova.\nNel 2014 cre\u00f2 il team Galfetti, composto dai suoi pi\u00f9 stretti collaboratori, la luganese Carola Barchi e due italiani, Luciano Schiavon ed Alex Braggion. Il team partecip\u00f2 al Concorso di progettazione per la nuova sede dell\u2019IRB (Istituto di Ricerca in Biomedicina, affiliato all'Universit\u00e0 della Svizzera Italiana) a Bellinzona, risultando vincitore.\nNel 2018 fu consulente scientifico per lo studio Di Gregorio Associati di Parma, progettista dell'intervento di riqualificazione del quartiere fieristico Fiera di Bologna, originariamente ad opera di Leonardo Benevolo e tra i poli espositivi pi\u00f9 importanti d'Europa."}
{"id": "2305391", "revid": "729019", "url": "https://it.wikipedia.org/wiki?curid=2305391", "title": "Kidlington", "text": "Kidlington \u00e8 un villaggio di 14.000 abitanti della contea dell'Oxfordshire, in Inghilterra."}
{"id": "2305393", "revid": "2220313", "url": "https://it.wikipedia.org/wiki?curid=2305393", "title": "Thrilling", "text": "Thrilling \u00e8 un film in tre episodi del 1965 diretto da Carlo Lizzani, Ettore Scola e Gian Luigi Polidoro.\nTrama.\nUn insegnante di latino (Nanni) si \u00e8 convinto della volont\u00e0 omicida di sua moglie (Frida). Nanni ha un'amante (Luciana) che alla fine si sbarazzer\u00e0 di lui.\nUn ingegnere indebitato accoltella la moglie che lo tormenta.\nUn automobilista (Fernando Boccetta) dopo un alterco con un automobilista milanese rimane in panne ed \u00e8 quindi costretto a trascorrere la nottata in una locanda gestita da maniaci aggressivi. Alla fine sar\u00e0 lui ad essere arrestato.\nProduzione.\nIl primo episodio, \"Il vittimista\", \u00e8 diretto da Ettore Scola; il secondo episodio, \"Sadik\" (tratto dall'omonima serie a fumetti), da Gian Luigi Polidoro; mentre il terzo episodio, \"L'autostrada del sole\", da Carlo Lizzani.\nLuoghi delle riprese.\nNell'episodio \"Il vittimista\", la piazza con fontana dove Nanni fa esperimenti, insieme all'amico Cesarino, per capire se la moglie lo voglia davvero uccidere, \u00e8 piazza Mattei a Roma.\nNell'episodio \"L'autostrada del sole\", l\"Albergo della Torre\", dove pernotta Nando Boccetta \u00e8 in realt\u00e0 il Castello della Castelluccia a Roma, gi\u00e0 usato come sfondo per altri film."}
{"id": "2305394", "revid": "729019", "url": "https://it.wikipedia.org/wiki?curid=2305394", "title": "Royal Naval Air Service", "text": "Il Royal Naval Air Service, abbreviato anche con la sigla RNAS, era la componente aerea della Royal Navy, la marina militare britannica, al comando dell'Air Department dell'Ammiragliato e parte integrante delle forze armate britanniche fino al termine della prima guerra mondiale. I suoi compiti erano il pattugliamento marittimo a difesa della flotta e delle coste per l'individuazione di navi nemiche e sottomarini, e la difesa aerea del cielo della Gran Bretagna. Inizialmente i primi velivoli imbarcati erano degli idrovolanti, che partivano da apposite navi come la ; questa fu la prima nave a far operare velivoli durante una battaglia navale, precisamente la battaglia dello Jutland. Le portaerei entrarono in servizio solo dopo la fusione con la RAF, e la partecip\u00f2 al raid di Tondern appunto con apparecchi in forza alla RAF.\nSuccessivamente venne soppressa e fusa con il Royal Flying Corps, la componente aerea della British Army, per formare un nuovo servizio (il primo del suo genere nel mondo), la Royal Air Force. La sua eredit\u00e0 verr\u00e0 raccolta nel 1924 dalla Fleet Air Arm."}
{"id": "2305400", "revid": "61051", "url": "https://it.wikipedia.org/wiki?curid=2305400", "title": "Servizio aereo navale del Regno Unito", "text": ""}
{"id": "2305406", "revid": "26150", "url": "https://it.wikipedia.org/wiki?curid=2305406", "title": "Golfo di Alaska", "text": ""}
{"id": "2305410", "revid": "125308215", "url": "https://it.wikipedia.org/wiki?curid=2305410", "title": "Palazzo Bernardo", "text": "Palazzo Bernardo, noto anche come Palazzo Giustinian Bernardo, \u00e8 un palazzo di Venezia, situato nel sestiere di San Polo, poco distante da Campo San Polo, e affacciato sul Canal Grande, in angolo col Rio de la Madoneta, tra Palazzo Querini Dubois e Casa Sicher, vicino a Palazzo Don\u00e0 a Sant'Aponal.\nStoria.\nVenne costruito dalla famiglia Bernardo nella prima met\u00e0 del Quattrocento secondo lo stile tardogotico tipicamente veneziano, che aveva come modello l'ampliamento di Palazzo Ducale iniziato nel 1422.\nIl palazzo doveva essere completato nel 1442, quando la Repubblica vi fece ospitare il duca di Milano Francesco Sforza e sua moglie Bianca Visconti.\nDopo essere stato per un lungo periodo di propriet\u00e0 della famiglia Bernardo, il Palazzo fu venduto il 14 aprile 1651 a Bortolo Bellotto, mercante che aveva fatto fortuna grazie alla vendita di pelli. Questi, pochi decenni dopo, nel 1694, lo rivendette a Pietro e Simone Bernardo, mercanti di colori e \"cittadini originari\" della Serenissima (titolo onorifico non nobiliare attribuito a delle famiglie della Serenissima). La famiglia Bernardo acquist\u00f2 il titolo comitale solo nel 1780, ad opera di Alessandro Bernardo.\nIn seguito, il Palazzo pass\u00f2 pi\u00f9 volte di mano, fino a diventare nel 1882 di propriet\u00e0 di \"Pietro Naratovich\", noto editore dell'epoca, che vi install\u00f2 i torchi della propria tipografia. Era l'inizio della decadenza di Palazzo Bernardo: in seguito, infatti, venne frazionato in pi\u00f9 propriet\u00e0 e pesantemente deturpato. Attualmente il Palazzo risulta in parte adibito a sede universitaria e in parte di propriet\u00e0 della nobile famiglia degli Azzoni Avogadro.\nDescrizione.\nLa facciata sul Canal Grande \u00e8 evidentemente tripartita: racchiusa tra cornici angolari in pietra d'Istria, si segnala soprattutto per la presenza di due elegantissime esafore al primo e al secondo piano e per la pi\u00f9 ridotta quadrifora posta all'ultimo piano. \nTutti i livelli decorativi sono scanditi da eleganti cornici marcapiano. Gli aspetti pi\u00f9 curiosi della facciata sono per\u00f2 la presenza di due portali ad acqua (il che fa supporre un uso bifamiliare del Palazzo) e il disassamento dell'esafora inferiore, che appare come subordinata a quella del secondo piano."}
{"id": "2305413", "revid": "154326", "url": "https://it.wikipedia.org/wiki?curid=2305413", "title": "Ermanno VI di Baden", "text": ""}
{"id": "2305415", "revid": "154326", "url": "https://it.wikipedia.org/wiki?curid=2305415", "title": "Federico I, Granduca di Baden", "text": ""}
{"id": "2305417", "revid": "36426", "url": "https://it.wikipedia.org/wiki?curid=2305417", "title": "Palazzo Bernardo a San Polo", "text": ""}
{"id": "2305421", "revid": "686936", "url": "https://it.wikipedia.org/wiki?curid=2305421", "title": "Ryan Boschetti", "text": "Carriera.\nStagione 2004.\nPreso dai rookie non scelti nel Draft NFL 2004 selezionati dai Washington Redskins; ha giocato 3 partite di cui una da titolare facendo 6 tackle di cui 3 da solo.\nStagione 2005.\nHa giocato 13 partite di cui una da titolare facendo 7 tackle (record personale) di cui 5 da solo.\nStagione 2006.\nHa giocato 2 partite, ma nessuna da titolare facendo 4 tackle tutti da solo.\nStagione 2007.\nHa giocato una partita, ma non da titolare senza alcun risultato di rilievo.\nStagione 2008.\nHa giocato 3 partite, ma nessuna da titolare facendo 2 tackle, entrambi da solo.\nStagione 2009.\nIl 1\u00ba aprile \u00e8 stato preso dal mercato dei free agent dagli Oakland Raiders, per poi esser svincolato il 5 settembre.\nStagione 2010.\nIl 17 maggio ha firmato nuovamente con i Raiders."}
{"id": "2305423", "revid": "36426", "url": "https://it.wikipedia.org/wiki?curid=2305423", "title": "Bianca Visconti", "text": ""}
{"id": "2305432", "revid": "767487", "url": "https://it.wikipedia.org/wiki?curid=2305432", "title": "Sedeinga", "text": "Sedeinga (\u0633\u064a\u062f\u064a\u0646\u0642\u0627 in arabo) \u00e8 un sito archeologico del Sudan.\nIl sito si trova tra la seconda e la terza cateratta del Nilo, sulla sponda occidentale, dove comunemente si trovavano le necropoli; la localit\u00e0 \u00e8 a circa 30\u00a0km a sud dell'isola di Sai. Il sito era conosciuto per i resti del tempio della regina Tiye, moglie del faraone Amenofi III (XIV secolo a.C.), oltre ad una piccola chiesa cristiana del X secolo. Nel 2009 \u00e8 stata scoperta una necropoli composta da circa 35 piramidi e diverse sepolture risalente al regno di Kush, in prevalenza nubiane e meroitiche: si tratta della pi\u00f9 grande necropoli conservata nell'antica Nubia con un'estensione di oltre 30 ettari.\nRicerca archeologica.\nNel 1963 Michela Schiff Giorgini dell'Universit\u00e0 di Pisa inizi\u00f2 a studiare il sito parallelamente ai suoi scavi a Soleb, ma dal 1979 furono i suoi assistenti Jean Leclant e Cl\u00e9ment Robichon a proseguire gli studi; gli scavi furono poi diretti fino al 2008 da Catherine Berger-El Naggar e Audran Labrousse. Dall'anno seguente venne finanziata una missione francese dal Ministero degli Affari Esteri e dall'Universit\u00e9 Paris-Sorbonne, guidata da Claude Rilly e Vincent Francigny: le ultime attivit\u00e0 archeologiche hanno interessato il Settore II, composto solamente dal sito funeraria di et\u00e0 meroitica.\nSito e rinvenimenti.\nLa pianta della costruzione maggiore misura 7 m di lato, mentre la minore finora rinvenuta mostra una dimensione di 75\u00a0cm di lunghezza; si \u00e8 ipotizzato che quest'ultima possa appartenere ad un bambino. Le sommit\u00e0 delle piramidi - come di consueto nella valle del Nilo, ma in materiale pregiato come l'oro - erano impreziosite da decorazioni in pietra, spesso con raffigurazioni come animali o fiori.\nMolte sepolture al momento della scoperta risultavano gi\u00e0 depredate, ma sono stati comunque rinvenuti manufatti e corpi integrali dei defunti. Tra questi, una tavola offertoria con le divinit\u00e0 Iside e Anubi accompagnate da un'iscrizione in lingua meroitica. Sono stati trovati anche frammenti di ceramica fine, perline e frammenti di vetro e faience che ornavano un defunto. Tra gli esemplari migliori, un piccolo pendente blu a forma di ankh, il simbolo egizio della vita, sopra una luna crescente, probabile iconografia del dio Apedemak."}
{"id": "2305433", "revid": "767487", "url": "https://it.wikipedia.org/wiki?curid=2305433", "title": "Stefano Marcucci (calciatore)", "text": "Carriera.\nInizia nella squadra del suo paese, il Gualdo. Nel 1963 in un provino a Gualdo Tadino viene notato da Nils Liedholm che lo porta nelle giovanili del Milan insieme a Ennio Petrini.\nLa carriera da professionista prosegue con le maglie di , (4 campionati in Serie B per 82 presenze fra i cadetti), Del Duca Ascoli (con cui vince il campionato di Serie C 1971-1972) e Orvietana.\nHa inoltre avuto una breve esperienza da allenatore nella sua citt\u00e0 natale."}
{"id": "2305437", "revid": "23055753", "url": "https://it.wikipedia.org/wiki?curid=2305437", "title": "Orvietana", "text": ""}
{"id": "2305438", "revid": "122329441", "url": "https://it.wikipedia.org/wiki?curid=2305438", "title": "Lawrence Block", "text": "Biografia.\nNato a Buffalo, Block frequent\u00f2 l'Antioch College a Yellow Springs, Ohio, che abbandon\u00f2 prima di laurearsi. Le sue prime opere, pubblicate negli anni cinquanta sotto pseudonimo, appartengono principalmente al mondo del tascabile pornografico, un apprendistato condiviso con il collega scrittore di gialli Donald E. Westlake. \"You Can't Lose\", il primo volume pubblicato a proprio nome, apparve nel 1957. Da allora ha pubblicato pi\u00f9 di cinquanta romanzi e pi\u00f9 di cento volumi di racconti, oltre ad alcuni libri sull'arte di scrivere.\nBlock \u00e8 vissuto per decenni a New York City e qui ha ambientato la maggior parte delle sue opere. Attualmente \u00e8 sposato con Lynne Block e ha tre figlie da un precedente matrimonio, Amy Reichel, Jill Block e Alison Pouliot. Passa molto del suo tempo passa viaggiando con Lynne e insieme hanno visitato quasi 100 Paesi.\nNel 2005 ha ricevuto il Gumshoe Lifetime Achievement Award, un premio che il mensile americano online Mistery Ink assegna ogni anno ai migliori risultati ottenuti nel campo della narrativa poliziesca.\nHa vinto tre volte il premio Shamus, nel 1983, 1994 e 2002 (alla carriera) e nel 1979 ha vinto il Premio Nero Wolfe con The Burglar Who Liked to Quote Kipling (Il ladro che leggeva Kipling).\nMatthew Scudder.\nMatthew Scudder, il personaggio pi\u00f9 famoso di Block in continua evoluzione, comparve nel 1976 in \"The Sins of the Fathers.\" \u00c8 un ex poliziotto alcolista che lavora da investigatore privato senza licenza in Hell's Kitchen. Pubblicati in origine come tascabili, i primi libri non seguono un ordine cronologico preciso; per esempio \"In the Midst of Death\" (1976) e \"Time to Murder and Create\" (1977), il secondo e terzo volume, furono scritti nell'ordine opposto. \"Eight Million Ways to Die\", pubblicato nel 1982, pone un termine a questa caratteristica, concludendosi con Scudder che fa la sua presentazione ad un incontro di alcolisti anonimi. La serie doveva terminare qui, ma una promessa fatta ad un amico editore lo porta a scrivere \"By the Dawn's Early Light,\" una storia che racconta della vita del protagonista nei giorni in cui era vittima dell'alcol, raccontata per\u00f2 nella prospettiva di uno che se ne sta liberando. Block continu\u00f2 su questa linea con \"When the Sacred Ginmill Closes,\" pubblicato nel 1986 e il cui titolo \u00e8 tratto da un verso di una canzone folk del suo caro amico Dave Van Ronk, che risult\u00f2 essere non solo uno dei risultati di pi\u00f9 alta qualit\u00e0 letteraria, ma anche tra i preferiti dell'autore e dei suoi fan. Da allora in poi le circostanze in cui Scudder si muove non sono mai le stesse; In \"A Ticket to the Boneyard\" (1990), per esempio, Block gli fa reincontrare Elaine Mardell, una prostituta conosciuta quando faceva il poliziotto che poi sposer\u00e0 parecchi libri dopo. Ottenne altri risultati di rilievo con il tirato e macabro \"A Dance at the Slaughterhouse\" (traduzione italiana: La perdizione) del 1991, vincitore dell'Edgar award per il miglior Mystery Novel, e con \"A Long Line of Dead Men\" (1993), un ingegnoso enigma che ruota attorno alla rapida progressiva scomparsa dei membri di un'associazione chiamata \"Club dei 31.\" \"All the Flowers Are Dying,\" il sedicesimo volume della serie, \u00e8 stato pubblicato nella prima parte del 2005. A sei anni di distanza giunge la pubblicazione di \"All the Flowers Are Dying,\" il diciassettesimo volume della serie di Matt Scudder, un lungo flashback nel corso del quale Matt, seduto a un tavolo del Grogan's Open House davanti a un tumbler Waterford pieno di acqua di soda, racconta al suo vecchio amico Mick Ballou una storia accaduta nei primi anni '80.\nSebbene sia stato spesso accennato al fatto che la lotta di Scudder contro l'alcolismo sia in parte autobiografica, Block ha sempre rifiutato di affrontare questa discussione, rifacendosi alla tradizione propria dell'associazione degli alcolisti anonimi.\nBernie Rhodenbarr.\nL'altra maggiore serie scritta da Block, di tono molto pi\u00f9 leggero, racconta le disavventure del ladro gentiluomo Bernie Rhodenbarr. Diversemente da Scudder, Rhodenbarr \u00e8 un protagonista senza et\u00e0 che rimane praticamente lo stesso dal primo volume, \"Burglars Can't Be Choosers\" (1977), fino al pi\u00f9 recente e decimo della serie \"The Burglar on the Prowl\" (2004). L'unica evoluzione significativa ha luogo nel terzo volume, \"The Burglar Who Liked to Quote Kipling\" del 1979, vincitore del primo Nero Award annuale, che presenta come Bernie usi il bottino di una precedente impresa per comprare un negozio di libri e introduce il personaggio di Carolyn Kaiser, la sua anima gemella lesbica, compagna di \"imprese\".\nLe trame ripetono uno schema piuttosto fisso: Bernie si introduce in un appartamento generalmente situato nell'Upper East Side di Manhattan e attraverso una serie di eventi implausibili rimane coinvolto in un caso di omicidio, spesso come primo sospettato. Nemmeno una pausa di undici anni tra \"The Burglar Who Painted Like Mondrian\", 1983, e \"The Burglar Who Traded Ted Williams\", 1994 ha prodotto cambiamenti in questa formula.\nTuttavia nei pi\u00f9 recenti volumi si nota l'aggiunta di una componente di metagenere: Bernie, detective riluttante, \u00e8 egli stesso un libraio ed un appassionato del genere poliziesco ed \u00e8 in grado di fare riferimenti a Agatha Christie, E.W. Hornung (il nome del suo gatto \u00e8 \"Raffles\"), Dashiell Hammett, Raymond Chandler, Sue Grafton e John Sandford, tra gli altri.\n\"The Burglar Who Thought He Was Bogart\" (1995) sfrutta questo aspetto ottenendo i migliori effetti: ambientato durante un film festival dedicato a Humphrey Bogart, la storia \u00e8 di per s\u00e9 ispirata da molti dei pi\u00f9 famosi ruoli dell'attore. \"The Burglar in the Library\" (1997) immagina similmente un incontro tra Hammett e Chandler in un alberghetto del New England negli anni '40, nel corso del quale Hammett scrive una dedica a Chandler su un volume del suo \"Il falco maltese\".\n\"The Burglar in the Rye\" (1999) \u00e8 uno dei pi\u00f9 intriganti libri della serie, con Bernie che cerca di scovare uno scrittore dalle caratteristiche molto simili a quelle di J.D. Salinger, come il titolo ci suggerisce. Da \"The Burglar in The Closet\" \u00e8 stato tratto il film del 1987 \"Affittasi ladra\" con Whoopi Goldberg nel ruolo di Bernie, in questo caso diminutivo di \"Bernice\"."}
{"id": "2305443", "revid": "1528507", "url": "https://it.wikipedia.org/wiki?curid=2305443", "title": "Golfo dell'Alaska", "text": "Il golfo dell'Alaska (inglese: \"gulf of Alaska\") \u00e8 un ampio braccio di mare dell'oceano Pacifico nord-orientale in corrispondenza della costa del Nord America. \nGeografia.\nIl golfo copre una superficie di circa un milione e mezzo di km\u00b2. \u00c8 delimitato a ovest dalla penisola di Alaska e dall'isola Kodiak, a nord dalla costa meridionale dell'Alaska e a est dalle isole dell'arcipelago Alessandro. La costa del golfo \u00e8 molto frastagliata. In particolare a nord sono situate le ampie insenature di Cook in corrispondenza dell'estuario del fiume Susitna e lo stretto di Prince William nel quale defluisce il fiume Copper. Sulla costa si estendono gli imponenti ghiacciai di Malaspina e Bering. In prossimit\u00e0 della costa affiorano diverse isole. \nI porti principali sono Anchorage, Seward e Valdez.\nStoria.\nNel 1741 una spedizione russa guidata dall'esploratore danese Vitus Bering raggiunse il golfo. \nNel 1977 il famoso porto di Valdez fu collegato con i campi petroliferi della Prudhoe Bay dall'oleodotto Trans Alaska. Nel 1989 la fuoriuscita di petrolio dalla petroliera Exxon Valdez nello stretto di Prince William provoc\u00f2 un grave disastro ambientale.\nMeteorologia.\nIl golfo \u00e8 un grande generatore di tempeste. Oltre a rovesciare grandi quantit\u00e0 di neve e ghiaccio sull'Alaska meridionale, concludendosi in alcune delle pi\u00f9 ampie concentrazioni a sud del Circolo polare artico, molte di queste tempeste si dirigono verso sud lungo le coste della Columbia Britannica, degli stati di Washington e dell'Oregon, fino a giungere a sud, nella California meridionale (principalmente durante il verificarsi del fenomeno di El Ni\u00f1o). Molte delle piogge stagionali nel nordovest dell'Oceano Pacifico e nel sudovest degli Stati Uniti d'America provengono dal golfo dell'Alaska."}
{"id": "2305448", "revid": "1442080", "url": "https://it.wikipedia.org/wiki?curid=2305448", "title": "Pallavolo femminile ai Giochi panafricani", "text": "Il campionato di pallavolo femminile ai Giochi panafricani si svolge con una cadenza di ogni quattro anni durante i Giochi panafricani. Introdotto nei giochi nel 1978, alla competizione partecipano un totali di 11 squadre nazionali africane. Attuale detentore del titolo \u00e8 l'Algeria."}
{"id": "2305455", "revid": "122008232", "url": "https://it.wikipedia.org/wiki?curid=2305455", "title": "Allan Quatermain", "text": "Allan Quatermain \u00e8 un personaggio letterario ideato dallo scrittore britannico Henry Rider Haggard come protagonista di numerosi romanzi d'avventura, a partire da \"Le miniere di re Salomone\" del 1885, rimasto il pi\u00f9 celebre, che \u00e8 il primo romanzo inglese di avventure ambientato in Africa.\nLa maggior parte dei libri di Haggard che ha per protagonista Allan Quatermain \u00e8 inedita in italiano. Il personaggio \u00e8 stato ripreso in vari film.\nCaratteristiche del personaggio.\nQuatermain \u00e8 descritto come un mercante e cacciatore di origine europea in Sudafrica, pi\u00f9 precisamente a Durban nel Natal. Figura archetipica del \"grande cacciatore bianco\", \u00e8 un uomo esperto e coraggioso, giusto nelle azioni, benevolmente superiore agli indigeni e infallibile con il fucile. Sebbene non dichiaratamente anticolonialista, egli \u00e8 tuttavia un tenace difensore delle trib\u00f9 indigene. Egli preferisce battersi per la salvaguardia delle colonie piuttosto che per gli interessi della madrepatria, il che lo rende un personaggio piuttosto insolito per gli standard dell'et\u00e0 vittoriana.\nQuatermain \u00e8 il tipico avventuriero che alla pioggia e al clima rigido di Londra preferisce il caldo desertico del continente africano, luogo nel quale \u00e8 rispettato e dove viene chiamato \"Macumazahn\", ovvero \"Colui che scruta nella notte\". Poco \u00e8 descritto circa la sua vita privata; \u00e8 dato per certo che ha avuto almeno due mogli e che \u00e8 rimasto vedovo di entrambe; la storia della sua vita ci \u00e8 stata tramandata, nella finzione di Haggard, dal figlio di Quatermain, Harry. \nNel primo romanzo che lo vede protagonista, \"Le miniere di re Salomone\" del 1885, \u00e8 Allan Quatermain a narrare le vicende in prima persona. Nel romanzo, in cui non \u00e8 mai specificata la data in cui si svolgono le vicende, Quatermain dichiara di avere quarantacinque anni, un'et\u00e0 piuttosto avanzata anche per un europeo dell'epoca, specie nella sua pericolosa attivit\u00e0 nella quale - come egli stesso ammette - la maggior parte delle persone non sopravviveva pi\u00f9 di cinque anni. Di s\u00e9 non specifica il luogo di nascita, affermando solamente di essere vissuto \"di espedienti nella vecchia Colonia\" mentre i suoi coetanei andavano a scuola, e dopo di allora di essere stato \"commerciante, cacciatore, guerriero e minatore\", ma di non essere mai riuscito ad accumulare un patrimonio sufficiente per ritirarsi (motivo principale per cui accetta la rischiosissima proposta di organizzare la spedizione di Sir Henry Curtis alla ricerca del fratello). Vedovo, il cacciatore non ha legami tranne il figlio Harry, che all'epoca studia a Londra per diventare medico. Quatermain descrive il proprio aspetto semplicemente come quello di un uomo di statura non alta e dal fisico snello, temprato per sopportare privazioni che la maggior parte degli uomini probabilmente non sosterrebbe.\nCiclo narrativo.\nLe storie di Allan Quatermain pubblicate da Henry Rider Haggard sono:\nFilmografia.\nIl personaggio dell'avventuriero \u00e8 stato trasposto sul grande schermo varie volte, interpretato da attori celebri.\nIl personaggio compare inoltre nel film (non tratto dai romanzi di Haggard) \"La leggenda degli uomini straordinari\" (\"The League of Extraordinary Gentlemen\", 2003) di Stephen Norrington, ispirato al fumetto, dove \u00e8 interpretato da Sean Connery.\nInfluenza culturale.\nFrederick Russell Burnham, definito \"Il Re degli Scout\", la sua poliedrica figura \u00e8 romanzesca ai limiti dell'irreale, eppure fu solo la base per Allan Quatermain.\nI romanzi di Haggard con protagonista Quatermain hanno ampiamente influenzato il filone del \"mondo perduto\", sviluppatosi nella narrativa avventurosa della tarda epoca vittoriana, e ispirato scrittori \"pulp\" quali Edgar Rice Burroughs e Robert E. Howard, oltre ad avere costituito il modello per il personaggio cinematografico di Indiana Jones.\nEmilio Salgari scrisse e pubblic\u00f2 una sua personale versione de Le miniere di Re Salomone, Le caverne dei diamanti, nella quale il personaggio principale \u00e8 chiamato Allan Quatremain.\nNel cartone animato 44 Gatti appare un gatto chiamato Quatermain.\nFumetti.\nUn personaggio dei fumetti dal nome \"Allan Quatermain\" (versione attualizzata dell'avventuriero) fu ideato da Alfredo Castelli nel 1975 ed \u00e8 considerato la base per il successivo personaggio Martin Myst\u00e8re, protagonista della omonima serie di successo. Nel 1975 Alfredo Castelli scrisse una serie a fumetti, illustrata da Fabrizio Busticchi, il cui protagonista si chiamava appunto Allan Quatermain. Nel 1978 il settimanale \"SuperGulp\", edito da Mondadori, ne inizi\u00f2 la pubblicazione (dopo che \"Il Giornalino\" delle Edizioni Paoline l'aveva rifiutata). Quatermain, nipote del protagonista de \"Le miniere di re Salomone\", inizia la sua avventura indagando su una misteriosa sfera proveniente dallo Yucatan insieme a un uomo di Neanderthal di nome Java (come l'assistente di Martin Myst\u00e8re) e alla fidanzata Beatrice (che in Martin Myst\u00e8re diverr\u00e0 Diana).\nTra le numerose similitudini anche una pistola a raggi, \"vecchia di quindicimila anni\", oggetto posseduto da entrambi i personaggi. La serie, poi sospesa a causa della chiusura di SuperGulp, nel 1980 venne proposta con qualche modifica (per esempio il nome e l'aspetto del protagonista e della sua compagna) alla Sergio Bonelli Editore (allora \"Daim Press\"), che accett\u00f2 di pubblicarla. In un singolare incontro (quasi un \"crossover\"), nel corso delle sue avventure Myst\u00e8re si imbatte nel suo \"predecessore\" Quatermain sotto forma di fumetto, quando si trova ad indagare sulla misteriosa morte del disegnatore del fumetto stesso e delle origini di Java (n. 112 - Allan Quatermain, luglio 1991; n. 113 - Java contro Java, agosto 1991).\nIl personaggio di Allan Quatermain, assieme ad altri celebri personaggi avventurosi, \u00e8 stato utilizzato dai fumettisti Alan Moore e Kevin O'Neill nella loro serie \"La Lega degli Straordinari Gentlemen\", da cui \u00e8 stato tratto un film nel 2003, \"La leggenda degli uomini straordinari\", nel quale il ruolo di Quatermain \u00e8 interpretato da Sean Connery."}
{"id": "2305461", "revid": "228587", "url": "https://it.wikipedia.org/wiki?curid=2305461", "title": "Metzovo", "text": ""}
{"id": "2305464", "revid": "767487", "url": "https://it.wikipedia.org/wiki?curid=2305464", "title": "Francisco Antonio Garc\u00eda Carrasco", "text": "Le sue relazioni politiche con Juan Martinez de Rozas ed uno scandalo di contrabbando che coinvolse la fregata \"Scorpion\" distrussero quello che la sua scarsa autorit\u00e0 aveva fatto, obbligandolo a rassegnare le dimissioni in favore di Mateo de Toro Zambrano. Fu l'ultimo governatore a regnare prima che il movimento indipendentista cileno spazzasse lo stato.\nGiovent\u00f9.\nGarc\u00eda Carrasco nacque a Ceuta, figlio del tenente dell'artiglieria Antonio Garc\u00eda Carrasco e di Rosa D\u00edaz. Si arruol\u00f2 nell'esercito spagnolo come cadetto di fanteria il 29 settembre 1757. Sal\u00ec regolarmente di grado fino a diventare tenente colonnello di fanteria e del genio il 1\u00ba luglio 1784.\nNel 1785 Garc\u00eda Carrasco fu inviato nel Vicereame del R\u00edo de la Plata per supervisionare la costruzione delle fortificazioni di Montevideo. Nel 1796 fu trasferito a Santiago del Cile come \"auditor\" per la costruzione del Palacio de La Moneda, ed in seguito per le fortificazioni del porto di Valpara\u00edso, di cui divenne governatore ad interim.\nIl 26 febbraio 1802 fu promosso colonnello di fanteria ed ingegnere capo, ed il 29 novembre 1806 a brigadiere e direttore del corpo della Divisione delle Indie del genio dell'esercito. Il governatore Luis Mu\u00f1oz de Guzm\u00e1n lo incaric\u00f2 di ispezionare le fortificazioni del Cile meridionale, per cui si trasfer\u00ec a Concepci\u00f3n dove il governatore Mu\u00f1oz de Guzm\u00e1n mor\u00ec nel febbraio del 1808.\nGovernatore del Cile.\nContesto storico.\nAll'inizio del 1808 la Capitaneria generale del Cile (una delle pi\u00f9 piccole e povere colonie dell'Impero spagnolo) era amministrata da Luis Mu\u00f1oz de Guzm\u00e1n, un governatore abile, rispettato ed amato. Nel maggio del 1808 il rovesciamento di Carlo IV e Ferdinando VII, la loro sostituzione con Giuseppe Bonaparte e l'inizio della guerra d'indipendenza spagnola fecero cadere l'impero in uno stato di agitazione.\nQuando Mu\u00f1oz de Guzm\u00e1n mor\u00ec nel febbraio di quell'anno, la corona non fu in grado di nominare un nuovo governatore. Dopo una breve reggenza ad interim di Juan Rodr\u00edguez Ballesteros, e secondo le leggi di successione in vigore al tempo, la posizione fu reclamata ed assunta dal pi\u00f9 anziano comandante militare, ovvero dal brigadiere Garc\u00eda Carrasco. Garc\u00eda Carrasco assunse l'incarico di Governatore Reale del Cile il 22 aprile, e ad agosto le notizie dell'invasione napoleonica della Spagna e dell'incarico dato alla Suprema Junta Centrale di governare l'impero in assenza del re raggiunsero la colonia. Nel frattempo Carlotta Gioacchina, sorella di Ferdinando e moglie di Giovanni VI del Portogallo, che abitava in Brasile, tent\u00f2 di ottenere l'amministrazione dei domini spagnoli in America latina. Dato che il padre ed il fratello erano prigionieri in Francia, si considerava l'erede della famiglia. Si dice che nei suoi piani si parlasse di mandare armate ad occupare Buenos Aires e l'Argentina settentrionale, per poi autonominarsi \"Regina di La Plata\".\nAmministrazione.\nIl brigadiere Garc\u00eda Carrasco si dimostr\u00f2 uomo crudo ed autoritario, riuscendo in poco tempo ad assoggettare la classe dirigente creola sotto al suo potere. In Cile, come nel resto dell'America latina, si cominciava a vedere un'agitazione indipendentista minimale e concentrata soprattutto nella Cospirazione dei Tres Antonios del 1781. La maggior parte del popolo era ferventi sostenitori della corona, ma divisi in due gruppi: coloro che preferivano lo \"status quo\" ed il diritto divino di Ferdinando VII (noti come \"assolutisti\") e coloro che avrebbero voluto come regina Carlotta Gioacchina (noti come \"carlottisti\"). Un terzo gruppo era quello composto da coloro che proponevano di sostituire le autorit\u00e0 spagnole con una \"junta\" locale di famosi cittadini che avrebbe garantito il governo in assenza del re e di una Spagna indipendente (noti come \"juntisti\").\nDeposizione.\nNel 1809 lo stesso governatore Garc\u00eda Carrasco fu implicato in un caso di corruzione che distrusse la poca autorit\u00e0 che gli restava. Da questo momento inizi\u00f2 a montare la pressione per le sue dimissioni. Nel giugno del 1810 arrivarono notizie da Buenos Aires, secondo cui le forze di Napoleone avevano conquistato l'Andalusia assediando Cadice, ultima resistenza spagnola all'avanzata francese. Inoltre la Suprema Junta Centrale, che aveva governato l'impero negli ultimi due anni, si sciolse lasciando il posto al Consiglio di Reggenza. Garc\u00eda Carrasco, sostenitore dei \"carlottisti\", riusc\u00ec ad ingigantire i problemi politici prendendo estreme contromisure, quali l'arresto e la deportazione a Lima senza processo di rispettabili cittadini, solo avendo sospetti sulla loro aderenza alle idee della \"junta\". Tra gli arrestati ci furono Jos\u00e9 Antonio de Rojas, Juan Antonio Ovalle e Bernardo de Vera y Pintado.\nIl movimento autonomista, ispirato dalla Rivoluzione di maggio dell'Argentina, si diffuse anche tra la classe abbiente dei creoli. Protestarono per gli arresti illegali e, confortati dalla notizia che Cadice era tutto quello rimasto di una Spagna libera, si coalizzarono per opporsi al governatore. Il brigadiere Garc\u00eda Carrasco fu sospeso dal suo incarico ed obbligato a dare le dimissioni il 16 luglio 1810, per essere rimpiazzato dal nuovo ufficiale pi\u00f9 anziano Mateo de Toro Zambrano, anche se un legittimo governatore (Francisco Javier de El\u00edo) era gi\u00e0 stato nominato dal vicer\u00e9 del Per\u00f9.\nUltimi anni di vita.\nDopo la sua deposizione, Garc\u00eda Carrasco si ritiro ad una vita tranquilla in una propriet\u00e0 agricola nei pressi di Santiago. Il 1\u00ba aprile 1811 l'ammutinamento di Figueroa scoppi\u00f2 a Santiago. Nonostante la rivolta si rivel\u00f2 subito fallimentare, e Figueroa fu arrestato e subito giustiziato, Garc\u00eda Carrasco fu arrestato e deportato. Lasci\u00f2 Valpara\u00edso il 4 luglio giungendo a Lima, in Per\u00f9, il 27 agosto, dove mor\u00ec due anni dopo, nel 1813."}
{"id": "2305465", "revid": "287204", "url": "https://it.wikipedia.org/wiki?curid=2305465", "title": "Francisco Antonio Garcia Carrasco", "text": ""}
{"id": "2305467", "revid": "767487", "url": "https://it.wikipedia.org/wiki?curid=2305467", "title": "Toktogul Satylganov", "text": "Fu il pi\u00f9 famoso akyn (poeta improvvisatore) e cantante folkloristico chirghiso.\nLa sua fama raggiunse il culmine durante l'era sovietica quando i suoi lavori (risalenti all'epoca pre-rivoluzionaria) erano promossi dallo stato in quanto ritenuti riflettere la lotta di classe, dandogli la nomea di \"Musicista del popolo\"; sebbene gli studi moderni tendano a interpretare questi poemi come il racconto di rivalit\u00e0 tra clan dando alle opere una connotazione molto meno politica, Toktogul accolse comunque favorevolmente la rivoluzione giungendo a scrivere come festeggiamento: \"Che donna diede alla luce una persona come Lenin?\".\nAncora oggi, dopo la caduta dell'Unione Sovietica e la conseguente indipendenza del Kirghizistan, le canzoni di Toktogul restano popolari tra gli interpreti chirghisi e la sua figura \u00e8 tuttora celebre: molte strade, parchi, scuole e persino la sua citt\u00e0 natale gli sono stati intitolati."}
{"id": "2305468", "revid": "287204", "url": "https://it.wikipedia.org/wiki?curid=2305468", "title": "Conero Planet Volley Team 1973", "text": "La Conero e Ponterosso Volley Club Ancona \u00e8 una societ\u00e0 pallavolistica di Ancona.\nStoria della societ\u00e0.\nLa societ\u00e0 nacque ufficialmente nel 2003 ed \u00e8 nata da varie fusioni tra club minori unitisi nel corso degli ultimi decenni. Trae origine dalla \"Polisportiva Pietralacroce\" (sorta nel 1973), poi \"Conero Volley\" (dal 1985, dopo la fusione con l'Endas Ancona), che nel 2003 si fuse con la \"Ponterosso Volley\", la quale era sorta a sua volta nel 1987.\nLa neonata societ\u00e0 partecip\u00f2 dal 2004 al campionato di Serie B1; immediatamente promossa in Serie A2, rinunci\u00f2 alla partecipazione al campionato 2005-06 in favore dell'Isernia. Reiscritta in B1, retrocesse in B2. Vinto quel campionato nel 2008, si conferm\u00f2 nei \"play-off\" di B1 2008-09, conquistando per la seconda volta nella sua breve storia la promozione in A2 con sponsor Edilcost.\nCollegamenti esterni.\nSito ufficiale della societ\u00e0"}
{"id": "2305481", "revid": "33751", "url": "https://it.wikipedia.org/wiki?curid=2305481", "title": "Mousikos Gymnastikos Syllogos Panserra\u00efkos", "text": "Il Mousikos Gymnastikos Syllogos Panserra\u00efkos (in greco: \u039c\u03bf\u03c5\u03c3\u03b9\u03ba\u03cc\u03c2 \u0393\u03c5\u03bc\u03bd\u03b1\u03c3\u03c4\u03b9\u03ba\u03cc\u03c2 \u03a3\u03cd\u03bb\u03bb\u03bf\u03b3\u03bf\u03c2 \u03a0\u03b1\u03bd\u03c3\u03b5\u03c1\u03c1\u03b1\u03ca\u03ba\u03cc\u03c2) \u00e8 una societ\u00e0 calcistica greca di Serres. Milita nella Souper Ligka Ellada 2, la seconda serie del campionato greco di calcio."}
{"id": "2305482", "revid": "767487", "url": "https://it.wikipedia.org/wiki?curid=2305482", "title": "Gecse", "text": "Gecse \u00e8 un comune dell'Ungheria di 469 abitanti (dati 2001). \u00c8 situato nella provincia di Veszpr\u00e9m."}
{"id": "2305483", "revid": "79968", "url": "https://it.wikipedia.org/wiki?curid=2305483", "title": "Caff\u00e8 schiumato", "text": ""}
{"id": "2305484", "revid": "767487", "url": "https://it.wikipedia.org/wiki?curid=2305484", "title": "Gic (Ungheria)", "text": "Gic \u00e8 un comune dell'Ungheria di 506 abitanti (dati 2001). \u00c8 situato nella provincia di Veszpr\u00e9m."}
{"id": "2305485", "revid": "466539", "url": "https://it.wikipedia.org/wiki?curid=2305485", "title": "American Bad Ass", "text": "American Bad Ass \u00e8 un singolo del cantante e musicista statunitense Kid Rock, tratto dall'album del 2000 \"The History of Rock\".\nCollaborazioni.\nPer la parte iniziale della canzone \u00e8 stata utilizzata la stessa introduzione di \"Sad but True\" dei Metallica, i quali hanno collaborato alla stesura del pezzo con Kid Rock, che nel testo manifesta la sua passione per gli AC/DC e gli ZZ Top.\nUtilizzo.\nLa canzone \u00e8 stata utilizzata nel 2000 dalla World Wrestling Entertainment come musica d'ingresso per The Undertaker che, con questa canzone, ha manifestato il cambio di gimmick da \"Deadman\" a, appunto, \"American Bad Ass\". L'ha utilizzata per la prima volta al PPV \"Judgment Day\" il 21 maggio 2000, in occasione del suo ritorno dopo diversi mesi d'assenza dalle scene."}
{"id": "2305487", "revid": "110157", "url": "https://it.wikipedia.org/wiki?curid=2305487", "title": "G\u00f3g\u00e1nfa", "text": "G\u00f3g\u00e1nfa \u00e8 un comune dell'Ungheria di 792 abitanti (dati 2001). \u00c8 situato nella provincia di Veszpr\u00e9m."}
{"id": "2305488", "revid": "767487", "url": "https://it.wikipedia.org/wiki?curid=2305488", "title": "Gyep\u00fckaj\u00e1n", "text": "Gyep\u00fckaj\u00e1n \u00e8 un comune dell'Ungheria di 359 abitanti (dati 2001). \u00c8 situato nella provincia di Veszpr\u00e9m."}
{"id": "2305489", "revid": "287204", "url": "https://it.wikipedia.org/wiki?curid=2305489", "title": "Unione Sportiva Cagliari 1955-1956", "text": "Questa pagina raccoglie le informazioni riguardanti l'Unione Sportiva Cagliari nelle competizioni ufficiali della stagione 1955-1956.\nStagione.\nNella stagione 1955-1956 il Cagliari disput\u00f2 il nono campionato di Serie B della sua storia. Dopo il deludente torneo precedente, venne effettuato un sostanziale rinnovamento nella rosa che pag\u00f2 con una stagione molto positiva. Tra i nuovi arrivi da segnalare il duo d'attacco costituito da Ghersetich e Regalia autore di ventisei reti. Per i rossobl\u00f9 arriv\u00f2 un quinto posto finale, a pari merito con il neoretrocesso Catania. Sopra i rossobl\u00f9 il Como e le due sorprendenti Simmenthal Monza e soprattutto Palermo che, finito in zona retrocessione la stagione precedente, disput\u00f2 un campionato a parte insieme alla favoritissima Udinese (finita in B per decisione della Giustizia Sportiva dopo un clamoroso secondo posto in A la stagione precedente) centrando agevolmente con i friulani la promozione. Di questa stagione, per il Cagliari, da rilevare il doppio confronto con il Messina condito da ben sedici reti in 180 minuti di gioco (vittoria casalinga del Cagliari per 3 a 2, vittoria messinese in Sicilia con il roboante punteggio di 7 a 4).\nOrganigramma societario.\nArea direttiva\nArea tecnica"}
{"id": "2305490", "revid": "110157", "url": "https://it.wikipedia.org/wiki?curid=2305490", "title": "Gyulakeszi", "text": "Gyulakeszi \u00e8 un comune dell'Ungheria di 727 abitanti (dati 2001). \u00c8 situato nella provincia di Veszpr\u00e9m."}
{"id": "2305492", "revid": "729019", "url": "https://it.wikipedia.org/wiki?curid=2305492", "title": "Giorgio Donati", "text": "Biografia.\nNato a Moncalieri nel 1924, giovanissimo ha abbracciato la carriera delle armi frequentando nel 1939-1941 la scuola militare di Roma e successivamente la regia accademia di artiglieria e genio di Torino. Nominato sottotenente, all'8 settembre 1943, Donati ha aderito al governo monarchico del Sud partecipando alla guerra di liberazione con il Gruppo di combattimento \"Legnano\". Si distinse in particolar modo nella conquista del Monte Marrone e nel combattimento di Val Canneto al punto che fu decorato con due Croci di Guerra.\nCon la fine del conflitto ha proseguito la sua carriera militare nel corpo degli alpini fino a raggiungere nel 1974-75 il comando come generale della Brigata alpina \"Cadore\" e nel 1980, promosso Generale di corpo d'armata, ha assunto il comando del IV Corpo d\u2019Armata Alpino di Bolzano fino al 1981.\nNel maggio 1983 \u00e8 stato nominato al vertice del Comando Forze Terrestri Alleate del Sud Europa di Verona, incarico che ha mantenuto fino al 15 maggio 1987 quand'\u00e8 stato posto in congedo. Il 30 giugno 1985 \u00e8 stato nominato Presidente del Consiglio Superiore delle Forze Armate."}
{"id": "2305495", "revid": "767487", "url": "https://it.wikipedia.org/wiki?curid=2305495", "title": "Hajm\u00e1sk\u00e9r", "text": "Hajm\u00e1sk\u00e9r \u00e8 un comune dell'Ungheria di 2.904 abitanti (dati 2001). \u00c8 situato nella provincia di Veszpr\u00e9m."}
{"id": "2305497", "revid": "767487", "url": "https://it.wikipedia.org/wiki?curid=2305497", "title": "Halimba", "text": "Halimba \u00e8 un comune dell'Ungheria di 1.139 abitanti (dati 2001). \u00c8 situato nella provincia di Veszpr\u00e9m."}
{"id": "2305502", "revid": "767487", "url": "https://it.wikipedia.org/wiki?curid=2305502", "title": "H\u00e1rsk\u00fat", "text": "H\u00e1rsk\u00fat \u00e8 un comune dell'Ungheria di 651 abitanti (dati 2001). \u00c8 situato nella provincia di Veszpr\u00e9m."}
{"id": "2305504", "revid": "287204", "url": "https://it.wikipedia.org/wiki?curid=2305504", "title": "G-20 di Londra del 2 aprile 2009", "text": "Il Summit dei Leader dei G-20 sui mercati finanziari e l'economia mondiale si \u00e8 tenuto a Londra, (Regno Unito), il 2 aprile 2009 presso l'ExCeL Centre..\n\u00c8 seguito, cronologicamente, all'omonimo summit tenutosi a Washington (Usa) tra il 14 ed il 15 novembre 2008.\nNe hanno fatto parte i capi di governo e capi di stato dei G-20, oltre ad altre organizzazioni regionali ed internazionali. Per l'esteso numero di partecipanti viene anche generalmente chiamato \"il Summit di Londra\".\nAgenda.\nIn quanto ospitante, il Ministero delle Finanze inglesi ha prodotto e presentato un programma di lavori per il Summit articolato su tre punti principali:\nPreparativi.\nI leader dei paesi invitati si sono preparato per il Summit di Londra gi\u00e0 mesi prima della data effettiva, con due incontri ufficiali, uno tenuto a Berlino (Germania), il 22 febbraio 2009 per i leader europei, ed un altro ad Horsham, nel Sussex (Regno Unito) il 14 marzo 2009 per i ministri delle finanze.\nSummit dei Leader Europei.\nI leader di Francia, Germania, Italia e Regno Unito, ossia dei 4 paesi dell'Unione europea facenti parte del G-20, assieme a quelli dei due paesi esterni pi\u00f9 importanti (Spagna e Paesi Bassi) si incontrarono a Berlino il 22 febbraio 2009 per preparare il Summit di Londra e per coordinare le loro azioni. L'incontro venne organizzato dalla cancelliera tedesca Angela Merkel.\nVenne deciso che i mercati, le istituzioni finanziarie e gli assetti finanziari creati su larga scala, nonch\u00e9 i fondi speculativi, dovranno essere soggetti a controlli appropriati. Inoltre, furono chieste sanzioni severe contro i paradisi fiscali., nonch\u00e9 contro i paesi che ne ostacolano la scoperta. Infine, venne chiesto il raddoppio dei fondi disponibili del FMI.\nSummit dei Ministri delle Finanze.\nI Ministri delle Finanze e le Banche centrali dei G-20 si incontrarono ad Horsham il 14 marzo 2009, per preparare il Summit di Londra. Per spronare la crescita globale il pi\u00f9 in fretta possibile, i partecipanti decisero di approvare azioni coordinate e decise per stimolare la domanda dei mercati e l'assunzione dei lavoratori. Inoltre, fu deciso di combattere ogni forma di protezionismo e mantenere stabili il commercio e gli investimenti stranieri.\nI partecipanti decisero inoltre di mantenere le scorte di credito introducendo ulteriore liquidit\u00e0 e ricapitolizzando il sistema bancario, e di implementare rapidamente i piani di stimolo. Le banche centrali decisero di mantenere una politica di tassi bassi per tutto il tempo che si sarebbe rivelato necessario. Infine, i leader decisero di aiutare i paesi emergenti ed in via di sviluppo attraverso un potenziamento del FMI.\nPer rafforzare il sistema finanziario, i partecipanti proposero di regolare in modo appropriato tutte le principali istituzioni finanziarie, registrare tutti i fondi speculativi o i loro manager e costringerli a fornire informazioni appropriate sui rischi che corrono gli investitori. Fu proposto inoltre di implementare la regolazione per prevenire rischi ai sistemi ed eventuali freni ai cicli economici, incluse limitazioni del rapporto di indebitamento, che amplifica i suddetti cicli.\nInfine, furono annunciate nuove misure per prevenire e risolvere le crisi, attraverso il rafforzamento del FMI e del FSF.\nIl giro del mondo per Primo Ministro Gordon Brown.\nNelle settimane prima del Summit di Londra, il primo ministro del Regno Unito, Gordon Brown visit\u00f2 diversi paesi di tre continenti per tentare di ottenere sicurezza per gli obiettivi annunciati nell'agenda di programma. Durante il viaggio, Brown fu costretto a chiarire la sua posizione sullo stimolo fiscale dopo le critiche del Governatore della Banca d'Inghilterra. Mentre parlava all'Europarlamento di Strasburgo, gli fu anche chiesto di specificare il proprio piano di investimenti. Visit\u00f2 quindi gli Stati Uniti d'America, il Brasile ed il Cile: in quest'ultimo paese, dopo aver duramente attaccato il protezionismo statale, afferm\u00f2 che \"uno dei messaggi che deve arrivare dal summit della prossima settimana, \u00e8 quello che rifiuteremo gli stati protezionisti, che monitoreremo quei paesi, e se necessario citeremo e costringeremo quei paesi che non seguono le direttive del libero commercio a farlo\".\nNelle restanti settimane antecedenti al summit, ci fu anche una crescente differenza di opinioni sulla questione di un ulteriore aumento di incentivi fiscali: i governi del Regno Unito e degli Stati Uniti d'America erano a favore di ulteriori incentivi per stimolare l'economia globale, mentre quelli di Francia e Germania opposero una forte resistenza a tali misure, a causa dell'indebitamente che queste avrebbero procurato. Il 26 marzo, il Primo Ministro della Cech\u00eca, Mirek Topol\u00e1nek lanci\u00f2 un violento attacco alla politica economica del presidente statunitense Barack Obama.\nIl Summit.\nI leader del G-20 si radunarono a Londra il 1\u00ba aprile 2009. Prima di giungere al summit, il presidente francese Nicolas Sarkozy sugger\u00ec che se il summit avesse proposto cose non gradite alla Francia, avrebbe lasciato il summit imitando il gesto del 1965 dell'allora presidente Charles de Gaulle. Ad una conferenza stampa congiunta tenutasi poco dopo a Londra, sia Gordon Brown che Barack Obama minimizzarono la dichiarazione di Nicolas Sarkozy, dicendo che l'ipotesi di una \"frattura\" interna era esagerata. Tuttavia, lo stesso Nicolas Sarkozy, assieme alla cancelliera federale tedesca, Angela Merkel, in una conferenza stampa congiunta di poche ore dopo, affermarono la loro ferma opposizione ad ogni ulteriore pacchetto di incentivi finanziari, ma favorevoli ad una regolamentazione dei mercati finanziari pi\u00f9 stretta.\nLeader presenti.\nLeader invitati dal Regno Unito, nazione ospitante:\nNota bene: I paesi contrassegnati con * non sono riconosciuti come membri del G-20\nRappresentanza Regionale\nOrganizzazioni Internazionali\nSicurezza.\nLa sicurezza del summit, affidata al comandante Bob Broadhurst, ebbe una proiezione di spesa vicina ai \u00a37.2 milioni di sterline.\nFurono dispiegate sei diversi corpi di polizia: la MPS, la CLP, la BTP e reparti di Essex, Sussex e Bedfordshire. La maggiore spesa di sicurezza nella storia britannica.\nRisultati.\nI leader del G20 - nonostante le divergenze iniziali tra le coppie Regno Unito-USA, che chiedevano ulteriori stimoli economici, e Francia-Germania, che chiedevano nuove regole finanziarie - raggiunsero un accordo che prevedeva, in sintesi, la distribuzione di un 1.1 trilione di dollari americani per stimolare la crescita economica. Tale somma, venne cos\u00ec ripartita:\nUn accordo fu poi raggiunto per tentare di portare ad una regolamentazione globale per i fondi speculativi e delle agenzie di rating. Infine su stabilita una cooperazione tra il Fondo Monetario Internazionale ed il Forum di Stabilit\u00e0 Finanziaria per prevenire ulteriori crisi.\nDeclino dell'influenza degli Stati Uniti.\nUno degli accordi generali del summit di Londra fu quello che diminuiva la predominanza statunitense e che rigirava le responsabilit\u00e0 dei singoli governi negli affari. Secondo Robert Hormats, vice presidente della Goldman Sachs International, \"Gli Stati Uniti stanno diventando meno dominanti mentre altre nazioni stanno guadagnando influenza\"."}
{"id": "2305505", "revid": "767487", "url": "https://it.wikipedia.org/wiki?curid=2305505", "title": "Hegyesd", "text": "Hegyesd \u00e8 un comune dell'Ungheria di 179 abitanti (dati 2001). \u00c8 situato nella provincia di Veszpr\u00e9m."}
{"id": "2305506", "revid": "709565", "url": "https://it.wikipedia.org/wiki?curid=2305506", "title": "Scarface (film)", "text": ""}
{"id": "2305508", "revid": "287204", "url": "https://it.wikipedia.org/wiki?curid=2305508", "title": "Hegymagas", "text": "Hegymagas \u00e8 un comune dell'Ungheria di 251 abitanti (dati 2001). \u00c8 situato nella provincia di Veszpr\u00e9m."}
{"id": "2305509", "revid": "110157", "url": "https://it.wikipedia.org/wiki?curid=2305509", "title": "Hetyef\u0151", "text": "Hetyef\u0151 \u00e8 un comune dell'Ungheria di 99 abitanti (dati 2001). \u00c8 situato nella provincia di Veszpr\u00e9m."}
{"id": "2305511", "revid": "110157", "url": "https://it.wikipedia.org/wiki?curid=2305511", "title": "Hidegk\u00fat", "text": "Hidegk\u00fat \u00e8 un comune dell'Ungheria di 419 abitanti (dati 2001). \u00c8 situato nella provincia di Veszpr\u00e9m."}
{"id": "2305513", "revid": "767487", "url": "https://it.wikipedia.org/wiki?curid=2305513", "title": "Homokb\u00f6d\u00f6ge", "text": "Homokb\u00f6d\u00f6ge \u00e8 un comune dell'Ungheria di 707 abitanti (dati 2001). \u00c8 situato nella provincia di Veszpr\u00e9m."}
{"id": "2305514", "revid": "22416", "url": "https://it.wikipedia.org/wiki?curid=2305514", "title": "Nurri", "text": "Nurri \u00e8 un comune italiano di abitanti della provincia del Sud Sardegna, situato nella subregione del Sarcidano.\nStoria.\nL'area fu abitata gi\u00e0 in epoca prenuragica, nuragica, punica e romana, per la presenza nel territorio di numerose Domus de Janas e di diversi nuraghi. Accanto al paese si trovava la citt\u00e0 punico-romana di Biora, , di cui rimangono alcuni resti, come alcuni ruderi, mosaici e tombe. .\nNel Medioevo il paese appartenne al Giudicato di Cagliari e fece parte della curatoria di Siurgus. Alla caduta del giudicato (1258) pass\u00f2 sotto il dominio pisano e dal 1324 sotto quello aragonese. Gli aragonesi nel 1604 incorporarono il paese nel ducato di Mandas, feudo dei Maza. In epoca sabauda la signoria pass\u00f2 ai Tellez-Giron d'Alcantara, ai quali fu riscattato nel 1839 con la soppressione del sistema feudale.\nAi sensi della Legge Regionale n. 9 del 12 luglio 2001, che ha previsto l'istituzione delle nuove province sarde, il comune di Nurri, che era in provincia di Nuoro, avrebbe dovuto essere aggregato alla neonata provincia del Medio Campidano; con successiva Legge Regionale n. 10 del 13 ottobre 2003 si stabil\u00ec invece che passasse a quella di Cagliari, di cui fece parte fino alla successiva riforma del 2016.\nMonumenti e luoghi d'interesse.\nArchitetture religiose.\nTra i luoghi di interesse presenti nel territorio di Nurri si segnalano:\nSociet\u00e0.\nLingue e dialetti.\nLa variante di sardo parlata a Nurri \u00e8 il campidanese occidentale.\nInfrastrutture e trasporti.\nFerrovie.\nIl territorio comunale \u00e8 attraversato dalla ferrovia Mandas-Arbatax dell'ARST, attiva dal 1997 per soli impieghi turistici. Per questa serie di relazioni \u00e8 in uso la stazione di Nurri, posta a nord del borgo, che viene collegata agli altri centri lungo la ferrovia su base quasi giornaliera d'estate e a calendario nei mesi immediatamente precedenti e successivi. Nel comune era inoltre attiva la fermata di Strintaxolu, in disuso dopo la chiusura della ferrovia al traffico ordinario."}
{"id": "2305515", "revid": "767487", "url": "https://it.wikipedia.org/wiki?curid=2305515", "title": "Hed PE", "text": "Hed PE (reso graficamente come (h\u0259d)pe) \u00e8 il primo album in studio del gruppo musicale statunitense omonimo, pubblicato il 12 agosto 1997 dalla Jive Records.\nIl disco.\nMolte delle canzoni che compongono il disco sono ri-registrazioni di brani provenienti dall'EP \"Church of Realities\". Lo stile musicale dell'album \u00e8 una fusione tra l'hardcore melodico e il rap, ma include anche elementi provenienti dal funk, jazz e heavy metal."}
{"id": "2305516", "revid": "110157", "url": "https://it.wikipedia.org/wiki?curid=2305516", "title": "Hoszt\u00f3t", "text": "Hoszt\u00f3t \u00e8 un comune dell'Ungheria di 98 abitanti (dati 2001). \u00c8 situato nella provincia di Veszpr\u00e9m."}
{"id": "2305517", "revid": "1442080", "url": "https://it.wikipedia.org/wiki?curid=2305517", "title": "Pallavolo maschile ai Giochi panafricani", "text": "Il campionato di pallavolo maschile ai Giochi panafricani si svolge con una cadenza di ogni quattro anni durante i Giochi panafricani. Introdotto nei giochi nel 1965, alla competizione partecipano un totali di 12 squadre nazionali africane."}
{"id": "2305518", "revid": "767487", "url": "https://it.wikipedia.org/wiki?curid=2305518", "title": "Iszk\u00e1z", "text": "Iszk\u00e1z \u00e8 un comune dell'Ungheria di 399 abitanti (dati 2001). \u00c8 situato nella provincia di Veszpr\u00e9m."}
{"id": "2305521", "revid": "36426", "url": "https://it.wikipedia.org/wiki?curid=2305521", "title": "Quartiere ENEL (Sasso Pisano)", "text": ""}
{"id": "2305523", "revid": "36426", "url": "https://it.wikipedia.org/wiki?curid=2305523", "title": "Maestro Mino", "text": "Biografia.\nCitato dal Vasari, che non fornisce alcun dato anagrafico, \u00e8 ricordato solo per la rivalit\u00e0 che lo animava nei riguardi del suo coetaneo Paolo Romano, quasi che il biografo usasse la sua figura per far risaltare quella del rivale Paolo.\nSecondo il Vasari, tanto valente e modesto era Paolo Romano quanto insolente, arrogante e presuntuoso, era Mastro Mino (o Mino del Regno o del Reame), pi\u00f9 abile a farsi valere a parole che non con le opere. A questo riguardo il Vasari racconta l'episodio della provocazione che fece Mastro Mino ai danni di Paolo Romano quando quest'ultimo ricevette l'incarico da Pio II di realizzare alcune figure in marmo, di cui una probabilmente si pu\u00f2 identificare nella statua di \"San Paolo\" poi posta all'inizio del ponte Sant'Angelo da Clemente VII.\nDato il prestigio della commessa, volendo Mastro Mino procacciarsela a danno del rivale, uomo mansueto e operoso, lo torment\u00f2 con ogni provocazione possibile nell'intento di indurlo a rinunciare, arrivando anche a dire di essere disposto a scommettere 1000 ducati, poi prudentemente ridotti a soli 100, che Paolo Romano non solo non sarebbe stato in grado di soddisfare l'alto committente, ma neppure avrebbe osato accettare tale importante commissione. Invece il Romano non solo accett\u00f2 l'incarico ma lo condusse a cos\u00ec ottimo risultato da esserne molto lodato, di modo che Mastro Mino perse insieme ai ducati anche la reputazione. \nIl Vasari ascrive alcune opere a Mastro Mino che invece vanno attribuite sia a Paolo Romano che a Mino da Fiesole. Tra queste, un'opera perduta \u00e8 una sepoltura realizzata a Montecassino per i monaci neri (benedettini cosiddetti \"dall'abito talare nero\") del regno di Napoli."}
{"id": "2305525", "revid": "110157", "url": "https://it.wikipedia.org/wiki?curid=2305525", "title": "J\u00e1sd", "text": "J\u00e1sd \u00e8 un comune dell'Ungheria di 839 abitanti (dati 2001). \u00c8 situato nella provincia di Veszpr\u00e9m."}
{"id": "2305528", "revid": "110157", "url": "https://it.wikipedia.org/wiki?curid=2305528", "title": "Sella di Leonessa", "text": "La Sella di Leonessa \u00e8 un passo stradale appenninico che si trova sull'Appennino centrale a quota 1890\u00a0m s.l.m. lungo la strada provinciale 10 della Vallonina, in prossimit\u00e0 della vetta del monte Terminillo, all'interno del territorio del comune di Leonessa (RI).\nDescrizione.\nLa strada provinciale 10, oltre ad essere estremamente panoramica, costituisce un'opzione secondaria di collegamento tra la citt\u00e0 di Leonessa e il capoluogo Rieti, pur non essendo la via pi\u00f9 diretta. L'attraversamento dei monti Reatini sarebbe in linea d'aria il collegamento pi\u00f9 diretto, ma l'orografia montuosa e la necessit\u00e0 di salire molto in altitudine rende la Sella di Leonessa un collegamento meno conveniente rispetto a quelli che aggirano il massiccio del Terminillo (la strada statale 521 che passa per Morro Reatino, anch'essa molto tortuosa ma comunque preferibile sia per tempo di percorrenza che per minore lunghezza, e il percorso della Via Salaria passando per Posta-Antrodoco-Cittaducale, il pi\u00f9 lungo dei tre ma il pi\u00f9 lineare, e quindi anch'esso preferibile alla Sella di Leonessa). Inoltre l'accumulo di precipitazioni nevose in prossimit\u00e0 del passo, presenti tipicamente fino al mese di maggio, ne rendono possibile il transito stradale fino alla cima sostanzialmente soltanto da maggio a novembre.\nEscursionismo.\nLa Sella \u00e8 un punto di partenza per escursioni, estive e invernali, alla cima del Terminillo e a quelle dei vicini \"Monti Valloni\" ad est del massiccio. Non lontano dalla sella, sul versante est a quota 1820\u00a0m s.l.m., \u00e8 presente il Rifugio CAI Angelo Sebastiani.\nCiclismo.\nL'ascesa alla Sella di Leonessa pu\u00f2 essere intrapresa da due versanti del Terminillo: quello settentrionale (con partenza da Leonessa), percorrendo la strada provinciale 10, e quello meridionale (da Vazia-Rieti passando per Campoforogna - 1640\u00a0m s.l.m.), percorrendo prima la strada statale 4 bis del Terminillo e poi la provinciale 10.\nLa salita lungo il versante meridionale \u00e8 considerata una delle ascese pi\u00f9 dure del Centro-Italia, assieme a quella del Gran Sasso (Campo Imperatore) e del Blockhaus, sia per il dislivello totale (1390\u00a0m), che per la lunghezza (circa 21,3\u00a0km) e le pendenze (media 6,5% con punte fino al 13%). Un po' pi\u00f9 dolce, pi\u00f9 breve e con minor dislivello (15,4\u00a0km al 6,1% media con punte del 10% e 1000\u00a0m circa di dislivello) la scalata dal versante settentrionale di Leonessa.\nUn terzo versante, sterrato e altamente suggestivo/panoramico, \u00e8 quello che sale dalle \"Gole del Velino\" ad est passando per il comune di Micigliano, ricongiungendosi al percorso del versante meridionale ad 1\u00a0km circa dalla sella.\nIl passo di Sella di Leonessa costituisce una delle salite storiche del Giro d'Italia. Sebbene recentemente il Giro abbia pi\u00f9 spesso affrontato il pi\u00f9 duro versante meridionale fermandosi a Campoforogna, il transito fin sulla sella \u00e8 avvenuto l'ultima volta nel Giro d'Italia 2007 (6\u00aa tappa 18 maggio Tivoli-Spoleto).\nA livello amatoriale il transito sulla sella di Leonessa \u00e8 previsto ogni anno all'interno di una gran fondo e medio fondo che si tiene abitualmente nel mese di luglio con partenza da Rieti, giro occidentale del massiccio fino a Leonessa, la scalata del Terminillo dal versante settentrionale fino alla Sella di Leonessa lungo la Val Leonina ed infine ridiscesa a Rieti."}
{"id": "2305529", "revid": "767487", "url": "https://it.wikipedia.org/wiki?curid=2305529", "title": "Luigi Ferrari (calciatore 1940)", "text": "Carriera.\nGiocatore.\nNel 1958 esordisce in Promozione con la maglia dell'U.S. Governolese. Nell'estate del 1960 passa alla Biellese in Serie C. L'anno dopo, sempre fra i pali della Biellese.\nAl termine del campionato 1961-1962 si trasferisce al Bari, contribuendo alla promozione nella massima serie della stagione successiva. Nei campionati 1963-1964 e 1964-1965, Ferrari difende la porta del Lecce in Serie C. A partire dal 1965 fino al 1971 milita alla Reggina, che in quegli anni partecipa al campionato di Serie B.\nChiusa la parentesi professionistica, \u00e8 ritornato a Governolo e per tre campionati ha difeso la porta del San Felice sul Panaro.\nNella sua carriera Ferrari ha collezionato 103 partite in Serie B e 95 in Serie C.\nAllenatore.\nLasciato il calcio giocato, ha allenato diverse squadre di dilettanti fra le quali quella di casa, l'Ostiglia, la Poggese, la Sambenedettina e il Gazoldo."}
{"id": "2305531", "revid": "110157", "url": "https://it.wikipedia.org/wiki?curid=2305531", "title": "Kamond", "text": "Kamond \u00e8 un comune dell'Ungheria di 449 abitanti (dati 2001). \u00c8 situato nella provincia di Veszpr\u00e9m."}
{"id": "2305532", "revid": "2121138", "url": "https://it.wikipedia.org/wiki?curid=2305532", "title": "National Center for Korean Traditional Performing Arts", "text": "Il National Center for Korean Traditional Performing Arts (NCKTPA) (\"Centro nazionale per le arti dello spettacolo tradizionali coreane\"), situato a Seul, in Corea del Sud, \u00e8 la principale istituzione per l'apprendimento della musica tradizionale coreana.\nStoria.\nCon una tradizione risalente all'istituto musicale Eumseongseo del Regno di Silla nel VII secolo, il National Center for Korean Traditional Performing Arts fu fondato con la sua attuale denominazione nel 1951.\nStruttura.\nIl National Center ha strutture didattiche volte a preservare e promuovere la musica coreana tradizionale con corsi accademici, studi privati, gruppi musicali, ricerche e spettacoli. \nInsegna le musiche antiche tradizionali della Corea, compresa l'antica musica rituale di corte chiamata \"aak\" nonch\u00e9 la musica rituale eseguita per il santuario ancestrale reale di Jongmyo ed il santuario confuciano di Munmyo."}
{"id": "2305539", "revid": "287204", "url": "https://it.wikipedia.org/wiki?curid=2305539", "title": "Basketbola klubs Ventspils", "text": "Il B.K. Ventspils \u00e8 una societ\u00e0 cestistica avente sede a Ventspils, in Lettonia. Fondata nel 1994, gioca nel campionato lettone.\nDisputa le partite interne nella Ventspils Nafta Hall, che ha una capacit\u00e0 di 3.085 spettatori.\nRoster 2020-2021.\n\"Aggiornato al 9 ottobre 2020.\""}
{"id": "2305542", "revid": "125605381", "url": "https://it.wikipedia.org/wiki?curid=2305542", "title": "Rayong", "text": "Rayong () \u00e8 una citt\u00e0 maggiore \"(thesaban nakhon)\" della Thailandia di abitanti (2020). Il territorio comunale occupa una parte del distretto di Mueang Rayong in provincia di Rayong, nel gruppo regionale della Thailandia dell'Est.\nGeografia.\nTerritorio.\n\u00c8 situata sulla costa nord orientale del Golfo di Thailandia, 200\u00a0km a sud est di Bangkok.\nClima.\nLa pi\u00f9 alta media mensile delle temperature massime \u00e8 di 34,3\u00b0 ad aprile, durante la stagione secca, con un picco di 40\u00b0 registrato in quello stesso mese, mentre la pi\u00f9 bassa media mensile delle minime \u00e8 di 21,3\u00b0 a dicembre, nella stagione fresca, con un picco di 13,3\u00b0, sempre a dicembre. La media massima mensile delle precipitazioni piovose \u00e8 di 255,2\u00a0mm in ottobre, nella stagione delle piogge, con un picco giornaliero di 193\u00a0mm in ottobre. La media minima mensile \u00e8 di 5,9\u00a0mm in dicembre. La stagione fresca va da novembre a gennaio, quella secca da febbraio ad aprile e quella delle piogge da maggio a ottobre.\nSuddivisione amministrativa.\nLa citt\u00e0 di Rayong \u00e8 il comune principale del Distretto di Mueang Rayong,capoluogo della provincia omonima e uno degli 11 che formano la provincia stessa. Il distretto \u00e8 suddiviso in 15 sottodistretti (tambon), il territorio comunale occupa per intero i sottodistretti di Tha Pradu e Pak Nam e una parte di quelli di Choeng Noen e Noen Phra."}
{"id": "2305547", "revid": "256896", "url": "https://it.wikipedia.org/wiki?curid=2305547", "title": "Osservatorio Dipo", "text": "L'Osservatorio del database italiano delle perdite operative, conosciuto come \"Osservatorio Dipo\", \u00e8 un'associazione non riconosciuta, che si occupa di supportare lo sviluppo della gestione del rischio operativo.\nL'Osservatorio Dipo \u00e8 stato lanciato all'interno di ABI nel 2003, come attivit\u00e0 volta a creare una metodologia di raccolta e di scambio di informazioni sulle perdite operative sperimentate dagli aderenti. \nVi partecipano, ad oggi, circa 35 membri tra banche e gruppi bancari, per un totale di quasi 200 entit\u00e0 segnalanti.\nCompiti dell'Osservatorio.\nL'attivit\u00e0 dell'Osservatorio consiste principalmente nella gestione e manutenzione del \"Database italiano delle perdite operative\" (Dipo), una base dati che raccoglie, dal gennaio 2003, informazioni sui singoli eventi di perdita operativa subiti dalle banche aderenti, sulla base dei dati forniti dalle stesse.\nLe rielaborazioni e i risultati ottenuti dagli studi costituiscono, per le banche, materiale informativo da utilizzare per le stime e la mitigazione del fenomeno.\nMetodologia.\nA partire dagli standard individuati dal Comitato di Basilea, l'Osservatorio fornisce una classificazione degli eventi di perdita articolata su 2 livelli di Event Type:\nAlle aziende viene inoltre fornito un documento contenente le linee guida per l'individuazione del corretto Event Type di primo livello, e del relativo ET di secondo livello."}
{"id": "2305550", "revid": "287204", "url": "https://it.wikipedia.org/wiki?curid=2305550", "title": "Unione Sportiva Cagliari 1954-1955", "text": "Questa pagina raccoglie le informazioni riguardanti l'Unione Sportiva Cagliari nelle competizioni ufficiali della stagione 1954-1955."}
{"id": "2305552", "revid": "98917668", "url": "https://it.wikipedia.org/wiki?curid=2305552", "title": "Pallavolo maschile ai Giochi centramericani e caraibici", "text": "Il campionato di pallavolo maschile ai Giochi centramericani e caraibici si svolge con una cadenza di ogni quattro anni durante i Giochi centramericani e caraibici. Introdotto ai giochi nel 1930, alla competizione partecipano un totali di otto squadre appartenenti alla fascia centramericana e caraibica."}
{"id": "2305555", "revid": "23226", "url": "https://it.wikipedia.org/wiki?curid=2305555", "title": "Desposini", "text": ""}
{"id": "2305556", "revid": "2074687", "url": "https://it.wikipedia.org/wiki?curid=2305556", "title": "Marco Boschini", "text": "Personaggio \"barocco\" come non mai, \u00e8 anche stato commerciante di perle false, cartografo, disegnatore a penna, miniatore, restauratore e sensale di quadri a servizio di illustri personaggi (come il cardinale Leopoldo de' Medici).\nBiografia.\nFino a tempi recenti lo si riteneva nato a Venezia nel 1613, come indicato dal Nadal Melchiori. In realt\u00e0 alcuni studi realizzati nel 2013, in occasione di quello che si supponeva essere il quarto centenario della nascita, hanno portato al ritrovamento del suo atto di battesimo, datato 5 ottobre 1602.\nCrebbe alla bottega di Palma il Giovane, ed impar\u00f2 l'arte dell'intaglio da Odoardo Fialetti. Lavor\u00f2 ad alcune tele nella sacrestia di San Girolamo a Venezia.\nMa l'artista deve la sua fama soprattutto alla sua attivit\u00e0 di scrittore. Arguto, colto e fine critico, \u00e8 autore di diverse pubblicazioni: \"Regno tutto di Candia delineato, e parte a parte intagliato\", 1651, una descrizione del Regno di Candia; \"La Carta del navegar pitoresco\", 1660, in versi, sulle bellezze pittoriche di Venezia; \"Le miniere della pittura\", 1664 e \"Le ricche miniere della pittura veneziana\", 1674, due guide di Venezia; \"I gioielli pittoreschi. Virtuoso ornamento della citt\u00e0 di Vicenza\", 1676, guida alla citt\u00e0 di Vicenza.\nOltre ad essere critico di sicuro acume, fino ad essere indicato come \"il maggior critico del secolo\", fu anche vero e notevole scrittore, dotato di forza espressiva, lessico preciso, acutezza, sintassi accattivante.\nMor\u00ec nella sua casa di Venezia il 1\u00ba gennaio 1681 ovvero 1680 \"more veneto\", come risulta da un necrologio dell'epoca. Altre date che ci sono state tramandate, ma che ad oggi non appaiono pi\u00f9 attendibili, sono quella del 1678 (secondo il Nadal Melchiori) e del 1704.\nOpere.\nLa Carta del navegar pitoresco.\nUna delle pi\u00f9 originali opere della letteratura veneziana, fu stampata, arricchita da varie incisioni, nel 1660. La rara prima edizione \"(Venezia, Per il Baba, M.DC.LX)\", viene nel sottotitolo definita dall'autore: \"Dialogo tra un Senator Venetian deletante e un Professor de Pitura [...] compart\u00ec in oto venti con i quali la Nave venetiana vien conduta in l'alto Mar de la Pitura, come assoluta dominante de quelo a confusion de chi non intende el bossolo dela calamita\".\nNel libro, dedicato all'arciduca d'Austria Leopoldo Guglielmo, si disserta sull'arte di Tiziano, Bellini, Tintoretto, ed anche Van Dyck e Rubens. L'opera \u00e8 strutturata in otto canti (\"v\u00e9nti\"), come un Dialogo tra il Senatore (\"Ecelenza\") e il Professor do Pitura (\"Compare\", lo stesso Boschini).\nLa \"Carta\" \u00e8 una \"veneziade\", un poema scritto cio\u00e8 ad esaltazione delle virt\u00f9 veneziane. Boschini non nasconde la sua partigianeria campanilistica e per questo ricorre al dialetto: \"me par che se discorresse in toscan, o in romanesco, el saria giusto meter la virt\u00f9 veneziana int'un vaso, che ghe fasse piar l'odor de forestier; dove che la perderia quel buon gusto che rende la pi\u00f9 soave fragranza che sia in l'universo. E in fin sta ben che tute le cose sapia dal so saor\".\nL'autore si dimostra non solo provvisto di conoscenza vasta e documentata sulla pittura veneta e straniera, ma anche di sapiente giudizio critico. Convinto sostenitore del manierismo, al trinomio \"natura, arte, ingegno\", fa corrispondere \"franchezza, maniera e bizaria\", persuaso che oggetto della pittura sia la natura perfezionata dell'arte, interessata baroccamente \"a le maravegie\". Alla fine del volume un \"indice analitico\" con tutti i nomi degli artisti citati con l'indicazione dei luoghi dove si trovano le loro opere.\nLe miniere della pittura.\n\u00c8 una vera e propria guida, barocca fin dal titolo, dei capolavori artistici della citt\u00e0 di Venezia. Pubblicata nel 1664, \u00e8 per\u00f2 molto pi\u00f9 nota la seconda edizione \"Le ricche Miniere della Pittura veneziana\", del 1674.\nSono elencate e descritte le pitture visibili nelle chiese, nelle confraternite, negli edifici pubblici dei sei sestieri della citt\u00e0. Rispetto alle guide artistiche pubblicate in Italia tra il Seicento e il Settecento, questa di Boschini assume un posto di prim'ordine per la ricchezza e la precisione informativa. E tuttavia il libro \u00e8 qualcosa in pi\u00f9 di una mera \"guida turistica\", per l'acume critico con cui l'autore riesce a cogliere l'essenza artistica di un Tiziano o di un Tintoretto.\nRispetto alla precedente \"Carta del navegar pitoresco\" questa \u00e8 opera pi\u00f9 pensata e pacata: convenzionale nella parte teorica, lo scrittore \u00e8 comunque capace di notazioni acute e di sensibilit\u00e0 quasi moderna. Nel 1733 Anton Maria Zanetti ne diede alle stampe un rifacimento: \"Descrizione di tutte le pubbliche pitture della citt\u00e0 di Venezia\"."}
{"id": "2305566", "revid": "767487", "url": "https://it.wikipedia.org/wiki?curid=2305566", "title": "Burauen", "text": "Burauen \u00e8 una municipalit\u00e0 di Seconda classe delle Filippine, situata nella Provincia di Leyte, nella Regione di Visayas Orientale.\nBurauen \u00e8 formata da 77 baranggay:"}
{"id": "2305568", "revid": "117941891", "url": "https://it.wikipedia.org/wiki?curid=2305568", "title": "Lopburi", "text": "Lopburi \u00e8 una citt\u00e0 della Thailandia situata circa 150\u00a0km a nord Bangkok. Il suo territorio \u00e8 compreso nel distretto di Mueang Lopburi, che \u00e8 il capoluogo della provincia di Lopburi.\nStoria.\nReperti archeologici rinvenuti nella zona della citt\u00e0, attestano l'esistenza di insediamenti umani risalenti all'et\u00e0 del Bronzo e di diverse citt\u00e0 preistoriche. L'antico nome di Lopburi era Lavo, fu fondata tra il V ed il VII secolo d.C. e fu un'importante citt\u00e0-Stato durante il periodo Dvaravati, quando il popolo mon estese la sua influenza sull'odierna Thailandia Centrale. Secondo gli annali cinesi, il Regno di Lavo invi\u00f2 tributi agli imperatori della Dinastia Tang (618\u2013907) e a quelli della dinastia Song (960\u20131279). Il regno venne anche descritto da Marco Polo con il nome di Locak. In questo periodo vennero realizzati numerosi stupa, nello stile denominato Dvaravati.\nLavo divenne uno Stato vassallo dell'Impero Khmer tra il X ed il XIII secolo, la maggior parte degli antichi monumenti della citt\u00e0 sono perci\u00f2 in stile khmer. Attorno alla met\u00e0 del XIV secolo, Ramathibodi I spos\u00f2 le figlie dei re di Lavo e di Suphannaphum, un'altra \"mueang\" dei mon chiamata anche Uthong, situata nell'odierna provincia di Suphanburi. Divenne sovrano dei due Stati e nel 1350 fond\u00f2 Ayutthaya, capitale del regno omonimo nato dalla fusione di Lavo e Suphannaphum.\nPer alcuni decenni, Lavo divenne un principato del nuovo regno e perse gradualmente la sua importanza fino a quando, nel 1664, il re di Ayutthaya Narai ne fece la capitale estiva ed affid\u00f2 ad architetti francesi la ristrutturazione del vecchio palazzo del governatore. Dopo che il palazzo fu completato, Narai vi soggiorn\u00f2 8 mesi all'anno.\nAlla morte di Narai, Lavo ebbe un lungo periodo di declino e gli edifici caddero in rovina. Fu il re Mongkut, nel XIX secolo, a cambiare il nome Lavo in Lopburi e a ristrutturarla facendone una citt\u00e0 reale. Fu profondamente ristrutturata nel 1937 per volere del primo ministro thailandese Plaek Pibulsonggram, che intese farne il centro militare del paese.\nLuoghi d'interesse.\nPhra Prang Sam Yot.\nVicino alla stazione ferroviaria si trova un tempio induista costruito in stile khmer, che testimonia la profonda influenza indiana nell'Antico Siam.\nIl tempio comprende tre \"prang\" costruiti in mattoni, laterite e pietra, collegati tra loro da corridoi, che rappresentano le divinit\u00e0 principali della trinit\u00e0 induista. Tra le sculture visibili ancora oggi vi \u00e8 quella di un eremita con le mani sulle ginocchia, mentre tra le decorazioni spiccano quelle in stucco con motivi non Khmer, ma di un'influenza Dvaravati.\nIl tempio \u00e8 famoso anche per le centinaia di macachi che lo abitano e che vengono nutriti dalla popolazione locale, in particolare durante il \"Festival della scimmia\" in novembre.\nIl nome del santuario significa \u00abIl Santuario delle Tre Cime\u00bb.\nBaan Vichayen.\nIl re Narai fece costruire \"Baan Vichayen\", elegante residenza per il cavaliere di Chaumount che in seguito fu abitata da Constantine Phaulkon, l'avventuriero greco diventato il consigliere pi\u00f9 influente del re, che venne chiamato \"Vichayen\" dai siamesi.\nDusit Sawan Thanya Maha Prasat.\nEra l'edificio che ospitava il trono, situato in una grande sala per le udienze, dove il re Narai incontrava le delegazioni estere.\nRappresenta un tipico esempio dell'incrocio tra le architetture occidentali e siamese nel periodo di Ayutthaya.\nPhra Narai Ratchanivet.\nConosciuto anche come Palazzo del re Narai, fu costruito nel XVII secolo con l'ausilio di architetti francesi ed italiani ed era la residenza estiva del sovrano. Ristrutturato nel 1856 dal re Rama IV Mongkut, nel 1924 fu trasformato in museo.\nPhra Sriratana Mahathat.\nSi pu\u00f2 considerare il pi\u00f9 vasto complesso monumentale della citt\u00e0, comprendente una famosa pagoda. In queste strutture si nota il passaggio da uno stile di Lopburi, quello definito \"stile del Bayon\" (sec. XII), ad uno thai vero e proprio (sec. XIV)."}
{"id": "2305572", "revid": "757396", "url": "https://it.wikipedia.org/wiki?curid=2305572", "title": "Profesionalen Basketbolen klub Akademik", "text": "Il P.B.K. Akademik era una societ\u00e0 cestistica avente sede a Sofia, in Bulgaria. Fondata nel 1947, gioca nel campionato bulgaro.\nDisputa le partite interne nella Universiada Hall, che ha una capacit\u00e0 di 3.000 spettatori."}
{"id": "2305574", "revid": "300067", "url": "https://it.wikipedia.org/wiki?curid=2305574", "title": "PBC Lukoil Academic", "text": ""}
{"id": "2305575", "revid": "178076", "url": "https://it.wikipedia.org/wiki?curid=2305575", "title": "Distributario", "text": ""}
{"id": "2305576", "revid": "72396", "url": "https://it.wikipedia.org/wiki?curid=2305576", "title": "Istituto addestramento lavoratori", "text": "LIstituto Addestramento Lavoratori (IAL) \u00e8 un ente di formazione italiano fondato nel 1955 per iniziativa del sindacato Cisl. Oggi \u00e8 conosciuto come IAL Nazionale.\nFondazione.\nIAL nasce come ente della Cisl per la formazione, la qualificazione e l'aggiornamento professionale, culturale e sociale dei lavoratori. IAL Nazionale nasce dalla trasformazione dello IAL originario in societ\u00e0 a responsabilit\u00e0 limitata con la qualifica di impresa sociale, ai sensi del d.lgs. 24 marzo 2006, n. 1. Con questa nuova veste, la Societ\u00e0 nazionale \u00e8 operativa a partire dal novembre 2011.\nIAL Nazionale.\nIAL - Innovazione Apprendimento Lavoro Nazionale S.r.l impresa sociale \u00e8 iscritta al Registro delle Imprese della Camera di Commercio Industria Artigianato e Agricoltura di Roma, sezione Ordinaria e sezione Imprese Sociali. Ha sede legale a Roma, in Via Trionfale, 101 (Roma) ed ha istituito proprie rappresentanze a Stoccarda (Germania) in Charlottenstra\u00dfe, 25, e a Sofia (BG) in Via Dundukov, 5. IAL \u00e8 presente con sedi locali anche in molte regioni d'Italia: Abruzzo, Basilicata, Calabria, Campania, Emilia-Romagna, Friuli-Venezia Giulia, Lazio, Lombardia, Marche, Molise, Piemonte, Puglia, Sardegna, Sicilia, Toscana, Umbria, Valle d'Aosta.\nIAL Nazionale esercita funzioni di rappresentanza e di coordinamento, espressamente delegate sulla base di autonome decisioni, di 14 IAL Regionali S.r.l. imprese sociali, delle quali \u00e8 socio, e di 2 S.r.l. Regionali imprese sociali controllate. IAL Nazionale inoltre \u00e8 socio di maggioranza del CESOS S.r.l. impresa sociale. L'insieme delle strutture costituisce un sistema nazionale a rete, che condivide valori, le motivazioni sociali e culturali, le scelte strategiche e gli stili fortemente partecipativi di governance. Oltre alle funzioni di rappresentanza generale, a Innovazione Apprendimento Lavoro Nazionale sono espressamente delegate dalle S.r.l. Regionali anche quelle inerenti alla formazione dei dipendenti, dei quadri e del management; il coordinamento delle attivit\u00e0 settoriali e interregionali e l'audit sullo stato patrimoniale e finanziario di tutte le societ\u00e0.\nIAL Nazionale \u00e8 riconosciuto e accreditato dal Ministero del Lavoro e delle Politiche Sociali (L. 14 febbraio 1987, n. 40) ed \u00e8 iscritto al Registro delle associazioni e degli enti che svolgono attivit\u00e0 a favore degli immigrati (DPR 31 agosto 1999, n. 394, art. 54); \u00e8 inoltre accreditato presso i Fondi Interprofessionali per la Formazione Continua. \u00c8 inoltre certificato da RWT\u00dcV per la qualit\u00e0 UNI EN ISO 9001:2000, settore EA 37 ed applica le disposizioni relative alla salute e sicurezza nei luoghi di lavoro di cui al decreto legislativo n.81/2008 integrato con il decreto legislativo n.106/09 e ss.mm.ii."}
{"id": "2305577", "revid": "300067", "url": "https://it.wikipedia.org/wiki?curid=2305577", "title": "Lukoil Academic", "text": ""}
{"id": "2305578", "revid": "94647", "url": "https://it.wikipedia.org/wiki?curid=2305578", "title": "Effluente", "text": "Un effluente (o \"distributario\" o, pi\u00f9 raramente, \"defluente\") \u00e8, in idrografia, un corso d'acqua che a seguito di una biforcazione fluviale si allontana dal fiume principale scaricando parte della sua portata. Il termine non va confuso con quello di emissario, con il quale si intende in genere il corso d'acqua che esce da un lago.\nEffluenti naturali e artificiali.\nIn natura questo fenomeno si osserva in corrispondenza delle zone deltizie, dove il corso d'acqua principale si biforca in numerosi rami secondari. Altri effluenti sono i canali artificiali che si originano da corsi d'acqua naturali captandone parte delle acque in genere tramite traverse regolate da paratoie.\nUn canale artificiale pu\u00f2 essere al contempo effluente di un fiume ed affluente di un altro fiume, come ad esempio il canale Cavour, che si origina dal fiume Po in provincia di Torino e convoglia nel Ticino la portata idrica che residua dall'attraversamento dell'area risicola vercellese e novarese.\nPu\u00f2 anche verificarsi il caso in cui un effluente risulti anche affluente dello stesso corso d'acqua dal quale ha avuto origine, gettandosi in esso pi\u00f9 o meno a valle dell'incile.. \nEsempi.\nAmerica del Sud.\nIl fiume Casiquiare in Venezuela \u00e8 un corposo effluente dell'Orinoco e confluisce nel Rio Negro, maggiore affluente del Rio delle Amazzoni."}
{"id": "2305580", "revid": "300067", "url": "https://it.wikipedia.org/wiki?curid=2305580", "title": "Lukoil Akademik", "text": ""}
{"id": "2305582", "revid": "300067", "url": "https://it.wikipedia.org/wiki?curid=2305582", "title": "PBC Akademic Sofia", "text": ""}
{"id": "2305585", "revid": "6923", "url": "https://it.wikipedia.org/wiki?curid=2305585", "title": "Carnielli", "text": "La Carnielli \u00e8 un'azienda italiana specializzata nella produzione di biciclette, motoveicoli e successivamente di attrezzatura per l'home fitness.\nStoria.\nL'azienda viene fondata da Teodoro Carnielli nel 1909 a Serravalle di Vittorio Veneto (Treviso).\nNegli anni '50 costruisce ciclomotori da 50 cc e motoleggere con motore a 2 tempi nelle cilidrate di 75, 98 e 125 cc, compresi anche piccoli motocarri con motori NSU e scooter contraddistinti dal nome Vittoria. Nel 1957 fa uso anche dei motori della Lambretta 48.\nNel 1964 viene realizzata la prima bicicletta pieghevole \"Graziella\", divenuta iconica; si caratterizza da subito per la sua eleganza e il design originale, ed \u00e8 riconoscibile per l'innovativa struttura senza canne orizzontali, con lo snodo centrale che ne permette la chiusura.\nLa Moto-Graziella, piccolo ciclomotore prodotto dalla stessa industria, viene messo in commercio dal 1968 al 1979.\n\u00c8 stata l'azienda che ha brevettato la Cyclette e la \"Graziella\"; essa aveva inoltre la propriet\u00e0 del marchio Bottecchia fino alla met\u00e0 degli anni '90, con la vendita del settore cicli; l'azienda mantenne invece il settore fitness, cambiando nome societario in \"Carnielli Fitness S.p.A.\".\nOggi l'azienda produce, oltre a biciclette, prodotti per l'esercizio fisico a casa, come tapis roulant, vogatori e cyclette."}
{"id": "2305588", "revid": "287204", "url": "https://it.wikipedia.org/wiki?curid=2305588", "title": "Mahisasaka", "text": ""}
{"id": "2305589", "revid": "599", "url": "https://it.wikipedia.org/wiki?curid=2305589", "title": "J\u00fcrgen Moser", "text": ""}
{"id": "2305590", "revid": "97701", "url": "https://it.wikipedia.org/wiki?curid=2305590", "title": "Ta\u00edno", "text": ""}
{"id": "2305591", "revid": "92920", "url": "https://it.wikipedia.org/wiki?curid=2305591", "title": "Everly Brothers", "text": ""}
{"id": "2305593", "revid": "478814", "url": "https://it.wikipedia.org/wiki?curid=2305593", "title": "Saraburi", "text": "Saraburi () \u00e8 una citt\u00e0 minore \"(thesaban mueang)\" della Thailandia di abitanti (2020). Il territorio comunale occupa una parte del distretto di Mueang Saraburi, che \u00e8 capoluogo della provincia omonima, nel gruppo regionale della Thailandia Centrale. \u00c8 situata circa 130\u00a0km a nord Bangkok."}
{"id": "2305594", "revid": "1478699", "url": "https://it.wikipedia.org/wiki?curid=2305594", "title": "Roberto Battelli", "text": "Biografia.\nFiglio del giornalista veneto Ettore, nacque a Pola nell'odierna Croazia. Al'et\u00e0 di 5 anni si trasfer\u00ec con la famiglia a Capodistria nell'odierna Slovenia, dove frequent\u00f2 la scuola elementare e media di lingua italiana. Ha studiato filosofia e letteratura comparata presso la Facolt\u00e0 di Lettere dell'Universit\u00e0 di Lubiana. \nPoi si iscrisse alla Facolt\u00e0 di Arte dell'Universit\u00e0 di Lubiana ma non complet\u00f2 gli studi. Nel 1975 cominci\u00f2 a collaborare con Telecapodistria, televisione della minoranza italiana e dal 1988 cominci\u00f2 a collaborare con La Voce del Popolo, quotidiano della minoranza italiana. Nel 1990 venne eletto per la prima volta al parlamento sloveno poco dopo l'indipendenza della Slovenia dalla Jugoslavia. Ha contribuito a redigere una carta dei diritti della minoranza italiana e della minoranza ungherese in Slovenia. \u00c8 stato rieletto al parlamento sloveno nel 1992, 1996, 2000, 2004, 2008, 2011 e 2014 sempre nella circoscrizione numero 9 (Capodistria, Isola d'Istria, Pirano)."}
{"id": "2305595", "revid": "767487", "url": "https://it.wikipedia.org/wiki?curid=2305595", "title": "Calubian", "text": "Calubian \u00e8 una municipalit\u00e0 di Quarta classe delle Filippine, situata nella Provincia di Leyte, nella Regione di Visayas Orientale.\nCalubian \u00e8 formata da 53 baranggay:"}
{"id": "2305596", "revid": "122246", "url": "https://it.wikipedia.org/wiki?curid=2305596", "title": "Pallavolo maschile ai Giochi dei piccoli stati d'Europa", "text": "Il campionato di pallavolo maschile ai Giochi dei piccoli stati d'Europa si svolge con una cadenza di ogni due anni durante i Giochi dei piccoli stati d'Europa. Introdotto nei giochi nel 1987, alla competizione partecipano un totale di 6 squadre nazionali europee degli stati con meno di un milione di abitanti."}
{"id": "2305601", "revid": "2105726", "url": "https://it.wikipedia.org/wiki?curid=2305601", "title": "Collegio Augustinianum", "text": "Il Collegio Augustinianum \u00e8 il collegio fondato a Milano da Padre Agostino Gemelli nel 1933, al fine di offrire la possibilit\u00e0 di studiare all'Universit\u00e0 Cattolica del Sacro Cuore a studenti capaci e meritevoli, fuori sede, mettendo a disposizione un alloggio durante il periodo degli studi universitari.\nGemelli, fin dalla sua fondazione, guard\u00f2 al Collegio come una realt\u00e0 pienamente inserita nell\u2019ateneo. Ci\u00f2 \u00e8 testimoniato dallo stesso fatto che il fondatore dell\u2019Universit\u00e0 Cattolica decise di adottare il nome \u00abcollegio\u00bb invece di \u00abpensionato\u00bb, \u00abper ricollegarsi alle antiche e gloriose tradizioni medioevali che testimoniavano le materne cure colle quali la Chiesa fece sorgere tali istituzioni a fianco della Universit\u00e0\u00bb. Negli anni il Collegio Augustinianum cos\u00ec \u00e8 divenuto parte integrante della vita dell\u2019universit\u00e0, nella formazione e nella crescita culturale e spirituale dei suoi studenti.\nStoria e caratteristiche.\nIl collegio Augustianum venne fondato nel 1933 da Padre Agostino Gemelli. Gemelli, fin dalla sua fondazione, guard\u00f2 al Collegio come una realt\u00e0 pienamente inserita nell\u2019ateneo. Ci\u00f2 \u00e8 testimoniato dallo stesso fatto che il fondatore dell\u2019Universit\u00e0 Cattolica decise di adottare il nome \u00abcollegio\u00bb invece di \u00abpensionato\u00bb, \u00abper ricollegarsi alle antiche e gloriose tradizioni medioevali che testimoniavano le materne cure colle quali la Chiesa fece sorgere tali istituzioni a fianco della Universit\u00e0\u00bb. Negli anni il Collegio Augustinianum cos\u00ec \u00e8 divenuto parte integrante della vita dell\u2019universit\u00e0, nella formazione e nella crescita culturale e spirituale dei suoi studenti. Il Collegio Augustinianum si trovava e si trova tuttora in Via Ludovico Necchi, accanto all'Universit\u00e0 Cattolica del Sacro Cuore; nella stessa via si trovavano il Collegio Marianum e la Domus Nostra (la residenza universitaria dei docenti). Inizialmente la direzione del collegio venne affidata agli Assistenti Ecclesiastici dell'Universit\u00e0 Cattolica, per poi passare ad una direzione laica affiancata da un Assistente Spirituale. Sin dalla sua fondazione, il collegio si divise in due sezioni: la prima (\"Augustinianum\" propriamente detto) ospitava gli studenti laici, la seconda (\"Ludovicianum\") dedicata agli studenti che avrebbero intrapreso la carriera sacerdotale. Oggi il Collegio Ludovicianum \u00e8 struttura autonoma, ubicata nella vicina Via San Vittore e ospita, come l'Istituzione da cui gemma, studenti laici di tutte le Facolt\u00e0.Con le contestazioni del 1968, il collegio venne trasferito nella periferia di Milano in Via Giovanni da Cermenate prima, e in Via Osimo dopo, per evitare che venisse coinvolto ulteriormente nelle manifestazioni studentesche e politiche, che proprio dai suoi ospiti avevano avuto primo impulso. Direttore del Collegio dal 1968 al 1970 fu un suo illustre ex studente, Roberto Ruffilli.\nNel 1992, il rettore della Cattolica Adriano Bausola - ex studente del collegio - decise di riportare l'Augustinianum in via Necchi, nell'antica sede del Collegio Marianum: le stanze della struttura originaria sono oggi destinate a uffici universitari.\nOggi i membri della direzione del collegio sono personalit\u00e0 appartenenti al mondo accademico. L'assistente spirituale \u00e8 un sacerdote appartenente al Centro Pastorale. La gestione logistica del Collegio Augustinianum invece \u00e8 esercitata direttamente dall'Universit\u00e0 Cattolica attraverso EDUCatt , la fondazione che ha lo scopo di attuare il diritto allo studio secondo le direttive nazionali e regionali.\nNel tempo sono cambiate altres\u00ec le modalit\u00e0 con le quali gli studenti possono ottenere l\u2019ammissione in Augustianum.\nOriginariamente l\u2019ingresso in collegio era subordinato al superamento di \u00a0prove scritte e di un colloquio orale con gli \"Assistenti Ecclesiastici\" dell'Universit\u00e0 Cattolica del Sacro Cuore: per poter partecipare ai concorsi era necessaria una lettera di presentazione del proprio parroco o vescovo. Inoltre lo studente che volesse essere riammesso doveva sostenere - entro la sessione autunnale - tutti gli esami del proprio anno di corso, con medie di voto altissime. \nOggi i posti sono assegnati tramite una graduatoria che tiene conto dei seguenti criteri di valutazione: voto di maturit\u00e0 e valutazione da parte della commissione in seguito a colloquio orale.\nAttualmente presso la sede di Milano dell\u2019Universit\u00e0 Cattolica, gli studenti che optano per le soluzioni abitative offerte dall\u2019ateneo possono scegliere se soggiornare in un Collegio, fra questi chiaramente il Collegio Augustinum, oppure in una Residenza. I Collegi si differenziano dalle residenze universitarie in virt\u00f9 di un progetto formativo mirato alla crescita dello studente a 360\u00b0. \nL\u2019attuazione del suddetto Progetto Formativo passa attraverso l\u2019organizzazione di numerose attivit\u00e0, finalizzate ad una crescita culturale, umana e spirituale della persona. L\u2019Augustinaum ha cos\u00ec ospitato nelle sue conferenze personaggi di grande rilievo della vita politica e sociale italiana. \nIl Collegio Augustinianum si propone di integrare le, seppur preziose, conoscenze derivanti dagli studi accademici, con gli insegnamenti che la vita in comunit\u00e0 pu\u00f2 garantire. In collegio infatti gli studenti sono chiamati non solo all'impegno universitario (partecipazione alle lezioni, sostenimento degli esami), ma soprattutto alla partecipazione alla vita collegiale (attivit\u00e0 culturali promosse dall'Universit\u00e0 e dalla direzione, attivit\u00e0 pastorali). A tal proposito, ogni anno l\u2019Augustianum stila il \"Bilancio di Missione\", al fine di dare testimonianza delle numerose attivit\u00e0 svolte.\nNegli anni Sessanta era attiva l'associazione \"Antichi studenti dell'Augustinianum, formata da ex studenti del collegio, con lo scopo mantenere vivo fra gli associati lo spirito creato negli anni di collegio anche nella vita adulta, all'insegna dei valori propri della libert\u00e0 di pensiero e della fede cristiana. L'associazione riprese le proprie attivit\u00e0 nel 1996 e da allora ogni anno assegna alcuni premi:"}
{"id": "2305608", "revid": "757396", "url": "https://it.wikipedia.org/wiki?curid=2305608", "title": "Donar Groningen", "text": "Il Donar \u00e8 una societ\u00e0 cestistica olandese di Groninga.\nLa sezione cestistica, fondata nel 1951 all'interno di una polisportiva esistente sin dal 1881, gioca nel campionato olandese.\nDisputa le partite interne nel MartiniPlaza, che ha una capacit\u00e0 di 4.350 spettatori."}
{"id": "2305609", "revid": "339392", "url": "https://it.wikipedia.org/wiki?curid=2305609", "title": "MPC Capitals", "text": ""}
{"id": "2305610", "revid": "73843", "url": "https://it.wikipedia.org/wiki?curid=2305610", "title": "Trat", "text": "Trat () \u00e8 una citt\u00e0 minore \"(thesaban mueang)\" della Thailandia di abitanti (2020). Il territorio comunale occupa una parte del Distretto di Mueang Trat, che \u00e8 il capoluogo della Provincia di Trat, nel gruppo regionale della Thailandia dell'Est.\nGeografia fisica.\nTerritorio.\nLa citt\u00e0 \u00e8 situata 319\u00a0km di strada a sudest di Bangkok; il centro cittadino \u00e8 a una dozzina di chilometri dalla costa nord orientale del Golfo di Thailandia, a circa 25-30\u00a0km dal confine cambogiano e il valico di frontiera si trova a 91\u00a0km di strada verso sud-sudest. Il territorio \u00e8 pianeggiante e i rilievi pi\u00f9 vicini sono i Monti Cardamomi, che segnano il confine con la Cambogia. La parte orientale della citt\u00e0 \u00e8 attraversata dall'omonimo fiume Trat\nClima.\nLe temperature massime non subiscono grandi variazioni nel corso dell'anno, mentre sono pi\u00f9 rilevanti le variazioni delle temperature minime. La temperatura media mensile massima \u00e8 di 33,2\u00b0 ad aprile, durante la stagione secca, con un picco di 38,2\u00b0 registrato a marzo, mentre la media mensile minima \u00e8 di 21,8\u00b0 a gennaio, nella stagione fresca, con un picco di 15,8\u00b0 a dicembre. La media massima mensile delle precipitazioni piovose \u00e8 di 1940,4\u00a0mm in agosto, nella stagione delle piogge, con un picco giornaliero di 445,5\u00a0mm in luglio. La media minima mensile \u00e8 di 21,3\u00a0mm in dicembre. La stagione fresca va da novembre a gennaio, quella secca da febbraio ad aprile e quella delle piogge da aprile a ottobre.\nOrigini del nome.\nSi ritiene che il nome Trat derivi da \"krad\", , un albero particolarmente diffuso in passato nella zona usato per fare scope.\nStoria.\nAttorno al 1600, Trat era un villaggio chiamato Bang Phra. Dopo la caduta del Regno di Ayutthaya nel 1767 per mano dei birmani, il generale Taksin raccolse truppe nella zona costiera dell'odierna Thailandia del Nordest e si spinse fino a Trat, dove il governo locale e la popolazione gli assicurarono truppe e rifornimenti. Vi erano inoltre diverse giunche di mercanti cinesi che si rifiutarono di riconoscere la sua autorit\u00e0, Taksin li sottomise e con le loro giunche ingross\u00f2 notevolmente la propria flotta. La citt\u00e0 contribu\u00ec in questo modo alla riunificazione del Siam da parte di Taksin, che nel 1768 fu incoronato sovrano del Regno di Thonburi.\nDurante il regno di re Rama V, verso la fine dell'Ottocento il Siam fu sconfitto nella guerra franco-siamese e dovette rinunciare a enormi territori in Laos e in Cambogia. I siamesi non rispettarono i termini stabiliti per ritirare le proprie truppe e i francesi occuparono Chanthaburi. Dopo qualche anno il Siam cedette la provincia di Trat all'Indocina francese in cambio del ritiro da Chanthaburi delle truppe di occupazione. Con il trattato del 23 marzo 1907, il governo siamese cedette ai francesi le province cambogiane di Siem Reap, Battambang e Sisophon e ottenne in cambio la restituzione di Trat e altri territori. Da allora gli abitanti di Trat festeggiano il 23 marzo come il giorno dell'indipendenza e, in ricordo di quell'evento, all'interno del municipio fu posta una statua di Rama V per ringraziarlo di aver riportato Trat nel Siam.\nNelle acque al largo di Trat, il 7 gennaio 1941 fu combattuta la battaglia di Koh Chang nel quadro della guerra franco-thailandese. I thai subirono le maggiori perdite con l'affondamento di tre navi militari ma riuscirono a respingere l'attacco francese, e il 17 marzo viene celebrato in citt\u00e0 come il giorno dedicato alla Marina militare e ai marinai che sacrificarono le proprie vite per proteggere il Paese."}
{"id": "2305613", "revid": "23057760", "url": "https://it.wikipedia.org/wiki?curid=2305613", "title": "Ducato sabaudo", "text": ""}
