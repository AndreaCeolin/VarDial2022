{"id": "2281122", "revid": "599013", "url": "https://it.wikipedia.org/wiki?curid=2281122", "title": "Andrea Cottini", "text": "Carriera.\nCresciuto nel che lo lancia in Serie B nel 1995, con gli umbri gioca 12 partite nella Serie A 1996-1997, rimanendo in biancorosso fino al 1998.\nIn seguito milita nell', nel , nella , nella , nella e nella . Nella sua lunga carriera professionistica, non ha segnato alcuna rete in campionato.\nNel 2009 scende in Serie D nella . Prosegue quindi la carriera tra i dilettanti umbri con Subasio, Nestor e Tavernelle."}
{"id": "2281126", "revid": "121537127", "url": "https://it.wikipedia.org/wiki?curid=2281126", "title": "Volga-Dnepr", "text": "Volga-Dnepr (in russo \u00ab\u0410\u0432\u0438\u0430\u043a\u043e\u043c\u043f\u0430\u043d\u0438\u044f\u00ab \u0412\u043e\u043b\u0433\u0430-\u0414\u043d\u0435\u043f\u0440 \u00bb) \u00e8 una compagnia aerea cargo con sede a Ulyanovsk, Russia. Opera voli charter di trasporto merci, ma \u00e8 specializzata in operazioni di carico \"fuori misura\" utilizzando la pi\u00f9 grande flotta al mondo di Antonov An-124 Ruslan. La sua base principale \u00e8 presso l'Aeroporto di Ul'janovsk-Vosto\u010dnyj.\nStoria.\nLa compagnia aerea \u00e8 stata fondata nell'agosto del 1990 da Aviastar, Antonov e Motor Sich. Ha iniziato le operazioni nell'ottobre del 1991 trasportando un carico da 120 tonnellate da Amsterdam ad Almaty; in seguito \u00e8 diventata partner della filiale inglese della compagnia cargo australiana HeavyLift Cargo Airlines.\nNell'aprile del 2000 l'azienda privata russa \"Kaskol\" ha acquisito una partecipazione del 48% nella compagnia ma, alla del 2005, ha ceduto la sua quota azionaria a causa di disaccordi sulla strategia gestionale.\nA partire dal 2003 la compagnia inizia ad operare voli charter per conto della United States Air Force, trasportando equipaggiamenti diretti in Iraq e Afghanistan. Nel 2005 attiva una sussidiaria basata a Houston con lo scopo di fornire un An-124 alla USAF in caso di grandi emergenze nazionali.\nVolga-Dnepr \u00e8 una holding a cui appartengono 11 societ\u00e0. Nel 2004 \u00e8 stata fondata AirBridgeCargo Airlines per fornire servizi regolari di trasporto merci tra Europa, Asia e Stati Uniti. Nel 2005 costituisce Ruslan Salis, una joint venture con Antonov Airlines, tramite cui opera voli strategici per la NATO nell'ambito europeo.\nSecondo la rivista specialistica \"Moscow Defense Brief\", Volga-Dnepr ha trasportato negli ultimi 18 anni grandi escavatori, yacht, rampe di lancio per missili, aerei ed elicotteri, elefanti e balene, parti di centrale elettrica e l'intera collezione di un museo.\nNel 2008, Volga-Dnepr ha trasportato componenti della stazione spaziale internazionale per conto dell'Agenzia Spaziale Giapponese, dal Giappone al Kennedy Space Center in Florida. In ottobre 2014 ha trasportato il satellite argentino ARSAT-1 dall'Argentina al Centro Spaziale Guyanese.\nNel 2011 il gruppo Volga-Dnepr ha comprato la compagnia aerea russa ATRAN Cargo Airlines.\nFlotta.\nLa flotta di Volga-Dnepr ad aprile 2020 comprende i seguenti velivoli (et\u00e0 media 22.2 anni):"}
{"id": "2281127", "revid": "767487", "url": "https://it.wikipedia.org/wiki?curid=2281127", "title": "Mario Pagotto", "text": "Carriera.\nCalciatore.\nTerzino metodista, giunto ad alti livelli solamente a 25 anni, per oltre un decennio \u00e8 una colonna della difesa del a lungo dominatore del campionato italiano, componendo con Secondo Ricci una celebre ed efficace coppia difensiva. Con i felsinei conquista tre scudetti, oltre al Torneo Internazionale dell'Expo Universale di Parigi 1937 e alla Coppa Alta Italia del 1946. A lungo prigioniero di guerra, subisce pertanto sulla propria carriera pi\u00f9 degli altri gli effetti della seconda guerra mondiale. Riprende tuttavia l'attivit\u00e0 nella stagione 1945-46, per poi disputare altre due stagioni in rossoblu, seppur da rincalzo.\nIn carriera ha totalizzato complessivamente con la maglia del Bologna 245 presenze (212 in Serie A, 15 in Coppa Italia, 13 in Coppa Alta Italia, 4 nella Coppa dell'Europa Centrale 1939, 1 nel Torneo Internazionale dell'Expo Universale di Parigi 1937), senza mai andare a segno.\nHa collezionato una presenza in Nazionale, in occasione della vittoria interna (2-1) contro la Romania del 14 aprile 1940 a Roma.\nAllenatore.\nAllen\u00f2 il Sansepolcro nel 1956-1957, in IV Serie."}
{"id": "2281131", "revid": "1494169", "url": "https://it.wikipedia.org/wiki?curid=2281131", "title": "Kolonos", "text": ""}
{"id": "2281135", "revid": "19933", "url": "https://it.wikipedia.org/wiki?curid=2281135", "title": "Nieuport Type 11 B\u00e9b\u00e9", "text": ""}
{"id": "2281142", "revid": "322321", "url": "https://it.wikipedia.org/wiki?curid=2281142", "title": "Chiesa cattolica nella Repubblica del Congo", "text": "La Chiesa cattolica nella Repubblica del Congo \u00e8 parte dell'universale Chiesa cattolica, in comunione con il vescovo di Roma, il papa.\nStoria.\nIl cattolicesimo nella repubblica del Congo giunge gi\u00e0 alla fine del XV secolo ad opera di esploratori portoghesi, ed una prima spedizione missionaria raggiunge il regno del Congo nel 1491. Ne nasce una fiorente comunit\u00e0 cristiana, che naufrag\u00f2 nel corso del XVII e XVIII secolo a causa della tratta degli schiavi. Un nuovo impulso missionario si sviluppa nella seconda met\u00e0 del XIX secolo con l'arrivo dei padri Spiritani e la nascita di due vicariati apostolici, a nord e a sud del Paese, nel 1886 e nel 1889. Il primo sacerdote congolese \u00e8 ordinato nel 1895. Dopo la Seconda guerra mondiale la Chiesa locale fu organizzata con diocesi ed arcidiocesi; nel 1961 fu ordinato il primo vescovo autoctono, e nel 1973 l'arcivescovo di Brazzaville, Emile Biayenda, fu elevato al cardinalato. Nel 1980 papa Giovanni Paolo II comp\u00ec una visita pastorale in Congo.\nOrganizzazione ecclesiastica.\nLa Chiesa cattolica \u00e8 presente sul territorio con 3 sedi metropolitane e 6 diocesi suffraganee:\nStatistiche.\nAlla fine del 2004 la Chiesa cattolica nella Repubblica del Congo contava:\nLa popolazione cattolica ammontava a 2.272.315 cristiani, pari al 48,18% della popolazione.\nNunziatura apostolica.\nLa delegazione apostolica di Dakar, con giurisdizione su tutte le colonie francesi dell'Africa continentale ed insulare (ad eccezione delle regioni del Nordafrica), fu istituita il 22 settembre 1948 con il breve \"Expedit et Romanorum Pontificum\" di papa Pio XII.\nIl 3 maggio 1960 fu istituita la delegazione apostolica dell'Africa Centro-occidentale con il breve apostolico \"Ad universae Ecclesiae\" di papa Giovanni XXIII; essa aveva giurisdizione sul Congo, la Nigeria, il Camerun, il Gabon, l'Oubangui-Chari e il Ciad. Sede del delegato apostolico \u00e8 la citt\u00e0 di Lagos in Nigeria.\nIl 3 aprile 1965, in forza del breve \"Qui res Africanas\" di papa Paolo VI, \u00e8 istituita la nuova delegazione apostolica dell'Africa Centrale, con giurisdizione sul Congo, sulla Repubblica Centrafricana, sul Camerun, sul Ciad e sul Gabon. Sede del delegato apostolico \u00e8 la citt\u00e0 di Yaound\u00e9 in Camerun.\nIl 13 dicembre 1973, con il breve \"Catholicarum rerum\" dello stesso papa Paolo VI, \u00e8 eretta la delegazione apostolica del Congo, con sede a Bangui, nella Repubblica Centrafricana.\nIl 31 gennaio 1977, con il breve \"Vehementi flagrantes\" di Paolo VI, \u00e8 istituita la nunziatura apostolica del Congo.\nConferenza episcopale.\nL'episcopato locale costituisce la Conferenza episcopale del Congo (\"Conf\u00e9rence Episcopale du Congo\", CEC).\nLa CEC \u00e8 membro della \"Association des Conf\u00e9rences Episcopales de la R\u00e9gion de l'Afrique Central\" (ACERAC) e del \"Symposium of Episcopal Conferences of Africa and Madagascar\" (SECAM).\nElenco dei presidenti della Conferenza episcopale:\nElenco dei vicepresidenti della Conferenza episcopale:\nElenco dei segretari generali della Conferenza episcopale:"}
{"id": "2281146", "revid": "958185", "url": "https://it.wikipedia.org/wiki?curid=2281146", "title": "Dibattito pubblico", "text": "Il dibattito pubblico (in francese \"d\u00e9bat public\") \u00e8 in Francia una fase della procedura di sviluppo dei grandi progetti organizzativi o di infrastruttura, che permette ai cittadini di informarsi e di esprimere il loro punto di vista sulle iterazioni e sulle conseguenze dei progetti.\nIn Francia, il principio di partecipazione dei cittadini \u00e8 stato istituzionalizzato con una legge specifica del 1995, relativa alla protezione dell'ambiente.\nIn Italia \u00e8 stato previsto dall'articolo 22 del Codice dei contratti pubblici DL n 50 del 2016 , nel testo modificato dell'articolo12 DL n 56 del 2017 , attuato con il Decreto del Presidente del consiglio dei ministri n 76 del 10 maggio 2018."}
{"id": "2281147", "revid": "151000", "url": "https://it.wikipedia.org/wiki?curid=2281147", "title": "Volga-Dnepr Airlines", "text": ""}
{"id": "2281148", "revid": "1861950", "url": "https://it.wikipedia.org/wiki?curid=2281148", "title": "AirBridgeCargo", "text": ""}
{"id": "2281149", "revid": "1861950", "url": "https://it.wikipedia.org/wiki?curid=2281149", "title": "AirBridgeCargo Airlines", "text": "AirBridgeCargo Airlines (in russo \u00ab\u0410\u0432\u0438\u0430\u043a\u043e\u043c\u043f\u0430\u043d\u0438\u044f \u00ab\u042d\u0439\u0440\u0411\u0440\u0438\u0434\u0436\u041a\u0430\u0440\u0433\u043e\u00bb) \u00e8 una compagnia aerea specializzata nel trasporto merci con sede a Mosca, in Russia. \u00c8 sussidiaria di Volga-Dnepr ed opera servizi cargo dai due aeroporti di Mosca, \u0160eremet'evo e Domodedovo, verso destinazioni in Europa, Asia e America del Nord.\nStoria.\nLa compagnia aerea \u00e8 stata fondata nel 2003 e ha cominciato le operazioni il 1\u00ba aprile 2004 quando ha acquistato un Boeing 747-200F da Alitalia utilizzandolo per i trasporti tra gli aeroporti europei di Francoforte e Lussemburgo e quelli asiatici di Pechino, Shanghai e Novosibirsk. Il secondo Boeing 747-200F, sempre acquistato da Alitalia, ha preso servizio nel mese di ottobre 2004. Nel 2005, dopo aver acquistato il terzo aereo, un Boeing 747-300F, ha aperto la rotta tra Amsterdam e Pechino.\nNel 2006 Airbridge Cargo ha ricevuto il Certificato di operatore aereo (COA).\nNel marzo 2007 Volga-Dnepr e Boeing hanno firmato un accordo per l'acquisto di cinque Boeing 747-8F, il primo dei quali \u00e8 stato consegnato a gennaio 2012. Nel settembre 2007 sono state aperte nuove rotte tra Mosca e gli aeroporti di Tokyo-Narita e di Krasnojarsk. Alla flotta sono stati aggiunti tre Boeing 747-400ERF, il primo consegnato nel novembre 2007, il secondo nel febbraio 2008 ed il terzo nell'aprile dello stesso anno.\nNell'estate del 2009 sono state aperte due nuove rotte europee aventi come destinazione l'aeroporto di Milano-Malpensa e l'aeroporto di Maastricht e nel novembre successivo \u00e8 stato acquistato il quarto Boeing 747-400ERF.\nNella primavera del 2010 sono stati inseriti in flotta altri due Boeing 747-400ERF; contemporaneamente \u00e8 stata aperta la rotta Francoforte-Mosca-Seul. Nel settembre dello stesso anno \u00e8 stato consegnato il settimo 747-400ERF della compagnia, impiegato sulla rotta Parigi-Mosca, mentre solo tre mesi dopo ne \u00e8 stato consegnato l'ottavo.\nNell'aprile 2011 \u00e8 stato aperto il primo servizio cargo regolare tra Russia e Stati Uniti con un servizio trisettimanale tra Mosca e Chicago.\nFlotta.\nFlotta attuale.\nA dicembre 2021 la flotta di AirBridgeCargo Airlines \u00e8 cos\u00ec composta:\nFlotta storica.\nAirBridgeCargo Airlines operava in precedenza con i seguenti aeromobili:"}
{"id": "2281154", "revid": "1953061", "url": "https://it.wikipedia.org/wiki?curid=2281154", "title": "Bankside", "text": "Bankside \u00e8 un'area di Southwark, Londra, situata sulla riva sud del Tamigi, fra il Ponte dei Frati Neri a ovest ed il London Bridge a est. Si snoda lungo la riva del Tamigi in corrispondenza di Clink Liberty e Paris Garden. L'area \u00e8 molto frequentata dai turisti da alcuni anni a questa parte. Ad occidente vi \u00e8 South Bank, che spesso viene confuso con Bankside, dove esistono numerose attrazioni soprattutto nel settore delle arti. Il Millennium Bridge ha reso la zona molto accessibile a piedi ed \u00e8 possibile camminare lungo la riva del Tamigi dove si trovano diverse attrazioni per i turisti. Partendo dal \"Mary Overie Dock\" si incontra una copia della nave Golden Hinde. Il Domesday Book menziona che il vescovo Odo ebbe \"una cattedrale ed una banchina sul fiume\" e questa cattedrale \u00e8 probabilmente quella che oggi \u00e8 Southwark Cathedral che \u00e8 formalmente chiamata \"The Cathedral Church of St Saviour and St Mary Overie\" ed \u00e8 la parrocchia di Bankside. Comunque, sia la cattedrale che la banchina si trovano nel Borough.\nCamminando lungo \"Clink Street\" si incontrano le rovine del palazzo del vescovo di Winchester con un bel rosone. Pi\u00f9 avanti si incontra il Clink Museum, che sembra essere stato parte del palazzo e delle sue prigioni. Attraverso il ponte della ferrovia sul quale si trova parzialmente la Stazione di London Cannon Street, si raggiunge uno dei pub pi\u00f9 antichi di Londra, \"The Anchor\". Continuando verso ovest attraverso il Southwark Bridge, si incontra la ricostruzione del Globe Theatre di William Shakespeare. In un breve vicolo di case georgiane vi sono la \"Cardinal Cap Alley\" e la residenza del priore della \"Southwark Cathedral\". Prima di giungere al Blackfriars Bridge, si incontra la \"Bankside Gallery\" e quindi si impone una visita al pub \"Founders Arms\".\nFra le attrazioni di Bankside si citano:\ne nel borough:\nLuoghi vicini:\nStazioni vicine:"}
{"id": "2281155", "revid": "223320", "url": "https://it.wikipedia.org/wiki?curid=2281155", "title": "V Magazine", "text": ""}
{"id": "2281156", "revid": "481117", "url": "https://it.wikipedia.org/wiki?curid=2281156", "title": "Societ\u00e0 Sportiva Dilettantistica Colleferro Calcio", "text": "La Societ\u00e0 Sportiva Dilettantistica Colleferro Calcio, meglio nota come Colleferro, \u00e8 una societ\u00e0 calcistica italiana con sede a Colleferro, nella citt\u00e0 metropolitana di Roma Capitale. Milita in Eccellenza, la quinta divisione del campionato italiano.\nNella sua storia ha conquistato uno Scudetto di IV Serie nella stagione 1954-1955, \u00e8 l'unica squadra del Lazio che \u00e8 riuscita a vincere sia la Coppa Italia di Promozione (nel 2010-2011) che la Coppa Italia d'Eccellenza (nel 2012-2013), arrivando in finale in quest'ultima competizione altre due volte nelle stagioni 2005-2006 e 2015-2016.\nIl suo miglior piazzamento di sempre \u00e8 il terzo posto in Serie C nel campionato 1950-1951, mentre il peggiore \u00e8 il secondo posto in Prima Categoria Lazio ottenuto nella stagione 1987-1988. \nNella stagione di Serie C 1955-1956 \u00e8 stata, per categoria, la squadra pi\u00f9 in alto del Lazio dietro solo a e I colori sociali sono il rosso e il nero.\nDisputa gli incontri casalinghi allo stadio Andrea Caslini.\nStoria.\nDagli esordi agli anni quaranta.\nLa vera data di fondazione del club \u00e8 a tutt'oggi sconosciuta, si sa che gi\u00e0 nei prima anni trenta esisteva la squadra, ma probabilmente \u00e8 stato segnato il 1937 come anno di nascita dato che in quell'anno la squadra prese parte al suo primo campionato sotto l'egida della F.I.G.C., la Seconda Divisione Laziale, che chiuse solo in quinta posizione; la stagione successiva trov\u00f2 la promozione in Prima Divisione Laziale.\nDopo due stagioni in Prima Divisione riusc\u00ec ad imporsi anche in questa categoria, centrando cos\u00ec la sua prima storica promozione nel campionato di Serie C: all'esordio nella nuova categoria chiuse il campionato in nona posizione, sotto la guida del tecnico Virgilio Felice Levratto. Le due stagioni successive furono annullate a causa della seconda guerra mondiale; per questo motivo nel 1944 la societ\u00e0 si sciolse e venne rifondata nel 1945. Il Colleferro torn\u00f2 a giocare nel campionato di Serie C solo nel 1945-46: la prima stagione del dopoguerra non si rivel\u00f2 essere una grande annata, dal momento che i rossoneri si piazzarono all'ultimo posto in classifica con soli 10 punti conquistati.\nDopo diverse annate nel campionato regionale di Promozione, riusc\u00ec a tornare in terza serie solo nel 1949-50, in quella stagione Colleferro e Formia chiusero il campionato a pari punti e quindi si dovette disputare uno spareggio tra le due, la partita venne giocata il 18 giugno 1950 allo Stadio Motovelodromo Appio di Roma con circa ottomila spettatori al seguito, ma venne sospesa sullo 0-0 al 22' dei tempi supplementari per una rissa in campo tra Chiaretti del Colleferro e Nardi del Formia.\nLa gara venne ripetuta il 22 luglio ad Arezzo, anche qui i tifosi arrivarono in massa con un pullman per i formiani e un treno speciale per i colleferrini, questa volta bastano novanta minuti al Colleferro per trovare la vittoria chiudendo la partita 2-0 con gol di Corsi e Chiaretti.\nGli anni cinquanta.\nL'anno dopo nella Serie C 50-51 il Colleferro disput\u00f2 il miglior campionato della sua storia, arrivando terzo a nove punti dalla promozione nel campionato di Serie B: la squadra fu la pi\u00f9 prolifica del suo girone grazie alle 83 reti messe a segno, ma venne fatto notare dal Corriere dello Sport dell'epoca in un suo articolo dell'11 luglio 1951 che il Colleferro non arriv\u00f2 a conquistare la promozione per \"colpa\" del centrocampista Tibor Garay: secondo il quotidiano, infatti, l'arrivo dal del forte centrocampista ungherese (che nelle intenzioni della societ\u00e0 doveva potenziare la squadra in vista del possibile salto di categoria) ruppe gli equilibri interni dello spogliatoio, dal momento che nessuno in squadra voleva essere messo da parte per fargli posto: questo caus\u00f2 una serie di partite sottotono, che lasciarono al Piombino la promozione nella serie cadetta; alla fine della stagione Garay venne ceduto al Tolosa, nel campionato francese.\nL'anno seguente la squadra trov\u00f2 una nuova retrocessione, e nelle tre successive stagioni di IV Serie sfior\u00f2 ripetutamente la terza promozione in Serie C della sua storia, vincendo per tre volte di fila il proprio girone. Nel primo anno (52-53), nonostante il validissimo organico a disposizione, il Colleferro, essendo arrivato primo a pari punti con l', dovette disputare uno spareggio, giocato a Caserta e perso 2-0. L'anno dopo (1953-54) il Colleferro arriv\u00f2 nuovamente primo nel proprio girone, ma venne eliminato nella fase finale giocata contro , e Foggia; alla fine della stagione Lini venne ceduto alla Viterbese.\nTuttavia nella stagione 1954-55, dove arriv\u00f2 di nuovo primo, trov\u00f2 la sua terza promozione in Serie C e vinse lo scudetto di IV Serie contro la Mestrina, al termine di due partite, disputate allo stadio Flaminio di Roma, pareggiate e risolte dal lancio della monetina. Nello stesso anno, allenata da Guido Masetti, ottenne la promozione in serie C, allora a girone unico, superando in due partite il , vincendo prima fuori casa a Siena 2-1, con al seguito pi\u00f9 di 2.000 tifosi arrivati in Toscana con un treno speciale, e pareggiando poi 1-1 in casa.\nDopo la stagione 1955-56, chiusa con una retrocessione (a causa di una sconfitta per 1-0 nello spareggio per rimanere in Serie C contro il a Firenze), il Colleferro non riusc\u00ec pi\u00f9 a ritornare in Serie C; infatti una volta tornato in IV Serie, ci rimase per undici stagioni consecutive, fino al 1967-68.\nLe prime quattro stagioni nel quarto livello del campionato italiano, che dalla stagione 1959-1960 cambia nome in Serie D, sono campionati fatti di alti e bassi, infatti si piazza prima quarto poi decimo, terzo e di nuovo quarto.\nGli anni sessanta e settanta.\n\u00c8 nella stagione 1960-1961 che, arrivando secondo, sfiora nuovamente la Serie C non trovando la promozione per un solo punto di distacco dal , l'anno seguente arriva terzo e anche sta volta non riesce a tornare in Serie C per soli due punti dal Rosignano Solvay.\nDopo questi due buoni campionati la squadra trova solo basse posizioni infatti nelle successive sei stagioni il miglior piazzamento che riesce ad ottenere \u00e8 il decimo posto, nella stagione 1966-1967 arriv\u00f2 sedicesimo a soli due punti in pi\u00f9 dall'ultima classificata ma si salv\u00f2 poich\u00e9 in quella stagione non erano previste le classiche tre retrocessioni per allargare i quadri della stagione successiva; tuttavia la stagione seguente vide il Colleferro retrocedere in Promozione Laziale.\nIl primo anno in Promozione viene chiuso a met\u00e0 classifica, poi seguiranno quattro stagioni consecutive dove i rossoneri arriveranno settimi. Nel 1973-1974 si salva dal retrocedere in Prima Categoria Lazio per un sol punto dal Monte San Giovanni Campano.\nDopo altre tre stagioni discrete il Colleferro trova di nuovo la retrocessione piazzandosi terzultimo ad un punto dalla salvezza.\nDopo ventiquattro stagioni senza riuscire a vincere un campionato sta volta il Colleferro trova due promozione consecutive, infatti in Prima Categoria Lazio ci resta una sola stagione e torna in Promozione Lazio dove si piazza quarto e grazie al completamento degli organici viene ammesso in Interregionale.\nGli anni ottanta e novanta.\nLa stagione 1981-1982 la chiude in undicesima posizione salvandosi per due punti, ma l'anno successivo arriva un'altra retrocessione e torna di nuovo in Promozione Lazio per quattro stagioni dopodich\u00e9 scende di nuovo in Prima Categoria Lazio dove rimarr\u00e0 solo un anno.\nI rossoneri si trovano ad affrontare altri nove anni in Promozione dalla stagione 1988-1989 alla stagione 1998-1999, fatta eccezione per altre due retrocessioni in Prima Categoria Lazio nel 1994-1995 e nel 1996-1997, trovando nelle nove stagioni come miglior piazzamento solo un quinto posto nel 1992-1993.\nFinalmente il Colleferro riesce a trovare un'altra promozione nella stagione 1998-1999 grazie anche al record societario di 12 vittorie consecutive chiudendo il campionato primo con 70 punti, salito in Eccellenza Lazio ci rimane per dieci stagioni consecutive.\nGli anni duemila.\nLa nuova categoria si rivel\u00f2 per\u00f2 essere ostica per il Colleferro, che vi rimase per undici stagioni consecutive conquistando principalmente piazzamenti di medio/bassa classifica; in questo senso, fecero eccezione il terzo posto del 2000-2001 ed il quarto posto del 2004-2005. Oltre a queste annate nel complesso positive, i rossoneri rischiarono anche in diverse occasioni la retrocessione in Promozione: nel 2005-2006 vinsero i play-out contro il Nettuno (perdendo inoltre la Coppa Italia di Eccellenza del Lazio in finale contro il Santa Marinella per 3-1), cos\u00ec come nel 2008-2009, anno in cui Loris Talone, insieme ad altri due imprenditori locali Frasca e Nicoli, rilev\u00f2 la squadra dalla famiglia Mandova.\nGli anni duemiladieci.\nIl primo anno arrivando quattordicesimo, dovette disputare i play-out contro il Torrenova, tuttavia trov\u00f2 la retrocessione l'anno successivo (2009-2010) perdendo i play-out contro il La Lucca. Loris pass\u00f2 cos\u00ec la presidenza della squadra al fratello Amerigo e il Colleferro torn\u00f2 in Promozione dopo 11 anni.\nDopo una sola stagione, nella quale arriv\u00f2 terzo in classifica, il Colleferro risal\u00ec subito in Eccellenza, vincendo inoltre per la prima volta nella sua storia la Coppa Italia regionale di Promozione, a seguito del 2-1 che ottenne in finale contro il La Sabina a Guidonia. Il ritorno nella massima serie regionale vide il Colleferro piazzarsi per la prima volta in decima posizione.\nNella stagione 2012-2013, il Colleferro arriv\u00f2 quinto in campionato e il 3 gennaio 2013 riusc\u00ec a conquistare la sua prima Coppa Italia d'Eccellenza contro l'Atletico Boville Ernica. La finale fece molto parlare di s\u00e9, infatti in quella partita l'arbitro espulse quattro giocatori del Boville e uno del Colleferro. Ci\u00f2 caus\u00f2 il ritiro della squadra bovillense prima della fine del secondo tempo supplementare mentre si era sul 2-0 per i rossoneri, reti di Alessandro Salvagni e Alessandro Pedrocchi. Successivamente a causa dell'abbandono della gara il giudice sportivo assegn\u00f2 il 3-0 a tavolino per il Colleferro. Vincendo la Coppa Italia d'Eccellenza la squadra pass\u00f2 cos\u00ec di diritto a giocare la Coppa Italia Dilettanti riuscendo a tornare a giocare una partita ufficiale fuori dalla regione Lazio dopo 30 anni. Nel turno preliminare gli avversari dei laziali furono i sardi del Muravera. L'andata, giocata al Caslini, fu vinta dal Colleferro 3-0, al ritorno per\u00f2 il Muravera riusc\u00ec ad imporsi per 3-0 nei tempi regolamentari e successivamente a vincere la partita ai rigori per 4-2.\nLa stagione successiva il Colleferro era stabile al secondo posto fino alla venticinquesima giornata, dalla ventiseiesima giornata conquista solo 12 punti su 27 finendo il campionato terzo superato dall'Albalonga e perde la possibilit\u00e0 di disputare i play-off per quattro punti. Data la serie negativa nelle ultime giornate la societ\u00e0 fa una decisione drastica, che lascia basiti i tifosi, dopo 156 panchine viene esonerato il mister Enrico Baiocco e per le ultime quattro giornate in panchina siede Antonelli, sostituito nel mercato estivo da Ermanno Fraioli, lo stesso allenatore che perse la finale di Coppa Italia proprio contro il Colleferro nella stagione 2012-2013.\nLa stagione 2014-2015 \u00e8 molto simile alla stagione precedente, per non dire migliore; il Colleferro si trova primo in classifica da solo per 16 giornate consecutive dalla 7\u00aa alla 22\u00aa, fermato per sole due giornate dalla Nuova Itri che diventa prima da sola dalla 23\u00aa alla 24\u00aa giornata, tornando poi primo da solo per altre due giornate dalla 25\u00aa alla 26\u00aa per un totale di 19 giornate primo da solo, ma anche in questa stagione verso la fine del campionato il numero di vittorie cala e anche sta volta trovandosi a +9 punti dalle altre viene superato sempre dall'Albalonga che collezionando 13 vittorie consecutive chiude il campionato prima da sola.\nIl Colleferro trovandosi a poche giornate dalla fine terzo dietro ad Albalonga e Serpentara Bellegra Olevano, non gli resta che cercare di centrare il secondo posto per andare ai play-off, riesce a trovare il secondo posto solo all'ultima giornata a pari punti con la Serpentara.\nIl nuovo regolamento decide che Colleferro e Serpentara devono scontrarsi in uno spareggio per accedere ai play-off nazionali, nella gara unica giocata in campo neutro a Monterotondo con circa 450 colleferrini al seguito, passa la Serpentara imponendosi per 2-0.\nNel 2015-2016 la squadra perde diversi giocatori che sono stati fondamentali nelle stagioni precedenti e la presidenza decide di sostituirli con ragazzi del settore giovanile \"svecchiando\" la squadra e ponendosi come obiettivo di non retrocedere.\nI rossoneri, guidati da Salvatore Cangiano, non si trovano mai durante la stagione a rischiare la retrocessione, anzi arrivano in finale di Coppa Italia per la terza volta, perdendola contro il Cassino e chiudono il campionato al sesto posto vincendo la Coppa Disciplina.\nA luglio 2016 il presidente Talone lascia, il suo posto viene preso da Fabio Cedrone.\nNel 2021, dopo il termine della Presidenza di Marco Aglitti, il club viene preso in affidamento da Giorgio Coviello, imprenditore locale e come vice-presidente Federico Moffa, figlio del famoso giornalista ed politico Silvano Moffa. Ad agosto il Comitato Reglionale Lazio ammette la squadra al campionato di Eccellenza 2021-2022 a completamento di organici.\nColori e simboli.\nColori.\nNel calcio italiano ci sono stati innumerevoli casi di abbinamento \"sponsor-nome squadra\", quello della B.P.D. Colleferro \u00e8 stato uno dei primi, se non il primo, dato che si chiamava cos\u00ec gi\u00e0 nel 1931, tra l'altro i rossoneri presentavano la scritta BPD sulle maglie gi\u00e0 nella stagione 1952-1953, una stagione prima della L.R. Vicenza e l'anno dopo la juniores colleferrina presentava lo sponsor Facis.\nNei primi anni la squadra aveva come colore sociale un celeste che dava sull'azzurro probabilmente un blu ceruleo, forse ripreso dallo stemma di Segni, dato che quella che poi venne battezzata nel 1935 Colleferro in quel periodo si chiamava Segni Scalo ed era territorio del comune di Segni. Poco prima di iniziare la stagione 1937-1938 il Colleferro cambia di nuovo nome, sta volta in \"B.P.D. Colleferro\", e torna a vestire la maglia a strisce rossonere fino ai giorni nostri.\nSimboli ufficiali.\nStemma.\nLo stemma del Colleferro \u00e8 uno scudo con bordo nero e oro che contiene al suo interno a partire dall'alto una fascia nera sulla quale sono apposti l'anno di fondazione e un pallone da calcio vecchio stile; nella fascia in mezzo che \u00e8 bianca si trova scritta in corsivo e in nero la denominazione societaria e nell'ultima colorata di rosso \u00e8 presente lo stemma comunale.\nInno.\nL'inno, \"Colleferro Al\u00e8\", cantato da Stefano Raucci insieme ad Alfonso Testa (per gli arrangiamenti musicali), \u00e8 stato composto nel 2007 per celebrare i 70 anni di vita della societ\u00e0.\nStrutture.\nStadio.\nLe prime partite del Colleferro venivano giocate a Segni Scalo, su un campo di terra battuta costruito su un terreno di propriet\u00e0 della Bombrini Parodi Delfino. Venne utilizzato fino alla met\u00e0 degli anni trenta e successivamente sostituito da uno pi\u00f9 adeguato, il \"campo della B.P.D.\", chiamato cos\u00ec perch\u00e9 privo di un nome vero e proprio, fino a che non venne dedicato a Maurizio Natali. Nel 1989 il suddetto stadio venne demolito ed il Colleferro and\u00f2 a giocare per un breve periodo di tempo, meno di un anno, al nuovo Maurizio Natali, per poi passare allo stadio attuale, lo stadio Andrea Caslini.\nSociet\u00e0.\nSponsor.\nElenco degli sponsor tecnici e ufficiali del Colleferro.\nImpegno nel sociale.\nA seguito del Terremoto del Centro Italia del 2016 il Colleferro ha devoluto l'incasso della prima giornata di campionato 2016-2017 ai terremotati.\nSettore giovanile.\nIl Colleferro ha avuto sempre un buon settore giovanile, che ha formato ad oggi giocatori che sono arrivati a giocare anche in Serie A e B in squadre come Sampdoria, Lazio, Roma, Atalanta, Brescia, Palermo, Hellas Verona, tra questi si possono citare Natale Gonnella, Cristian Biancone e Giampaolo Saurini.Nei primi anni ottanta gli \"Allievi\" vinsero i campionati regionali e la \"Juniores\", fece lo stesso nelle stagioni 1986-1987 e 1987-1988, arrivando sino alle semifinali del campionato nazionale della propria categoria.Nel 2007 ha vinse contro la Romulea il Torneo Beppe Viola, mentre nella stagione 2012-2013 la formazione Juniores Regionale, chiudendo il campionato in seconda posizione, ottenne la promozione nel campionato Elite.\nDiffusione nella cultura di massa.\nWalter Veltroni racconta nel suo libro \"Il calcio \u00e8 una scienza da amare: 38 dichiarazioni d'amore al gioco pi\u00f9 bello del mondo\", pubblicato nel 1982, che:\nAllenatori e presidenti.\nDi seguito l'elenco degli allenatori e dei presidenti rossoneri con il periodo in attivit\u00e0.\nCalciatori.\nDi seguito l'elenco dei capitani rossoneri con il periodo in cui hanno portato la fascia:\nContributo alle Nazionali.\nL'elenco che segue indica tutti i giocatori che sono stati convocati nella Nazionale Italiana Under 18 quando sono appartenuti al Colleferro.\nTifoseria.\nStoria.\nI colleferrini hanno sempre seguito in massa le vicende della squadra, infatti gi\u00e0 dagli anni cinquanta quando il Colleferro militava in Serie C e IV Serie, si registrava spesso il tutto esaurito al Maurizio Natali e anche in trasferta il pubblico colleferrino non era da meno: in diverse occasioni i tifosi hanno utilizzato anche treni speciali per vedere i loro giocatori come per lo spareggio per l'accesso alla IV Serie contro il Formia, storiche le trasferte a Siena e a Bari.\nNegli anni settanta iniziarono a crearsi i primi gruppi organizzati. Intorno al 1980 nasce il gruppo \"Fedayn Rossoneri\", ma il culmine arriva nelle stagioni in Interregionale 1981-1982 e 1982-83, durante le quali vennero fondati diversi gruppi tra i quali la \"Nuova Guardia Ultr\u00e0\" (NGU); il gruppo si sciolse successivamente a fine anni novanta, dal momento che la squadra giocava spesso nei campionati regionali di Promozione e Prima Categoria.\nPolisportiva Colleferro.\nDurante la gestione del Colleferro calcio da parte della B.P.D., oltre al calcio esistevano anche rappresentative di basket, pugilato, atletica leggera, scherma, tennis tuttora in attivit\u00e0, palla a sfratto."}
{"id": "2281161", "revid": "767487", "url": "https://it.wikipedia.org/wiki?curid=2281161", "title": "Chung Kuo, Cina", "text": "Chung Kuo, Cina \u00e8 un documentario di Michelangelo Antonioni.\n\"Chung Kuo\" \u00e8 una delle traslitterazioni di \u4e2d\u56fd (Zh\u014dnggu\u00f3) il nome in cinese della Cina.\nProduzione.\nNel 1972, al culmine della rivoluzione culturale maoista, il governo cinese invita Michelangelo Antonioni a fare un documentario sulla Nuova Cina. Il regista va otto settimane con una troupe cinematografica a Pechino, Nanchino, Suzhou, Shanghai, e nella Provincia di Hunan.\nAccoglienza.\nLa moglie di Mao, Jiang Qing, scatena una violenta campagna contro il film, accusando Antonioni di crimini controrivoluzionari e anti-cinesi: la critica al film si trasforma immediatamente nell'ennesima occasione per Jiang e la banda dei Quattro di criticare Zhou Enlai, fautore della politica di apertura verso l'Occidente che aveva permesso ad Antonioni di girare il documentario.\nDistribuzione.\n\u00c8 stato proiettato per la prima volta negli Stati Uniti nel dicembre del 1972 ed \u00e8 stato trasmesso dalla Rai in tre puntate tra il gennaio e il febbraio dell'anno seguente.\nIl film \u00e8 stato proiettato per la prima volta in Cina solo nel 2002 presso l'Istituto del Cinema di Pechino."}
{"id": "2281163", "revid": "298171", "url": "https://it.wikipedia.org/wiki?curid=2281163", "title": "Oxyg\u00e9ne", "text": ""}
{"id": "2281164", "revid": "729019", "url": "https://it.wikipedia.org/wiki?curid=2281164", "title": "Burgos (La Union)", "text": "Burgos \u00e8 una municipalit\u00e0 di Quinta classe delle Filippine, situata nella Provincia di La Union, nella Regione di Ilocos.\nBurgos \u00e8 formata da 12 baranggay:"}
{"id": "2281165", "revid": "287204", "url": "https://it.wikipedia.org/wiki?curid=2281165", "title": "Villa Prata", "text": "Villa Prata-Bossi-Sala-Pennati si trova a Monza in via Lecco 29.\nStoria.\nL'edificio sorse in citt\u00e0 all'inizio del XVIII secolo lungo quella che era l'importante via diretta verso la Brianza e Lecco. Di certo \u00e8 antecedente l'anno 1721, data in cui \u00e8 censito nella pianta di Monza; nel 1845 viene indicato come \"Palazzo Sala\".\nNel secondo dopoguerra la propriet\u00e0 della villa passa a Enrico e Silvio Vismara, proprietari di numerosi stabilimenti industriali.\nOggi l'edificio \u00e8 stato riadattato ad appartamenti.\nArchitettura.\nLa planimetria \u00e8 quella classica a U le cui ali laterali compongono una corte principale rivolta verso la via Lecco. La corte \u00e8 decorata con una fontana e chiusa da una cancellata in ferro battutno di notevole pregio. \nL'edificio ha un piano terreno ed un primo piano. Il corpo centrale \u00e8 ingentilito da un portico su colonne a cinque campate, che costituiva l'ingresso alla villa. Le decorazioni esterne e la bella cancellata in ferro battuto sono in stile \"barocchetto\". In origine un ampio parco lo arricchiva sul retro verso nord ovest. Si tratta di una zona verde disegnata a comparti regolari e a griglia ortogonale, esteso su 4,10 pertiche milanesi. Il sommario della mappa originale indica che la propriet\u00e0 della casa, del giardino e degli orti pertinenziali era del Conte Antonio Prada, al quale era assegnata anche la contigua vigna ad est, al numero particellare 533, estesa su 108,10 pertiche.\nOggi l'edificio \u00e8 stato riadattato ad appartamenti."}
{"id": "2281168", "revid": "123722063", "url": "https://it.wikipedia.org/wiki?curid=2281168", "title": "Marina Perzy", "text": "Biografia.\nHa esordito giovanissima in televisione alla RAI dopo un provino con Pippo Baudo, venendo per\u00f2 poi scelta per l'edizione di \"Domenica in\" del 1978/1979, condotta da Corrado.Successivamente, in \"Un soldo, due soldi\" (1981), primo settimanale televisivo per i consumatori su Rai 2, \u00e8 stata attrice comica del programma giornalistico in diretta, alle 12.30; sempre nel 1981, per \"Tutti Insieme\" (Rai 1), \u00e8 stata cantante corale per Gianni Morandi.\n\u00c8 stata inviata per i collegamenti esterni di Fantastico 3 del 1982.Nel 1981 per Rai 2 a \"Gran Canal\", \u00e8 stata una delle attrici insieme a Tullio Solenghi e Anna Mazzamauro.Nel 1983 ha condotto con Claudio Cecchetto il primo Festivalbar di Canale5; nel 1984 conduce con Giancarlo Dettori il programma \"Giallo sera\", un quiz sul cinema in onda su Rai1.\nIn Brasile ha partecipato al programma \"Il paese della cuccagna\" (1987), come conduttrice per l'emittente Rete Globo-TMC Telemontecarlo.Fra le numerose partecipazioni televisive si ricordano inoltre:\nDal 2010 al 2014 \u00e8 stata autrice e conduttrice per la tv satellitare Leonardo, canale 418 di Sky.e poi su digitale terrestre del format \"Trattative Riservate\" un programma sulle case da sogno in vendita per il mondo. \nHa anche condotto alcuni talk-show radiofonici ideati da lei su Radio2 e Radio 101, incentrati soprattutto sui sentimenti e sulla spiritualit\u00e0.\nAltre attivit\u00e0.\nPilota di rally per quattro anni, ha ottenuto il 3\u00ba posto nel Campionato Italiano del 1988. In qualit\u00e0 di giornalista pubblicista, ha collaborato negli anni con varie testate come Marco Polo e Casa &amp; Stili.\nVita privata.\nSi \u00e8 sposata giovanissima, appena a 18 anni, con un coetaneo di origine austriaca, Roberto Perzy, all'epoca giovane calciatore della primavera dell'Inter, divenuto poi imprenditore. Nel 1974 \u00e8 nato il loro figlio Pier Roberto Perzy. Il matrimonio \u00e8 durato 4 anni, concludendosi quindi con una separazione. Negli anni '80 \u00e8 stata sentimentalmente legata al cantautore Mario Lavezzi, al calciatore Walter Zenga ed a Stefano Casiraghi."}
{"id": "2281169", "revid": "57342", "url": "https://it.wikipedia.org/wiki?curid=2281169", "title": "Premi C\u00e9sar 2006", "text": "La cerimonia di premiazione della 31\u00aa edizione dei Premi C\u00e9sar si \u00e8 svolta il 25 febbraio 2006 al Th\u00e9\u00e2tre du Ch\u00e2telet di Parigi. \u00c8 stata presieduta da Carole Bouquet e presentata da Val\u00e9rie Lemercier. \u00c8 stata trasmessa da Canal+.\nIl film che ha ottenuto il maggior numero di candidature (dieci) e vinto il maggior numero di premi (otto) \u00e8 stato \"Tutti i battiti del mio cuore\" (\"De battre mon c\u0153ur s'est arr\u00eat\u00e9\") di Jacques Audiard.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2281173", "revid": "729019", "url": "https://it.wikipedia.org/wiki?curid=2281173", "title": "Caba", "text": "Caba \u00e8 una municipalit\u00e0 di Quarta classe delle Filippine, situata nella Provincia di La Union, nella Regione di Ilocos.\nCaba \u00e8 formata da 17 baranggay:"}
{"id": "2281174", "revid": "76963", "url": "https://it.wikipedia.org/wiki?curid=2281174", "title": "Irvin Yeaworth", "text": "Biografia.\nDiresse sei film, il pi\u00f9 noto dei quali \u00e8 \"Fluido mortale\" (\"The Blob\"), distribuito nel 1958 e divenuto un cult movie, tanto da dare adito a diversi usi del termine \"blob\", e dall'avere ispirato un remake nel 1988 (\"Blob - Il fluido che uccide\")."}
{"id": "2281176", "revid": "216401", "url": "https://it.wikipedia.org/wiki?curid=2281176", "title": "Giro d'oro", "text": ""}
{"id": "2281185", "revid": "729019", "url": "https://it.wikipedia.org/wiki?curid=2281185", "title": "Luna (La Union)", "text": "Luna \u00e8 una municipalit\u00e0 di Quarta classe delle Filippine, situata nella Provincia di La Union, nella Regione di Ilocos.\nLuna \u00e8 formata da 40 baranggay:"}
{"id": "2281187", "revid": "125709799", "url": "https://it.wikipedia.org/wiki?curid=2281187", "title": "Raggruppamento Sociale Repubblicano", "text": "Il Raggruppamento Sociale Repubblicano (successivamente conosciuto anche come \"Partito del Socialismo Nazionale\") \u00e8 stata una formazione politica neofascista operante dal 1952 al 1957 e dal 1957 agli anni '60 dentro il cartello \"Partito Nazionale del Lavoro\", frutto di una scissione dell'ala di sinistra, socializzatrice e rivoluzionaria, del Movimento Sociale Italiano.\nStoria.\nLa corrente della \"sinistra\" missina nel settembre 1951 si spacca in Comitato centrale sul sostegno del partito al PNM, con Giorgio Almirante e Filippo Anfuso che votano a favore del segretario Augusto De Marsanich, mentre Ernesto Massi e Giorgio Pini restano contrari all'alleanza con i monarchici .\nLa scissione del 1952.\nLa corrente esce sconfitta dal congresso nazionale de L'Aquila del luglio 1952 ed escono dal MSI due dei tre principali leader della \"sinistra\", l'ex sottosegretario all'Interno della RSI Giorgio Pini e l'ex direttore de \"La Stampa\" Concetto Pettinato.\nPoche settimane dopo questi fondano ufficialmente (il 31 agosto) a Bologna il \"Raggruppamento Sociale Repubblicano\". Con loro anche il colonnello Massimo Invrea (poi generale) che fu nominato segretario nazionale dall'Esecutivo centrale. A tale formazione entreranno a far parte subito gli esponenti della corrente interna missina \"Gruppi Autonomi Repubblicani\". Si svilupp\u00f2 soprattutto nel Nord Italia. Il \"RSR\" propugnava l'integrale applicazione del Manifesto di Verona.\nLo stemma del partito era una fiamma tricolore con alla base la scritta \"RSR\" circondata da una corona d'alloro. L'organo ufficiale del movimento era \"La Prima Fiamma\", quindicinale edito a Torino \nSecondo quanto riporta Giuseppe Pardini, avrebbero avuto contatti con esponenti del Partito Comunista Italiano, tra i quali Luigi Longo, su incarico della direzione nazionale del PCI. Da questi incontri pu\u00f2 essere letta la decisione di invitare i lavoratori aderenti al RSR ad iscriversi alla CGIL invece che alla CISNAL \nEbbero anche rapporti con i Gruppi di Pensiero Nazionale, capeggiati da Stanis Ruinas, che alla fine per\u00f2 non aderirono.\nNell'agosto del 1953 il RSR cambi\u00f2 nome in \"Partito del Socialismo Nazionale\" .\nLa scissione del 1957.\nIl vice segretario missino Ernesto Massi, l'altro esponente della sinistra interna, uscito dal MSI nel 1957 a seguito della sconfitta nel congresso nazionale del MSI di Milano che conferma segretario il moderato Arturo Michelini, diede vita nel dicembre 1957 al Partito Nazionale del Lavoro, dove si raccoglier\u00e0 in massa l'ala sinistra missina dimissionaria dal partito, e dove confluiranno gli stessi Giorgio Pini e Concetto Pettinato, mentre anche la destra tradizionalista ed evoliana di Pino Rauti usc\u00ec dal MSI creando il Centro Studi Ordine Nuovo.\nIl Partito Nazionale del Lavoro alle elezioni politiche del 1958 present\u00f2 liste alla Camera in cinque circoscrizioni, ma non ebbe alcun eletto ."}
{"id": "2281188", "revid": "115698400", "url": "https://it.wikipedia.org/wiki?curid=2281188", "title": "Oriella Dorella", "text": "Carriera.\nEntrata alla scuola della Scala a 8 anni, sotto la direzione di Esm\u00e9e Bulnes, si diploma nel 1969. All'interno del corpo di ballo del Teatro alla Scala \u00e8 solista nel 1972, prima ballerina nel 1977, a partire dal 1986 \"\u00e9toile\". In seguito \u00e8 direttore artistico del Balletto di Milano. In televisione ha partecipato all'edizione 1981-1982 di \"Fantastico\" e alle fiction \"Grandi domani\" su Italia 1 nel 2005 e \"Non smettere di sognare\" nel 2009 e nel 2011.\nTra le interpretazioni pi\u00f9 significative si ricorda \"La strada\" di Mario Pistoni su musiche di Nino Rota. Oriella Dorella racconta di essersi innamorata del personaggio di \"Gelsomina\" vedendo l\u2019interpretazione di Fiorella Cova, prima ballerina della Scala e moglie di Pistoni.\nAltri ruoli del repertorio classico e contemporaneo interpretati da Oriella Dorella sono \"Giselle\", \"Coppelia\", \"Lo Schiaccianoci\", \"Miss Julie\" di Birgit Cullberg, \"La bisbetica domata\" di John Cranko, \"L'Histoire de Manon\" di Kenneth McMillan, \"Onegin\", \"Afternoon of a Faun\" di Jerome Robbins, \"Adamo ed Eva\", \"Daphnis et Chlo\u00e9\" di George Skibin, \"L'Angelo Azzurro\" di Roland Petit, \"Proust ou Les intermittences du coeur\".\nCuriosit\u00e0.\nNel 1979 \u00e8 stata la testimonial pubblicitaria del detersivo per piatti \"Sole Piatti\".\nNel 1999 pubblica un libro illustrato da Cristina Rinaldi per raccontare in chiave moderna \"Il lago dei cigni\" ai pi\u00f9 piccoli."}
{"id": "2281189", "revid": "741067", "url": "https://it.wikipedia.org/wiki?curid=2281189", "title": "Tonino Pulci", "text": "Biografia.\nPulci \u00e8 stato attivo sia in campo cinematografico che in campo teatrale. Fond\u00f2 con Giancarlo Sepe il Teatro La Comunit\u00e0 di Roma. Ha lavorato accanto a grandi nomi, come Luca Ronconi, Mario Missiroli e Luigi Squarzina. Docente di teatro all\u2019Universit\u00e0 della Tuscia, direttore di doppiaggio e dialoghista, autore radiofonico (\"Quarto piano, interno nove\") con E.S. Ricci e televisivo (\"Dududu\") con P. Caruso, lavor\u00f2 pi\u00f9 volte sui set di Lucio Fulci come assistente ed attore"}
{"id": "2281193", "revid": "267975", "url": "https://it.wikipedia.org/wiki?curid=2281193", "title": "Chiesa cattolica in Ghana", "text": "La Chiesa cattolica in Ghana \u00e8 parte della Chiesa cattolica universale in comunione con il vescovo di Roma, il papa.\nStoria.\nIl cattolicesimo in Ghana giunge gi\u00e0 alla fine del XV secolo ad opera di missionari portoghesi, ma \u00e8 solo verso il 1572 che gli agostiniani inaugurano una missione organizzata. Gli sforzi cattolici di evangelizzare quelle terre sono vanificati nel corso del XVII secolo dalla proibizione del cattolicesimo imposto dai calvinisti olandesi. Durante il XIX secolo riprende la missione cattolica e nel 1879 viene eretta la prefettura apostolica della Costa d'Oro, che nel 1901 diventa vicariato apostolico. Con l'indipendenza del 1957 inizia anche l'organizzazione ecclesiastica del territorio. Nel 1980 papa Giovanni Paolo II ha fatto la visita pastorale in Ghana. Nel 2003 viene creato il primo cardinale ghanese, monsignor Peter Turkson.\nOrganizzazione ecclesiastica.\nLa Chiesa cattolica \u00e8 presente sul territorio con 4 sedi metropolitane, 15 diocesi suffraganee ed 1 vicariato apostolico:\nStatistiche.\nAlla fine del 2004 la Chiesa cattolica in Ghana contava:\nLa popolazione cattolica ammontava a 2.527.572 cristiani, pari al 12,85% della popolazione.\nNunziatura apostolica.\nIl 3 maggio 1960, in forza del breve \"Decet Nos\" di papa Giovanni XXIII, la delegazione apostolica di Dakar assume il nuovo nome di delegazione apostolica dell'Africa Occidentale, con giurisdizione sui seguenti stati africani: Ghana, Senegal, Alto Volta, Costa d'Avorio, Dahomey, Guinea, Mauritania, Niger, Sudan, Togo, Gambia e Sierra Leone.\nIl 28 marzo 1965, in forza del breve \"Supremi Pontificatus\" di papa Paolo VI, i Paesi del Ghana e della Sierra Leone furono sottratti alla giurisdizione della delegazione apostolica dell'Africa Occidentale ed uniti alla delegazione apostolica dell'Africa Centro-Occidentale.\nIl 10 ottobre 1973, con il breve apostolico \"Verba Christi\" del medesimo papa Paolo VI, \u00e8 eretta la delegazione apostolica di Nigeria e Ghana. Sede della delegazione apostolica \u00e8 la citt\u00e0 di Lagos.\nIl 14 giugno 1976, con l'instaurazione di rapporti diplomatici tra la Santa Sede e il Ghana, nasce la Nunziatura apostolica del Ghana in forza del breve apostolico \"Qui mentem\" di papa Paolo VI.\nConferenza episcopale.\nElenco dei Presidenti della Conferenza dei vescovi del Ghana:\nElenco dei Vicepresidenti della Conferenza dei vescovi del Ghana:"}
{"id": "2281201", "revid": "729019", "url": "https://it.wikipedia.org/wiki?curid=2281201", "title": "Naguilian (La Union)", "text": "Naguilian \u00e8 una municipalit\u00e0 di Prima classe delle Filippine, situata nella Provincia di La Union, nella Regione di Ilocos.\nNaguilian \u00e8 formata da 37 baranggay:"}
{"id": "2281204", "revid": "228587", "url": "https://it.wikipedia.org/wiki?curid=2281204", "title": "Mobile Pentium MMX", "text": "Il Mobile Pentium MMX \u00e8 stato il primo processore Intel pensato per l'utilizzo nei computer portatili e venne presentato l'8 settembre 1997. A quei tempi le CPU utilizzate adattate all'uso nei sistemi mobile non erano ancora specificatamente progettate per questo scopo (cosa che \u00e8 avvenuta solo a partire dal 2003 con il Pentium M) ma si limitavano ad alcuni affinamenti progettuali delle versioni desktop (in questo caso il Pentium MMX) al fine di ridurne il consumo e poter quindi contribuire al contenimento dei consumi e quindi alla maggior durata delle batterie utilizzate in questo tipo di sistemi.\nCaratteristiche tecniche.\nVennero presentati solo 3 modelli di Mobile Pentium MMX tutti basati su unico core, conosciuto come Tillamook. Tale versione mobile si differenziava dal \"fratello maggiore\" pensato per il settore desktop principalmente per il processo produttivo pi\u00f9 avanzato (250 nm contro 350 nm) che costituiva una sorta di piccola rivoluzione per quei tempi dato che era la prima volta che un processore mobile veniva realizzato mediante tecnologie pi\u00f9 avanzate del corrispondente modello desktop.\nA questo si aggiungeva un voltaggio di alimentazione ridotto e consumi pi\u00f9 contenuti, oltre alla caratteristica di essere commercializzato direttamente saldato su un \"modulo\" chiamato MMO, il quale conteneva oltre al core vero e proprio del processore, anche la cache L2 pari a 512 KB e il Northbridge.\nModelli arrivati sul mercato.\nLa tabella seguente mostra i modelli di Mobile Pentium MMX arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n&lt;BR&gt;\nIl successore.\nIl Mobile Pentium MMX ebbe una vita relativamente breve: ad aprile 1998, Intel ricav\u00f2 dal successore del Pentium MMX, il Pentium II, una nuova CPU mobile, conosciuta come Tonga e commercializzata come Pentium II-M."}
{"id": "2281205", "revid": "367526", "url": "https://it.wikipedia.org/wiki?curid=2281205", "title": "Salzburgerland", "text": ""}
{"id": "2281207", "revid": "729019", "url": "https://it.wikipedia.org/wiki?curid=2281207", "title": "Pugo", "text": "Pugo \u00e8 una municipalit\u00e0 di Quinta classe delle Filippine, situata nella Provincia di La Union, nella Regione di Ilocos.\nPugo \u00e8 formata da 14 baranggay:"}
{"id": "2281208", "revid": "125487203", "url": "https://it.wikipedia.org/wiki?curid=2281208", "title": "'Ndrina Pino", "text": "La ndrina Pino \u00e8 una cosca malavitosa o 'ndrina della ndrangheta calabrese di Cosenza alleata dei \"Sena\", dopo la faida degli anni ottanta sono confluiti nella 'ndrina dei Perna.\nStoria.\nDopo la morte del capobastone \"Luigi Palermo\" detto \"U Zorru\" avvenuta il 14 dicembre 1977 su ordine di \"Franco Pino\" poi diventato capobastone della sua 'ndrina omonima, la 'ndrina si divise in due fazioni da un lato i \"Perna-Pranno-Vitelli\" e dall'altra i Pino-Sena.\nAnni '70 e '80 - La faida di Cosenza e le relazioni criminali nel resto della Calabria.\nScoppia subito dopo una faida tra le due famiglie.\nCon i Perna si allearono anche gli Africano di Amantea e i Serpa di Paola con i Pino-Sena invece i Muto di Cetraro, i Basile-Calvano di San Lucido e i Cirillo. Nella faida furono uccise 27 persone.\nSolo alla fine degli anni ottanta fu fatta pace fra le due fazioni.\nIl 6 agosto 1983 a Scalea vengono uccisi taluni Geria e Saffioti come scambio di favori alle 'ndrine del reggino di Pasquale Condello e \"Giovanni Fontana\". Sintomo di contatti e comunicazione con storiche potenti famiglie calabresi.\nAnni '90 e 2000 - Il pentimento di Franco Pino, il processo Garden e l'operazione Missing.\nNel 1995, Franco Pino diventa un pentito rivelando l'arsenale della cosca, la struttura della sua organizzazione e le attivit\u00e0 criminali svolte nel cosentino e al di l\u00e0 (l'aggiudicamento della costruzione dell'aeroporto di Bucarest in Romania)..\nNel 2006 con l'operazione \"Missing\" si \u00e8 riusciti a costruire le dinamiche di queste due faide durate 30 anni che hanno portato all'arresto di 40 persone.\nAnni 2000.\nAttualmente i Perna dominano l'area e a queste due 'ndrine si sono uniti coloro che erano rimasti dei Perna-Cicero-Pranno e dei Pino-Sena. I Capi attuali della locale sarebbero Ettore Lanzino e Domenico Cicero."}
{"id": "2281209", "revid": "287204", "url": "https://it.wikipedia.org/wiki?curid=2281209", "title": "Punta e clicca", "text": ""}
{"id": "2281210", "revid": "1373059", "url": "https://it.wikipedia.org/wiki?curid=2281210", "title": "Cornelio Donati", "text": "Carriera.\nGiocatore.\nCresciuto nel Darzo, dopo aver esordito giovanissimo in prima squadra pass\u00f2 nel 1976 alla Benacense, societ\u00e0 di Riva del Garda. Esord\u00ec con i biancoverdi nella stagione 1976-1977 disputandovi quattro campionati di fila, tutti in Serie D. Nel 1980 pass\u00f2 al disputando quindi un ulteriore campionato di D.\nIl salto di categoria avvenne la stagione successiva con il passaggio al , rimanendovi per otto stagioni, costellate da due promozioni in Serie B.\nNel 1989 ci fu il trasferimento al , con cui ottenne gi\u00e0 alla prima stagione la promozione in massima serie. Cos\u00ec, a 32 anni, Donati pot\u00e9 esordire in Serie A, dove visse una prima stagione da titolare. Nelle altre due, per\u00f2, scese in campo in poche occasioni, terminando la carriera nella stagione in cui il Parma vinse la Coppa delle Coppe.\nAllenatore.\nIl 2 ottobre 2009 il Parma annunci\u00f2 il suo ingaggio come allenatore della squadra Esordienti, di cui fu il tecnico fino al 2015. Dopo il fallimento del club nel 2015, decise di restare all'interno dei quadri tecnici delle giovanili del nuovo Parma del presidente Nevio Scala, iscritto a luglio in Serie D. Nella stagione 2015-2016, quindi, divenne il tecnico dei Giovanissimi, ruolo che ricopr\u00ec per un quadriennio. Nella stagione 2019-2020 ricopr\u00ec il ruolo di collaboratore tecnico del settore giovanile.\nStatistiche.\nPresenze e reti nei club.\n\"Statistiche aggiornate al termine della carriera.\""}
{"id": "2281219", "revid": "1935652", "url": "https://it.wikipedia.org/wiki?curid=2281219", "title": "Chiesa cattolica in Guinea", "text": "La Chiesa cattolica in Guinea \u00e8 parte della Chiesa cattolica universale in comunione con il vescovo di Roma, il papa.\nStoria.\nIl cattolicesimo giunge in Guinea tra il XVI ed il XVII secolo grazie a missionari portoghesi della vicina Guinea portoghese. Una missione vera e propria si sviluppa per\u00f2 solo nella seconda met\u00e0 del XIX secolo, prima con i padri Spiritani, e poi con i Padri Bianchi. Nel 1897 \u00e8 eretta la prefettura apostolica della Guinea francese, che diventa vicariato apostolico nel 1920. Nel 1940 \u00e8 ordinato il primo sacerdote autoctono. Con l'indipendenza nasce un conflitto tra il governo locale e la chiesa cattolica, che porta nel 1967 all'espulsione dal paese di tutti i missionari stranieri, e nel 1970 alla reclusione di monsignor Raymond-Marie Tchidimbo, arcivescovo di Conakry. Nel 1992 papa Giovanni Paolo II ha fatto la visita pastorale in Guinea, dopo che nel 1986 erano stati riallacciati i rapporti diplomatici tra Guinea e Santa Sede.\nOrganizzazione territoriale.\nLa Chiesa cattolica \u00e8 presente sul territorio con 1 sede metropolitana e 2 diocesi suffraganee:\nStatistiche.\nAl termine dell'anno 2013 su una popolazione di 7.773.000 abitanti si contavano 253.150 battezzati, corrispondenti al 3,26% del totale.\nNunziatura apostolica.\nLa delegazione apostolica del Togo e Guinea \u00e8 stata istituita il 21 maggio 1973 con il breve \"Qui benignissima\" di papa Paolo VI; essa aveva sede nella citt\u00e0 di Abidjan in Costa d'Avorio. Il 21 giugno 1986 fu elevata al rango di nunziatura apostolica con il breve \"Maximam de universa\" di papa Giovanni Paolo II. Sede del nunzio \u00e8 la citt\u00e0 di Conakry.\nConferenza episcopale.\nL'episcopato locale \u00e8 riunito nella Conferenza Episcopale della Guinea (\"Conf\u00e9rence Episcopale de la Guin\u00e9e\", CEG).\nLa CEG \u00e8 membro della \"Regional Episcopal Conference of West Africa\" (RECOWA) e del \"Symposium of Episcopal Conferences of Africa and Madagascar\" (SECAM).\nElenco dei presidenti:\nElenco dei vicepresidenti:"}
{"id": "2281221", "revid": "729019", "url": "https://it.wikipedia.org/wiki?curid=2281221", "title": "Rosario (La Union)", "text": "Rosario \u00e8 una municipalit\u00e0 di Seconda classe delle Filippine, situata nella Provincia di La Union, nella Regione di Ilocos.\nRosario \u00e8 formata da 33 baranggay:"}
{"id": "2281227", "revid": "1480390", "url": "https://it.wikipedia.org/wiki?curid=2281227", "title": "Villa Zanelli", "text": "La Villa Zanelli rappresenta uno dei pi\u00f9 significativi capolavori di stile Liberty in Italia. Si trova nel comune di Savona, lungo la spiaggia del quartiere di Legino. Attualmente versa in stato di abbandono nonostante le numerose ipotesi di recupero sviluppate dalle varie amministrazioni regionali e comunali nel corso degli anni.\nStoria.\nEdificata nel 1907 dal capitano di lungo corso Nicol\u00f2 Zanelli, situata in un vasto giardino in comunicazione col mare, fino al 1933 appartenne alla famiglia Zanelli, e poi venduta al comune di Milano che la trasform\u00f2 in campeggio e colonia internazionale. Durante le fasi della seconda guerra mondiale venne adibita a campo ospedaliero (sono ancora visibili le tracce delle croci rosse sulle pareti esterne).\nDal 1967 diventa, grazie alla regione, struttura utilizzata dall'USL per il trattamento dei cardiopatici, ma nel 1998 il crollo di una parte dell'edificio impone la chiusura dell'attivit\u00e0 ospedaliera per ragioni di sicurezza, rimanendo in attesa di un restauro. Da allora la villa versa in stato di abbandono.\nGrazie ad un'analisi degli elementi stilisticisi afferma che la villa \u00e8 stata progettata da Gottardo Gussoni e Pietro Fenoglio, uno dei pi\u00f9 importanti architetti dello stile Liberty italiano."}
{"id": "2281230", "revid": "697352", "url": "https://it.wikipedia.org/wiki?curid=2281230", "title": "San Gabriel", "text": "Il termine San Gabriel, nome in spagnolo dell'Arcangelo Gabriele, pu\u00f2 riferirsi a:"}
{"id": "2281231", "revid": "122466439", "url": "https://it.wikipedia.org/wiki?curid=2281231", "title": "Scuola viennese di storia dell'arte", "text": "La scuola viennese di storia dell'arte \u00e8 stata un'istituzione accademica che ha dato origine a un nuovo approccio teorico nello studio della storia dell'arte. \nIl termine \"scuola viennese di storia dell'arte\" (\"Wiener Schule der Kunstgeschichte\") venne coniato da Julius von Schlosser in uno dei primi riassunti della storia dell'arte viennese che abbracciava il periodo dalla met\u00e0 dell'800 agli anni venti del '900.\nQuesto termine \u00e8 oggi usato non tanto per la Scuola, quanto per indicare una successione sorprendentemente ricca di personaggi eminenti che, portando avanti, correggendo o anche contraddicendo le basi gettate dai loro maestri, hanno contribuito sostanzialmente allo studio della Storia dell'arte. Quattro furono i personaggi pi\u00f9 significativi: Franz Wickhoff, Alois Riegl, Max Dvo\u0159\u00e1k e Julius von Schlosser.\nLa prima cattedra di Storia dell'arte dell'Universit\u00e0 di Vienna venne assegnata nel 1852 a Rudolf Eitelberger (1819-85). Filologo, giurista, collaboratore di giornali (della \"Wiener Zeitung\" soprattutto), nel 1864 fond\u00f2 l\"'Oesterreichisches Museum f\u00fcr Kunst und Industrie\" di Vienna (Museo austriaco per l'Arte e l'Industria). Eitelberger scrisse un saggio sui monumenti imperiali austriaci, primo importante repertorio per la nuova \"Kunstgeschichte\" (storia dell'arte), che sposta l'attenzione degli studi dalla ricostruzione dell'attivit\u00e0 artistica connessa alle singole individualit\u00e0 all'analisi precipua delle opere intese come oggetti materiali e delle fonti documentarie. Gli allievi di questa scuola non furono sempre in accordo tra loro e non mancarono le contraddizioni, ma il complesso dei loro studi e delle loro teorie contribu\u00ec a fondare un'impostazione nuova nei confronti della disciplina, superando definitivamente gli schemi del neoclassicismo, risalenti a Winckelmann, e del romanticismo di John Ruskin.\nCaratteristiche.\nLe caratteristiche di studio di questa nuova storia dell'arte sono:\nL'esistenza di questi punti \u00e8 anche dovuta al fatto che i primi storici dell'arte di questa scuola erano stati in precedenza quasi tutti direttori museali. In parallelo alla scuola di Vienna si form\u00f2 anche l'Istituto per le ricerche storiche (Institut f\u00fcr Geschichtsforschung). Con la direzione di Theodor von Sickel (1826-1908), direttore in seguito anche dell'Istituto storico austriaco di Roma, si confer\u00ec particolare importanza anche alla diplomatica, alla paleografia e alla cronologia secondo il modello dell\"'\u00c9cole des chartes\" parigina. \nIl successore di Eitelberger, Moritz Thausing, diede un notevole impulso ponendo la storia dell'arte come una disciplina da studiare sotto un punto di vista scientifico. Lui e i suoi successori Franz Wickhoff, Alois Riegl, Max Dvo\u0159\u00e1k, Julius Von Schlosser, furono influenzati dalla filosofia herbartiana e dagli studi (ad essa connessi) di Robert von Zimmermann.\nPer von Zimmermann la forma \u00e8 strettamente riferita agli organi di senso (la scultura \u00e8 tattile, la pittura \u00e8 visiva, ecc.). L'estetica herbartiana si fonda sul concetto di pura visibilit\u00e0 elaborato da Konrad Fiedler (schematizzato da Von Hildebrand e resa in pittura da Von Mar\u00e9es).\nLe sensazioni sono il modo attraverso cui l'uomo percepisce il mondo esterno e che ricreano una rielaborazione psicologica. Il senso pi\u00f9 completo \u00e8 la vista, l'artista se ne serve per creare la forma artistica, in cui inserisce anche il suo sviluppo spirituale personale. Riassumendo, la vista permette la percezione del mondo esterno che viene reinterpretato e contenuto nella forma artistica che appunto racchiuder\u00e0 la personale visione del creatore.\nCategorie pi\u00f9 articolate vengono proposte da Adolf von Hildebrand nel saggio \"Das Problem der Form\" (\"Il problema della forma\", 1893). Parametro di giudizio \u00e8 il modo di rappresentazione della forma, fondato sulla visione ravvicinata o sulla visione a distanza. La prima \u00e8 \"tattile\" in quanto gli oggetti considerati da vicino obbligano l'occhio a compiere movimenti simili a quelli della mano; essi per\u00f2 mancano d'unit\u00e0, perch\u00e9 costringono l'occhio a percorrere la forma in una serie di aggiustamenti focali. La seconda \u00e8 \"ottica\", perch\u00e9 la visione dell'oggetto si pu\u00f2 ottenere a distanza. L'oggetto \u00e8 visto a due dimensioni; sar\u00e0 percepibile immediatamente dall'occhio rimanendo immobile; la forma rappresentata avr\u00e0 carattere di unit\u00e0 e quindi di artisticit\u00e0.\nL'analisi diretta degli studi artistici, resa familiare agli storici dell'arte viennesi dalla frequentazione del museo, \u00e8 unita nei loro studi alla necessit\u00e0 di ricontestualizzare gli stessi in un rigoroso processo di ricostruzione storica. Tale ricontestualizzazione si rende evidente nella sensibilit\u00e0 ai problemi della conservazione, del restauro e della catalogazione.\nQuesta sistematica iniziativa di catalogare il patrimonio storico artistico e monumentale, affonda le sue radici in esperienze analoghe iniziate a partire dagli anni quaranta dell'Ottocento in diverse nazioni europee: in Francia, dove fin dal 1834 Arcisse de Caumont aveva organizzato la \"Soci\u00e9t\u00e9 fran\u00e7aise d'Arch\u00e9ologie pour la conservation et la description des Monuments historiques\"; in Germania, ove nel 1862-63 ha inizio la \"Kunsttopographie Deutschlands\" dell'architetto Marburg Wilhelm Lotz; infine in Svizzera, dove dal 1872 s'inaugura l\"'Inventario dei monumenti svizzeri\".\nIl rilievo assegnato ai fenomeni della percezione ottica dei colori e delle forme e della conseguente elaborazione da parte del fruitore insita nella teoria della pura visibilit\u00e0, trova ulteriori punti di riferimento sia nella teoria percettiva scientifica dell'impressionismo, di cui si discute negli anni ottanta in Europa, sia nelle teorie sostenute a Vienna da autori quali Christian von Ehrenfelds che in quelle psicofisiologiche di William Wundt, i quali avevano contemporaneamente trovato fertile campo di sviluppo e applicazione negli scritti sull'arte classica di Immanuel L\u00fcwi.\nMolte riviste della capitale divulgano gli studi effettuati dalla scuola, come lo \"Jahrbuch der kunsthistorischer Sammlungen\" (\"Annuario delle collezioni storico-artistiche\") fondato nel 1883 da Quirino von Leitner. Nei fascicoli di questo ebdomadario (sino ai primi anni ottanta del '900, cio\u00e8 fino a quando ne \u00e8 redattore H. Zimmermann), le estese trattazioni puntano a illustrare sistematicamente i fondi delle raccolte imperiali viennesi nelle loro arzigogolate sezioni dei pi\u00f9 disparati oggetti: codici miniati; armi e armature; tappeti e medaglie; manufatti d'arte antica; disegni; anelli cerimoniali; avori; blasoni. Inoltre si catalogano le collezioni di antichi sovrani. Inizia, quindi, una revisione critica dei periodi storici fino ad allora considerati di decadenza e pertanto raramente presi in esame, quali: il tardogotico, il manierismo, il barocco, la pittura fiamminga, veneta, ecc.\nParallelamente, si fondano altre riviste di carattere storico-artistico che andranno ad accrescere l'interesse verso questo nuovo approccio nello studio dell'arte e contribuiranno enormemente a far comprendere l'importanza che simili catalogazioni avrebbero avuto negli anni a venire. Fra queste, l\"Annuario della commissione imperiale centrale\" fondato nel 1856 e \"Le arti grafiche\" edita a partire dal 1878. Inoltre Kubitschek e Riegl, dal 1902 dirigono il bollettino-notiziario \"Informazioni della commissione imperiale centrale per lo studio e la conservazione dei monumenti artistici e storici\" mentre, dal 1904, Franz Wickhoff cura \"Comunicazioni storico-artistiche\", osservatorio delle novit\u00e0 bibliografiche.\nEsponenti.\nFranz Wickhoff.\nLo spasmodico interesse di Franz Wickhoff per lo studio e la ricerca storica nella storia dell'arte lo portarono a trattare l'arte classica, medievale, contemporanea, la miniatura e l'arte del Rinascimento italiano con particolare interesse per il disegno.\nPer l'arte antica e classica scrisse nel 1895 il suo saggio pi\u00f9 famoso, \"Der Wiener Genesis\". L'autore si proponeva d'illustrare un famoso codice miniato conservato nella Hofbibliothek di Vienna, la Genesi di Vienna, ritenuto fino ad allora del IV secolo e di cultura campana. A prefazione di questa lettura critica, Wichkoff tracciava un profilo dell'intero svolgimento dell'arte romana, dall'et\u00e0 repubblicana al tardoantico. In tale profilo, l'autore sosteneva per la prima volta l'autonomia dell'arte romana, in contrasto con le idee dominanti, che ne vedevano la dipendenza dall'arte greca. Secondo Wickhoff l'originalit\u00e0 dell'arte romana consisteva nei seguenti elementi formali: \nL'elemento cromatico viene evidenziato da Wichkoff come dato saliente, non solo della pittura romana, che egli interpretava secondo l'esperienza dell'arte moderna europea e francese contemporanea (con il movimento impressionista), ma anche delle varie fasi della scultura del tempo. Il valore illusionistico viene accentuato, a partire dall'et\u00e0 flavio traianea, con una particolare sensibilit\u00e0 prospettica e trova il suo momento pi\u00f9 alto nell'invenzione della cosiddetta \"narrazione continuata\". Questa consisteva nel disporre vari episodi di una narrazione, storica o mitologica, uno accanto all'altro sullo stesso sfondo paesistico e senza nessun distacco, senza elementi figurativi di separazione.\nLa ritrattistica romana, infine, raggiunge, seguendo i modelli illusionistici etruschi, una capacit\u00e0 mimetica e naturalistica sconosciuta al mondo ellenistico.\nLe ipotesi formulate da Franz Wickhoff sono oggi considerate superate e obsolete. Egli, infatti, non aveva considerato gli apporti dell'ellenismo e dell'arte greca nel mondo latino, cos\u00ec in stretto contatto fra loro in quel periodo. Pur con tali limiti, Wickhoff ebbe il grande merito di operare una rottura fondamentale con la concezione evoluzionistica dell'arte antica (concetto allora corrente e largamente diffuso), nonch\u00e9 di respingere la cesura, fino ad allora scontata, tra arte antica, medievale e moderna. \nL'antico di Wickhoff non \u00e8 un mondo mitico. Non \u00e8 l'idealizzazione di una parte della civilt\u00e0 che coincide con l'archetipo; la parte primigenia e autentica dell'umanit\u00e0 secondo l'interpretazione, ad esempio, di Friedrich Nietzsche e Gustav Klimt. \u00c8, al contrario, una rivisitazione storica, filologica e formale di cui si cercano di individuare i tratti originali e autonomi.\nL'attenzione di Wickhoff per l'arte medievale \u00e8 dimostrata innanzitutto da una serie di saggi giovanili (tra cui \"Guido da Siena\", 1889), quindi dall'interesse per opera miniatoria che lo port\u00f2 ad intraprendere l'oneroso compito di catalogare tutti i codici miniati presenti in territorio austriaco.\nWickhoff si dedic\u00f2 anche ampiamente all'indagine sul Rinascimento italiano, specie veneto e romano, studiando in particolare il tema della continuit\u00e0 nei motivi classici nel Quattro e Cinquecento. L'analisi dei grandi problemi dell'arte italiana rinascimentale diventa, dopo le grandi aperture dello storico Burckhardt, uno dei campi di ricerca preferiti dagli storici dell'arte tedesca di tradizione filologica. La passione di Wickhoff per il disegno antico pervenne senz'altro da (Moritz Thausing, (1835-84), autore di un'importante monografia su D\u00fcrer e di saggi sulla grafica di Callot. Da Thausing che intendeva la storia dell'arte come una vera e propria scienza autonoma, Wickhoff aveva fatto suo anche il cosiddetto \"metodo d'indagine morelliano\" elaborato da Giovanni Morelli (1816-91), medico, patriota e conoscitore esperto dell'antica pittura italiana. Tale metodo, che Sigmund Freud definir\u00e0 come strettamente imparentato alla psicoanalisi medica, intendeva fornire una base scientifica all'attribuzione di paternit\u00e0 all'opera d'arte. Morelli sosteneva che i giudizi degli storici non si basavano su prove certe ed inconfutabili, ma sull'arbitrariet\u00e0 di constatazioni soggettive. Morelli suggeriva di soffermarsi con attenzione sugli aspetti peculiari \"interni\", cio\u00e8 i caratteri formali costitutivi della grafia dell'artista, attraverso i quali egli si denuncia e si dichiara senza possibilit\u00e0 d'errore perch\u00e9 inconsci. Lo studio analitico dei vari particolari anatomici in apparenza secondari nell'opera (come orecchie, mani, bocche e persino unghie), dei modi di creare un paesaggio, delle deformazioni del panneggio, dell'incarnato, paragonati ad opere sicure di un artista, avrebbe condotto, in ultima analisi, all'individuazione dell'autografia. Tra le tecniche espressive che pi\u00f9 davano credito a questa teoria, Morelli indicava con certezza il disegno antico: attraverso il segno grafico l'artista lascia trapelare, con maggiore immediatezza e spontaneit\u00e0 rispetto al segno pittorico, il suo particolare stile o l'appartenenza a una determinata scuola.\nWickhoff ebbe infine una notevole sensibilit\u00e0 per gli eventi contemporanei nel mondo dell'arte. Nel 1900, quando Klimt scandalizz\u00f2 e suscit\u00f2 feroci critiche per la decorazione dell'Aula magna dell'Universit\u00e0 di Vienna, Wickhoff ne prese le difese, illustrate in una conferenza all'Associazione filosofica e dal provocatorio titolo \"Was ist h\u00e4\u00dflich?\" (\"Che cos'\u00e8 il brutto?\"). L'autore sosteneva la tesi del relativismo delle categorie di brutto e bello in termini moderni, cio\u00e8 da non connettersi pi\u00f9 alla visione classicista di armonia e proporzione, ma da studiarsi in rapporto alla cultura e alle proposte di innovazione linguistica degli artisti contemporanei (tra cui collocava, per l'appunto, Klimt).\nAlois Riegl.\nBench\u00e9 la sua attivit\u00e0 accademica non sia durata pi\u00f9 di un decennio, Alois Riegl diede alla scuola viennese impulsi del tutto nuovi, agendo su di essa in una certa direzione, pi\u00f9 di quello che non fecero il suo fondatore e rinnovatore.\nIn un itinerario vario e complesso di titoli, Riegl mostra la sua preferenza per la ricostruzione di quadri storici ed artistici assai vasti e per la verifica dei grandi problemi di metodo. Affront\u00f2, inoltre, il rapporto fra arte antica e moderna, le tecniche industriali, la letteratura artistica, le opere e i periodi storici sino ad allora trascurati dagli studi (come il tardoantico e l'et\u00e0 barocca), i problemi di restauro e di conservazione dei monumenti.\n\"Stilfragen\" (\"Problemi di stile. Frammenti di una storia dell'arte ornamentale\", 1893) \u00e8 un profilo che esamina storicamente l'evoluzione di alcuni motivi decorativi (fiori di loto, corolle, tralci a motivi vegetali, palmette, ecc.) presenti negli oggetti d'arte applicata (tappeti, intagli lignei, ecc.), nelle sculture e nei monumenti architettonici in un arco temporale di oltre cinquemila anni di storia e in uno spazio geografico che, dall'arte del vicino oriente, tramite la civilt\u00e0 greca ed ellenistica, giunge al mondo bizantino e islamico. In questo trattato, Riegl vuole dimostrare che i motivi ornamentali registrati nelle opere d'arte esaminate non sono derivati da altri procedimenti tecnici n\u00e9 da una semplice imitazione della natura, ma sono invece schemi iconografici e stilistici del tutto autonomi e indipendenti. Inoltre, in questa presentazione di una \"grammatica del disegno ornamentale\", l'autore intende sottolineare come le trasformazioni dei motivi studiati non siano frutto di spontaneit\u00e0 o casualit\u00e0. Esse derivano da un'ininterrotta evoluzione dei modelli, caratterizzata nei vari momenti storici da rielaborazioni e varianti ben precise. Esse si giustificano con l'impulso di carattere artistico, definito da Riegl \"Kunstwollen\" (volere artistico).\nNell'attribuire all'ornamento e in generale alle arti decorative una potenzialit\u00e0, se non maggiore, perlomeno pari alle cosiddette arti maggiori, Riegl si pone in stretto parallelo con alcuni ideali espressi dallo Jugendstil viennese: specialmente nell'importanza affidata all'astrazione geometrica, alla creazione inorganica e alla svalutazione dei contenuti narrativi. \nL'analisi dei motivi decorativi di \"Stilfragen\", avviene per Riegl all'interno di una prospettiva storica di carattere universalistico. Secondo tale linea interpretativa, la storia dell'uomo era vista in un quadro generale e indivisibile e analizzata nei suoi aspetti fondamentali e salienti. Questa prospettiva si coniuga alla considerazione evoluzionistica delle forme nel tempo storico. Il concetto di evoluzione - che diventa centrale nell'opera di Riegl, mediato dai biologi darwiniani e dai filosofi positivisti quali Herbert Spencer e Johann Friedrich Herbart - era stato ampiamente adottato nella cultura tedesca del tardo Ottocento dagli storici e dai letterati e in seguito anche dai cultori delle recenti scienze umane.\nImportante nell'opera \u00e8, inoltre, il problema della genesi delle forme artistiche e delle loro varianti, nel corso della storia. Riegl respinge la tesi secondo cui l'apparizione di ogni stile, che presiede alla costituzione delle singole forme artistiche, sia dovuta esclusivamente all'influenza della tecnica e dei materiali utilizzati dagli artisti. L'autore si pone dunque in netta antitesi secondo le tesi sostenute da Gottfried Semper, uno degli architetti tedeschi pi\u00f9 importanti della prima met\u00e0 del XIX secolo (suoi alcuni fra i pi\u00f9 importanti ed eclettici edifici: i musei di storia dell'arte e naturale a Vienna e l'Osservatorio astronomico di Zurigo).\nSemper sostiene il condizionamento dello stile dai materiali e dalle tecniche impiegati, nonch\u00e9 dall'imitazione delle forme naturali. Riegl considera il \"Kunstwollen\" il vero fattore genetico dell'opera e dello stile. Bench\u00e9 creatore del termine, Riegl non diede mai una chiara e semplice spiegazione di questo neologismo. \nPer Erwin Panofsky (1920), il \"Kunstwollen\" non consiste nella volont\u00e0 individuale n\u00e9 in quella collettiva: \u00e8 il senso immanente, ultimo dell'opera. Per Otto Pacht (1963), \u00e8, invece, la direzione dell'impulso artistico proprio di un popolo in analogia con un altro impulso, quello secondo cui la natura crea e stabilisce le proprie leggi. \nEsemplare in un'altra sua opera (\"Spatromische Kunstindustrie\") l'analisi delle singole opere d'arte alla lucida ricerca delle loro leggi interne che le rendono autonome nei loro aspetti di stile e forma.\nGli schemi di lettura adottati da Riegl sono schemi visivi: quelli della visione tattile (gli oggetti sono esaminati da un punto di vista ravvicinato) opposta a quella ottica (da lontano); della visione plastica (sinonimo di tattile, cio\u00e8 fortemente rilevata) opposta a quella coloristica (quando le singole parti non appaiono pi\u00f9 come oggeetti corporei, ma come superfici colorate); della visione spaziale o di profondit\u00e0 opposta a quella planimetrica (di superficie, senza terza dimensione).\nRiegl deduce questi parametri dall'\"estetica della pura visibilit\u00e0\" e si dimostra molto vicino alla teoria elaborata da Adolf von Hildebrand ne \"Il problema della forma nelle arti visive\" (1893), la quale, a sua volta, discende dalla psicologia herbartiana.\nIl ruolo dello spettatore, cio\u00e8 della percezione dell'oggetto, \u00e8 un altro degli aspetti innovativi della critica riegliana: egli conferisce allo spettatore un ruolo speciale in fase interpretativa. Non c'\u00e8 dubbio che l'importanza assegnata da Riegl al fruitore dell'immagine sia debitrice dell'estetica hegeliana.\nSi \u00e8 gi\u00e0 detto ci\u00f2 che differenzia Riegl da Semper riguardo alla teoria della genesi dello stile. Ma un'affinit\u00e0 fra i due intellettuali \u00e8 riscontrabile tuttavia nell'importanza affidata da entrambi ai manufatti preindustriali e alla valorizzazione delle singole tecniche manuali e dei materiali connessi come elementi costitutivi degli oggetti. Ugualmente, al movimento delle \"Arts and Crafts\" e alle teorie sviluppate da William Morris, va ricondotta l'attenzione riegliana per quanto concerne il peso assegnato all'aspetto materiale e al design nella produzione artistica e anche per la necessit\u00e0 di considerare in maniera paritaria ogni tipo di opera d'arte.\nOltre che riabilitare il tardoantico, Riegl riusc\u00ec anche a riconsiderare il barocco, occupandosi in specifico, di quelli olandese e romano. Scrisse due libri: \"Das hollandische Gruppenportrat\" (1902) e \"Die Entstehung der Barockkunst in Rom\" (1908). Nel primo affronta la storia di un genere: quello del ritratto di gruppo che sorge nei Paesi Bassi nel secolo XVI e si sviluppa nel XVIII. Riegl ne studia l'evoluzione formale e strutturale, ne verifica i rapporti di stile e di cultura con l'arte italiana e i risultati formali con il \"Kunstwollen\" dell'ambiente artistico olandese. Soprattutto nella valutazione della storia del genere ritrattistico nordico, Riegl introduce un elemento innovatore: il rapporto opera/spettatore, quest'ultimo considerato non come mero elemento percettivo generato dalle coeve teorie di percezione, ma, al contrario, alla luce di come l'artista, nel corso dell'evoluzione del ritratto, dall'inizio del Cinquecento alla met\u00e0 del Seicento, ha considerato il legame opera-osservatore (il quale, da semplice destinatario, diventa personaggio lui stesso della scena pittorica) e di come ha risolto, sotto il profilo formale, questa relazione. In altri termini, in quest'opera Riegl supera il funzionalismo e il formalismo e mette in atto un primo abbozzo di scienza artistica fondata sull'estetica della comunicazione e della ricezione. La riscoperta dell'arte barocca olandese avviene in Francia nella seconda met\u00e0 dell'Ottocento ed \u00e8 da mettere in relazione ai nuovi interessi dei viaggiatori, i critici e i collezionisti, nonch\u00e9 dai vari letterati impegnati nel realismo.\nNel secondo libro, Riegl affronta le tematiche riguardanti il barocco romano, analizzandone i caratteri di stile, gli artisti e le opere e, riesaminando le varie fonti letterarie, ricostruisce il quadro storico e sociale dell'epoca.\nLa rivalutazione del barocco italiano e internazionale \u00e8 un fenomeno che comincia poco dopo la met\u00e0 dell'Ottocento in area tedesca con Burckhardt e prosegue coi fondamentali studi di Cornelius Gurlitt.\nIn stretta concomitanza con il suo nuovo incarico di conservatore generale dei monumenti artistici della Commissione Centrale, Riegl dedica parecchi saggi alla tematica del restauro e della tutela del patrimonio artistico. Della Commissione facevano parte, tra gli altri, Frederich Adelbert Stifter (1805-1868) e Rudolf Eitelberger. \nTra i saggi che Riegl scrive sul restauro, spicca \"Der moderne Denkmalkultus, sein Weisen, seine Entstehung\" (Il moderno culto dei monumenti, la sua essenza, il suo sviluppo. 1903). In quest'opera affronta, in primo luogo, il problema dei principali valori insiti in un monumento storico. Esamina, inoltre, le linee da seguire per un corretto intervento di restauro. I valori di un monumento sono quelli: storici, artistici, d'uso e di novit\u00e0. Valore storico \u00e8 quello di memoria e di documento che l'opera conserva come testimonianza del passato. Il valore artistico si riferisce invece agli ideali estetici di cui l'opera \u00e8 portatrice, ideali che variano di epoca in epoca e che rendono il valore artistico relativo. Il valore d'uso \u00e8 legato alla funzione pratica che il monumento riveste. Infine, quello di novit\u00e0 \u00e8 colluso all'aspetto esteriore dell'opera nel momento in cui appare e che pu\u00f2 scomparire col degrado.\nQuesti valori devono essere difesi e conservati in un corretto lavoro di restauro, il quale non ammette aggiunte o integrazioni. Fondamentale \u00e8, quindi, l'opera di prevenzione per la conservazione delle testimonianze del passato.\nMax Dvo\u0159\u00e1k.\nLo studioso boemo Max Dvo\u0159\u00e1k (1874-1921) rappresenta un altro momento di grande originalit\u00e0 all'interno della scuola viennese. Dvo\u0159\u00e1k, come gli studiosi che lo avevano preceduto all'interno dell'Istituto, intende l'indagine artistica come essenzialmente storica. Egli sostiene che potrebbe rinunciare alla storia dell'arte se essa non incrementasse, al di l\u00e0 del godimento estetico dei prodotti, anche la conoscenza generale dello sviluppo storico. \nLa storicit\u00e0 differenzia nettamente la storia artistica dall'estetica: la storia dell'arte \u00e8 una scienza prettamente storica, ma con una propria autonomia rispetto alle altre scienze che si basano sullo studio del passato. Moltissime opere d'arte non sono solo dei monumenti dell'evoluzione artistica, ma anche di quella culturale, ci illuminano sugli usi sociali, le forme di vita, i rapporti economici, ecc. Analizzare tutto ci\u00f2 da questo punto di vista non \u00e8 il compito della storia dell'arte, bens\u00ec della sociologia, la storia economica e la storia della cultura. Viceversa, per\u00f2, non \u00e8 nemmeno sbagliato aspettarsi dallo studio di questa scienza la soluzione del vero problema storico-artistico. In sostanza, lo studio della storia dell'arte si differenzia per l'analisi delle varie forme e dei vari stili che si sono succeduti nel corso del tempo. \nCi\u00f2 che differenzia invece Dvo\u0159\u00e1k dagli studiosi che lo avevano preceduto (soprattutto nei lavori in et\u00e0 matura) \u00e8 il modo d'intendere la storia e il suo processo. La concezione della storia di Dvo\u0159\u00e1k maturo escludeva l'impostazione scientifico-positivista per rilanciare invece con un'impostazione idealistica e spiritualista del divenire dei fatti storici. In altre parole, la storia viene considerata come un processo spirituale e indivisibile, che si sviluppa nel tempo e che \u00e8 anche mezzo conoscitivo della realt\u00e0. \nIn questa posizione storico-spiritualista, Dvo\u0159\u00e1k trova convergenza e precorrimenti in Hans Tietze, autore di un ponderoso trattato di metodo intitolato \"Die Methode der Kunstgeschichte\" (Il metodo della storia dell'arte, 1913). Qui si ritiene che la storia dell'arte elabora un materiale che, a differenza di quello della storia, non continua a vivere solo attraverso le fonti, ma il suo continuare a esistere in una condizione che fa appello alla visione accompagna necessariamente alla successione del divenire storico la contemporaneit\u00e0 della comprensione estetica. Solo se riusciremo ad isolare e a comprendere l'essenza dell'artisticit\u00e0, ci impadroniremo del nostro particolare oggetto che altrimenti minaccia sempre di ricadere nella generalit\u00e0 della storia della cultura. Compito precipuo \u00e8 quello di spiegare geneticamente (\"genetisch\") l'essenza dell'arte. \nPer Tietze, dunque, la storia dell'arte (genetica) \u00e8 il punto d'approdo di una concezione della storia dell'arte che passa attraverso due fasi. La prima si definisce narrativo-didattica (\"referierend-pragmatisch\") e consiste in una descrizione delle opere artistiche in scritti di carattere estetico, tecnico o topografico, dove comunque dominante \u00e8 un intento pratico. La seconda \u00e8 didattico-genetica (\"pragmatisch-genetisch\"): emerge in essa un atteggiamento di tipo storico nei confronti dell'arte, teso a istituire dei nessi tra i diversi momenti dello sviluppo artistico, ma che non si configura ancora come approccio scientifico.\nLa storia artistica di carattere genetico non si occupa della storia biografica n\u00e9 di quella naturale, va invece alla ricerca delle cause che stanno a monte degli elementi specifici e caratterizzanti le opere - innanzi tutto lo stile - e dei rapporti e dei vari collegamenti che intercorrono fra esse.\nFondamentale diventa la comprensione dell'artisticit\u00e0 dell'opera, compito dell'estetica, che pu\u00f2 illuminare l'interpretazione storica. L'estetica si rivela utile allo storico dell'arte accanto ad altri strumenti d'indagine (psicologica e sociologica) per verificare non tanto la bellezza o la qualit\u00e0 dell'opera (elementi soggettivi), quanto piuttosto la reazione dei fruitori, l'effetto, la forza vitale che l'opera ha avuto nel tempo (questa viene definita \"Extensit\u00e4t der Wirkung\"). L'\"Erlebnis\" (Esperienza) specifico della storia artistica \u00e8 dunque quello estetico. Altrettanto utile \u00e8 lo studio delle posizioni estetiche del passato. Infatti la storia artistica \u00e8 storia di artisti che producono opere. Nella produzione artistica gli artisti riversano le loro esperienze tecniche, stilistiche, culturali e spirituali. Gli artisti, come individui, operano in collegamento con altri artisti, creando le scuole culturali. Lo stile \u00e8 pertanto il segno dell'individualit\u00e0 artistica, ma anche il contrassegno di un'intera scuola o di un'intera epoca.\nL'evoluzione artistica, essendo promossa da singoli individui e da una somma di scuole, \u00e8 dunque fenomeno assai complesso, che non pu\u00f2 essere ricondotto a semplici leggi di casualit\u00e0 o a un insieme di costanti periodiche. Determinata da uomini di differente et\u00e0, individualit\u00e0 e cultura, ha, in definitiva, un andamento per nulla omogeneo e lineare; al contrario \u00e8 contrassegnata da avanzamenti, ma anche da regressioni e da stasi. \nOltre allo stile come segno precipuo della personalit\u00e0 artistica e della sua spiritualit\u00e0, grande importanza assume l'elemento iconografico, di pari, profondo, valore spirituale. \nL'indagine iconografica diventa fondamentale: prima bisogna chiedersi su cosa \u00e8 rappresentato nell'opera e poi interrogarsi sul come. Lo studio dell'iconografia \u00e8 importante in quanto consente di giungere a tutte le forze e agli ambiti spirituali di un'epoca. \u00c8 un modo privilegiato per accedere al mondo internazionale degli artisti. \u00c8 il \"trait d'union\" fra il mondo delle forme e le idee religiose, politiche, filosofiche e letterarie di una determinata epoca.\nLo storico dell'arte deve dare, in ogni caso, primario rilievo all'oggetto della sua considerazione storica (l'opera d'arte), all'analisi peculiare dello sviluppo interno e autonomo di esso e dei suoi elementi caratterizzanti e costitutivi.\nL'importanza assegnata all'apporto individuale nella produzione artistica, risente in Dvo\u0159\u00e1k, sicuramente del pensiero crociano che si andava diffondendo nell'area culturale tedesca e che a Vienna avr\u00e0 entusiasta seguace in Julius von Schlosser, di cui diremo pi\u00f9 avanti.\nLa produzione storiografica di Dvo\u0159\u00e1k si pu\u00f2, per comodit\u00e0, suddividere in tre periodi. Il primo appartiene alla formazione dello studioso dove si percepisce una totale adesione alla lettura stilistico-formale delle opere, proposta da Riegl e Wickhoff. \nNelle opere del secondo momento, nel primo decennio del secolo, si avverte un approfondimento e un graduale superamento delle teorie riegliane. \nNelle opere della maturit\u00e0, infine, alcune delle quali pubblicate postume, egli d\u00e0 forma compiuta a una storia dell'arte intesa come storia delle idee.\nJulius von Schlosser.\nNacque nel 1886 e mor\u00ec nel 1938, ma apparteneva essenzialmente al Settecento. Era un gentleman con vastissimi interessi culturali, una razza quasi estinta in un'epoca di specialisti e specializzazioni. Era dotato di una mente enciclopedica, ma il suo enciclopedismo era spirito settecentesco con il suo carattere edonistico, con quel tocco lieve che preferisce accennare piuttosto che esporre, che preferisce un saggio piuttosto che un libro. Lo Schlosser era un vero umanista.\nL'allineamento al metodo storiografico proprio della scuola \u00e8 confermato dallo stesso autore nel \"Commentario della mia vita\" (1924), una riflessione autobiografica sulla propria esperienza di studioso.\nGrande passione che divenne tema portante di tanti suoi saggi, \u00e8 la cosiddetta \"H\u00f6fische Kunst\" (l'arte di corte). Questo termine, coniato dallo stesso Schlosser, descrive l'arte veramente internazionale che fior\u00ec nelle corti europee della fine del Trecento, inizio Quattrocento. I rapporti personali che esistevano tra i sovrani e gli artisti girovaghi avevano creato un'atmosfera comune di cultura che aveva avvicinato le Corti dell'Italia settentrionale (Treviso, Padova e Verona) con quelle adiacenti del Tirolo, Boemia, Inghilterra e Francia. Andava creandosi un nuovo tipo d'arte profana: affreschisti, allumiatori, tessitori di tappezzerie, ecc., cominciarono a illustrare scene di vita quotidiana all'interno delle Corti. \nSchlosser abbandonava qui gli schemi formalistici riegliani per presentare, invece, il contesto storico e culturale nel quale le opere si manifestano, commentato mediante ampie riflessioni in diverse sfere culturali: dalla musica alla filosofia, dalla scienza alla religione. L'opera d'arte non era pi\u00f9 dunque un fatto isolato, ma diventava un mondo pi\u00f9 complesso che viveva in uno spazio storico assai pi\u00f9 articolato. \nL'elemento portante di questa nuova visione storica e antiformalista \u00e8 l'iconografia. Essa non \u00e8 per\u00f2 intesa da Schlosser in senso tradizionale, cio\u00e8 classificatorio o generico degli antiquari e poi degli archeologi. \u00c8 quanto mai significativo che Schlosser si sentisse in seguito portato a definire crocianamente questi suoi studi sull'iconografia comparata come \"storia del linguaggio\", il che indica chiaramente il significato attivo, comunicante e non meramente schematico ed ereditario dell'iconografia stessa.\nPer descrivere questo mondo fantastico ma reale dell'arte di corte, si parte dalla definizione degli ambienti: i castelli; del loro arredo: arazzi, affreschi, ecc. e dei loro \"tituli\"; utensili e suppellettili, soprattutto delle \"cassule\" eburnee; ma specialmente le biblioteche, dove la fusione fra arte figurativa e letteraria attinge al massimo dal rapporto dialettico fra illustrazione e didascalia che risultano complementari e reciproche.\nQuesti temi sono rilevati dai monumenti ancora sussistenti, come desunti dalle notizie letterarie, secondo un metodo filologico delle fonti artistiche che ci riporta a Wickhoff.\nSchlosser isola fra il secolo XIV e XV tre forme fondamentali di cultura artistica, coesistenti in Europa in stadi di sviluppo diversi: L'arte ecclesiastica, scolastica e di corte, corrispondenti a diverse forme di dramma e proprie e diverse catorie e gruppi sociali. Nell'ambito dell'arte cortese, egli individua quattro filoni che variamente s'intrecciano: biblico (temi sacri); cavalleresco (temi profani); amoroso (temi lirici); allegorici (temi morali). \nLa ponderosa \"Kunstliteratur\" (Letteratura artistica) pubblicata nel 1924, costituisce ancora oggi il manuale fondamentale sulle fonti relative alle arti, dall'antichit\u00e0 all'Ottocento. \u00c8 una rigorosa architettura di nove capitoli che affonda le sue radici nel mondo classico, trattando delle fonti prevasariane, l'et\u00e0 del manierismo e la Controriforma, la letteratura artistica locale, barocca e italiana rinascimentale. Perno centrale \u00e8 il quinto capitolo: parla di Giorgio Vasari, della sua opera, dei suoi precedenti e della sua teoria storiografica. La \"Letteratura artistica\" \u00e8 un vero e proprio monumento di erudizione e di dottrina. Ogni capitolo viene affrontato sotto il profilo euristico e storico-interpretativo. La \"Kunstliteratur\" \u00e8 prima che storia di trattati, storia di scrittori, artisti e letterati stranieri e italiani, che pur senza prescindere dai generi letterari dominanti (dalle pi\u00f9 antiche forme di \"ekfrasis\" ed \"encomium\", s'interroga sulle opere d'arte intese come linguaggio e ne danno un giudizio che a buon diritto rientra nella storia della critica d'arte. \"Esiste un linguaggio figurativo che possa essere paragonato a quello scritto?\" si domanda Schlosser. E la sua risposta \u00e8 affermativa. Crocianamente egli afferma che l'arte figurativa \u00e8 creazione individuale, autonoma, che si esprime attraverso uno stile fondato su una grammatica specifica, proprio come nella lingua scritta. Questa linea ispirata a Benedetto Croce, porter\u00e0 Schlosser a intraprendere la via delle monografie degli artisti: Leon Battista Alberti (1929), Paolo Uccello (1933) e Piero della Francesca (1929-33)."}
{"id": "2281232", "revid": "212348", "url": "https://it.wikipedia.org/wiki?curid=2281232", "title": "Dimachero", "text": ""}
{"id": "2281233", "revid": "36426", "url": "https://it.wikipedia.org/wiki?curid=2281233", "title": "Riegl", "text": ""}
{"id": "2281234", "revid": "647919", "url": "https://it.wikipedia.org/wiki?curid=2281234", "title": "Igor' Petrovi\u010d Choro\u0161ev", "text": ""}
{"id": "2281243", "revid": "729019", "url": "https://it.wikipedia.org/wiki?curid=2281243", "title": "San Gabriel (La Union)", "text": "San Gabriel \u00e8 una municipalit\u00e0 di Quarta classe delle Filippine, situata nella Provincia di La Union, nella Regione di Ilocos.\nSan Gabriel \u00e8 formata da 15 baranggay:"}
{"id": "2281246", "revid": "36426", "url": "https://it.wikipedia.org/wiki?curid=2281246", "title": "Dittico dei Simmachi e Nicomachi", "text": ""}
{"id": "2281251", "revid": "121339686", "url": "https://it.wikipedia.org/wiki?curid=2281251", "title": "Guitarr\u00f3n", "text": "Il guitarr\u00f3n \u00e8 uno strumento musicale della famiglia dei cordofoni, con sei corde, tipico della musica folk centro-sudamericana.\nIl guitarr\u00f3n cileno.\nIl guitarr\u00f3n cileno \u00e8 una chitarra a corde pizzicate tipica della tradizione cilena, con 25 o, pi\u00f9 raramente, 24 corde. Il suo utilizzo principale \u00e8 infatti legato alla musica tradizionale della poesia cantata conosciuta con il nome di \"canto a lo poeta\", anche se alcuni virtuosi dello strumento ne hanno sviluppato le potenzialit\u00e0 come strumento solista.\nLe origini del guitarr\u00f3n cileno si attestano al XVI secolo. Il nome ne suggerisce la derivazione diretta dalla chitarra, la forma, l'accordatura e la tecnica di suono dello strumento sono collegate con il comune antenato della chitarra, la vihuela rinascimentale e barocca. Lo strumento ha comunque anche similitudini con l'arciliuto barocco, anche se una connessione diretta \u00e8 incerta. Tecnologicamente lo strumento ha seguito un'evoluzione simile a quella della chitarra. I vecchi strumenti utilizzavano tasti intagliati e pioli per l'attrito, similmente al violino, ma i moderni strumenti impiegano tasti in metallo e chiavette, come le moderne chitarre.\nIn origine il guitarr\u00f3n cileno era uno strumento folk utilizzato principalmente nelle aree rurali. Recentemente l'interesse nella musica folk e il revavila della musica tradizionale ha fatto crescere l'interesse nei confronti di questo strumento anche nelle aree urbane e nella musica moderna. Il guitarr\u00f3n cileno \u00e8 principalmente utilizzato come accompagnamento nel \"canto a lo poeta\" e nel vecchio folk cileano che comiba la \"d\u00e9cima\" (forma poetica composta da dieci righe) e la \"payada\" (improvvisazione). La musica abbraccia due gruppi principali, il \"canto a lo divino\" (un genere solenne, religioso e con arrangiamenti pi\u00f9 complessi) e il \"canto a lo humano\" (genere invece con pi\u00f9 umorismo, temi romantici o di critica sociale). Questo strumento \u00e8 inoltre usato in altri generi musicali come la cueca, la tonada, il valzer e la polka.\nIl guitarr\u00f3n messicano.\nStrumento folkloristico del Messico, \u00e8 caratterizzato dalla cassa armonica molto spessa ed ampia. \u00c8 usato come una sorta di contrabbasso nei gruppi Mariachi. Pare che il Guitarr\u00f3n abbia ispirato Ernie Ball alla realizzazione del primo basso acustico moderno."}
{"id": "2281255", "revid": "1186766", "url": "https://it.wikipedia.org/wiki?curid=2281255", "title": "PUNK\uff06BABYs", "text": "PUNK\uff06BABYs \u00e8 il dodicesimo singolo della cantautrice giapponese Nana Kitade, pubblicato il 23 luglio 2008."}
{"id": "2281256", "revid": "111278", "url": "https://it.wikipedia.org/wiki?curid=2281256", "title": "Roberto Morra di Lavriano", "text": ""}
{"id": "2281257", "revid": "729019", "url": "https://it.wikipedia.org/wiki?curid=2281257", "title": "San Juan (La Union)", "text": "San Juan \u00e8 una municipalit\u00e0 di Terza classe delle Filippine, situata nella Provincia di La Union, nella Regione di Ilocos.\nSan Juan \u00e8 formata da 41 baranggay:"}
{"id": "2281258", "revid": "344646", "url": "https://it.wikipedia.org/wiki?curid=2281258", "title": "Chiesa cattolica in Guinea-Bissau", "text": "La Chiesa cattolica in Guinea-Bissau \u00e8 parte della Chiesa cattolica universale in comunione con il vescovo di Roma, il papa.\nStoria.\nL'evangelizzazione dei territori dell'attuale Guinea-Bissau fu opera dei Francescani. A lungo questi territori furono soggetti alla diocesi di Santiago di Capo Verde, finch\u00e9 nel 1940 essi ne vennero distaccati per formare la missione sui iuris della Guinea portoghese, da cui ebbe origine l'odierna diocesi di Bissau.\nNel 1990 la Chiesa cattolica in Guinea-Bissau ha ricevuto la visita pastorale di papa Giovanni Paolo II.\nOrganizzazione ecclesiastica.\nIl cattolicesimo \u00e8 presente sul territorio con due diocesi immediatamente soggette alla Santa Sede, ossia la diocesi di Bissau eretta nel 1977, e la diocesi di Bafat\u00e1, eretta nel 2001.\nStatistiche.\nLa Chiesa cattolica in Guinea-Bissau al termine dell'anno 2012 su una popolazione di 1.740.000 abitanti contava 202.400 battezzati, corrispondenti all'11,63% del totale.\nNunziatura apostolica.\nLa delegazione apostolica della Guinea-Bissau fu istituita il 30 dicembre 1974 con il breve apostolico \"Quoniam consulendi\" di papa Paolo VI. Il 12 luglio 1986, con l'instaurazione di relazione diplomatiche tra Santa Sede e Guinea Bissau, la delegazione apostolica \u00e8 eretta in Nunziatura apostolica in forza del breve \"Quoniam inter\" di papa Giovanni Paolo II. Sede del Nunzio \u00e8 Dakar in Senegal.\nConferenza episcopale.\nGuinea-Bissau non ha una Conferenza episcopale propria, ma il suo episcopato \u00e8 parte della Conferenza dei Vescovi del Senegal, della Mauritania, di Capo Verde e di Guinea-Bissau (\"Conf\u00e9rence des Ev\u00eaques du S\u00e9n\u00e9gal, de la Mauritanie, du Cap-Vert et de Guin\u00e9e-Bissau\"), come stabilito il 1\u00ba febbraio 1992 dal decreto \"Cum nuper\" della Congregazione per l'evangelizzazione dei popoli.\nEssa \u00e8 membro della \"Conf\u00e9rence Episcopale R\u00e9gionale de l'Afrique de l'Ouest Francophone\" (CERAO) e del \"Symposium of Episcopal Conferences of Africa and Madagascar\" (SECAM).\nElenco dei Presidenti della Conferenza episcopale:\nElenco dei Vicepresidenti della Conferenza episcopale:\nElenco dei Segretari generali della Conferenza episcopale:"}
{"id": "2281261", "revid": "1573940", "url": "https://it.wikipedia.org/wiki?curid=2281261", "title": "San\u017eaagijn Bajar", "text": "Era il primo ministro della Mongolia. Nel 1978 dopo aver conseguito la laurea in legge in Russia, intraprende l'attivit\u00e0 giornalistica dal 1983 al 1990, e aderisce al \"Partito rivoluzionario del popolo della Mongolia\" (PRPM) nel 1988.\nNel corso del 1990, ha insegnato presso l'Accademia delle Scienze Sociali di Washington, ed \u00e8 stato direttore dell'Istituto di Studi Strategici del Ministero della Difesa. Dal 2001 al 2005, \u00e8 stato ambasciatore della Mongolia in Russia.\nNel 2005 viene nominato segretario generale del(PRPM), e nominato dunque primo ministro dall'assemblea, Una delle sue prime riforme \u00e8 stata la nazionalizzazione della miniera di carbone di Tavan Tolgoj, nella provincia del \u00d4mn\u00f4gov\u2019."}
{"id": "2281265", "revid": "697352", "url": "https://it.wikipedia.org/wiki?curid=2281265", "title": "Armando Pizzo", "text": "Biografia.\n\u00c8 stato l'intervistatore che apr\u00ec, con \"Arrivi e partenze\", le trasmissioni Rai, domenica 3 gennaio 1954 alle 14.30.\nNel 1955 ha presentato il Festival di Sanremo con Maria Teresa Ruta, zia della attuale conduttrice omonima dopo Nunzio Filogamo. Ha presentato in Rai Mike Bongiorno che veniva dall'America e con lui ha condotto programmi stile \"talk show prima del famoso \"Lascia o raddoppia?\".\nNel 1956 ha condotto \"Permette una domanda\", programma di Ugo Gregoretti, esperienza dopo la quale ha proseguito l'attivit\u00e0 televisiva dedicandosi ad attivit\u00e0 di carattere giornalistico e giornalistico sportivo, anche collaborando con Paolo Valenti a \"Novantesimo minuto\" tra il 1976 e il 1978, coordinando la raccolta dei risultati in studio. Ha lavorato in Rai fino al 1990 come responsabile del neo-nato centro di Saxa Rubra, cerimonia ufficiale di apertura e Mondiali di Calcio del 1990."}
{"id": "2281272", "revid": "1573940", "url": "https://it.wikipedia.org/wiki?curid=2281272", "title": "Tsukihana", "text": " \u00e8 il tredicesimo singolo della cantautrice giapponese Nana Kitade, pubblicato il 4 febbraio 2009. La versione limitata contiene una bambola di pezza e due tracce inedite. La canzone \"tsukihana\" \u00e8 utilizzata come sigla di apertura della serie anime \"Jigoku Sh\u014djo Mitsuganae\". "}
{"id": "2281273", "revid": "1935652", "url": "https://it.wikipedia.org/wiki?curid=2281273", "title": "Chiesa cattolica in Guinea Equatoriale", "text": "La Chiesa cattolica in Guinea Equatoriale \u00e8 parte della Chiesa cattolica universale in comunione con il vescovo di Roma, il papa.\nStoria.\nIl cattolicesimo giunge in Guinea Equatoriale con i colonizzatori portoghesi e spagnoli nel XVII secolo. Nel 1965 \u00e8 eretto il vicariato apostolico di Rio Muni, con lo smembramento del vecchio vicariato di Fernando Poo sorto nel 1904. Nel 1966 sorgono le due diocesi di Bata e Malabo e nel 1982 nasce la provincia ecclesiastica autonoma con l'erezione della diocesi di Malabo ad arcidiocesi. Tra il 1971 ed il 1980 il governo dittatoriale costrinse la Chiesa cattolica a rimanere senza vescovi, all'espulsione di molti religiosi stranieri e alla detenzione dei sacerdoti autoctoni, alla chiusura di chiese e scuole cattoliche. Nel 1982 papa Giovanni Paolo II ha effettuato una visita pastorale in Guinea Equatoriale.\nOrganizzazione territoriale.\nLa chiesa cattolica \u00e8 presente sul territorio con 1 sede metropolitana e 4 diocesi suffraganee:\nStatistiche.\nAlla fine del 2004 la Chiesa cattolica in Guinea Equatoriale contava:\nLa popolazione cattolica ammontava a 549.605 cristiani, pari al 93,56% della popolazione.\nNunziatura apostolica.\nLa Delegazione apostolica della Guinea Equatoriale \u00e8 stata istituita nel 1971. Il 28 dicembre 1981 fu elevata al rango di Nunziatura apostolica con il breve \"Valde optabile\" di papa Giovanni Paolo II. Sede del nunzio \u00e8 nella citt\u00e0 di Yaound\u00e9 in Camerun.\nDelegati apostolici:\nPro-Nunzi apostolici:\nNunzi apostolici:\nConferenza episcopale.\nL'episcopato locale costituisce la Conferenza episcopale della Guinea Equatoriale (\"Conferencia Episcopal de Guinea Ecuatorial\", CEGE).\nLa CEGE \u00e8 membro della \"Association des Conf\u00e9rences Episcopales de la R\u00e9gion de l'Afrique Central\" (ACERAC) e del \"Symposium of Episcopal Conferences of Africa and Madagascar\" (SECAM).\nElenco dei presidenti della Conferenza episcopale:"}
{"id": "2281274", "revid": "36426", "url": "https://it.wikipedia.org/wiki?curid=2281274", "title": "Museo del Ciclismo Gino Bartali", "text": ""}
{"id": "2281275", "revid": "122998035", "url": "https://it.wikipedia.org/wiki?curid=2281275", "title": "Urban Center", "text": "Lo stabile GIL di Monza, oggi detto Urban Center ma comunemente chiamato Binario 7, fu costruito nel 1934 con progetto dell'architetto Aldo Putelli, ed \u00e8 un esempio di architettura razionalista.\nStruttura.\nLa facciata, rivolta verso piazza Castello, \u00e8 curva; l'edificio ha una pianta a \"U\" e racchiude un ampio cortile. La costruzione \u00e8 a due piani (oltre ad un seminterrato) collegati da un grande scalone che raggiunge il terrazzo-solarium.\nStoria.\nLa costruzione fu inaugurata il 6 ottobre 1934 da Mussolini stesso e fu sede di manifestazioni sportive e culturali fino al 1939.\nDopo la guerra l'edificio pass\u00f2 al Commissariato della Giovent\u00f9 Italiana e poi, nel 1947, alla Camera del Lavoro. Nel 1949 fu sede del cinema Smeraldo. Nel 1962 lo stabile fu acquistato dal Comune che v'install\u00f2 delle scuole e poi lo adib\u00ec a sede dei Vigili urbani.\nDopo lunghi anni di abbandono, nel 2005 l'edificio \u00e8 stato restaurato e riproposto alla citt\u00e0 come spazio multifunzionale cittadino per scopi di rappresentanza, congressuali ed espositivi. Ospita anche una sala teatrale (\"Teatro Binario 7\") e, nell'attico, una struttura belvedere sulla citt\u00e0 di Monza e la Brianza."}
{"id": "2281276", "revid": "2175", "url": "https://it.wikipedia.org/wiki?curid=2281276", "title": "Centro ottico", "text": ""}
{"id": "2281281", "revid": "1873017", "url": "https://it.wikipedia.org/wiki?curid=2281281", "title": "Strawberry Fields Memorial", "text": "Strawberry Fields Memorial \u00e8 un'area di circa 10.000 m2 del Central Park di New York dedicata alla memoria del cantante John Lennon. Il nome si ispira alla canzone \"Strawberry Fields Forever\" dei Beatles.\nIl memoriale si propone di essere un \"giardino della pace\" e per questo motivo ospita piante e materiali da tutto il mondo.\nStoria.\nIl memoriale fu ideato da Bruce Kelly, l'architetto paesaggista e capo del Central Park Conservancy, in collaborazione con Y\u014dko Ono, vedova di Lennon e iniziatrice della raccolta fondi per il progetto, e venne inaugurato il 9 ottobre 1985 in occasione del quarantacinquesimo anniversario della nascita di Lennon.\nL'area di Strawberry Fields \u00e8 disegnata a forma di lacrima, vi crescono prevalentemente esemplari di olmo americano e, al momento dell'inaugurazione, ospitava piantine di fragole donate da 121 paesi del mondo i cui nomi sono riportati su una targa commemorativa. L'elemento caratterizzante dell'area \u00e8 un mosaico tondo bianco &amp; nero recante la scritta \"IMAGINE\" in riferimento all'omonima canzone. Il mosaico \u00e8 stato realizzato in Campania da artigiani della zona vesuviana guidati dal maestro Antonio Cassio e donato al New York City Council dal Comune di Napoli. L'opera si ispira un mosaico pompeiano conservato nella stanza 58 del Museo Archeologico di Napoli.\nNon \u00e8 raro che ancor oggi degli ammiratori di Lennon si rechino in questa zona per portare candele oppure omaggi floreali. L'accesso agli Strawberry Fields \u00e8 nell'Upper West Side, lungo la Central Park West, di fronte all'uscita sud del palazzo Dakota dove Lennon fu assassinato."}
{"id": "2281285", "revid": "110157", "url": "https://it.wikipedia.org/wiki?curid=2281285", "title": "Ust'-Janskij ulus", "text": "Lo Ust'-Janskij ulus \u00e8 un \"ulus\" (\"distretto\") della Repubblica Autonoma della Jacuzia-Sacha, nella Russia siberiana orientale; il capoluogo \u00e8 l'insediamento di \"Deputatskij\".\nConfina con gli \"ulus\" Abyjskij e Allaichovskij ad oriente, Verchojanskij e Momskij a sud, Bulunskij ad occidente; a nordovest si affaccia con una lunga linea di costa sul mare di Laptev.\nIl territorio dell\"'ulus\" si estende nella sezione settentrionale della Repubblica, nel basso bacino del fiume Jana; \u00e8 prevalentemente pianeggiante, spesso paludoso ed interessato dalla tundra artica.\nOltre al capoluogo, altri centri di qualche rilievo sono \"Ust'-Kujga\" e \"Ni\u017enejansk\"."}
{"id": "2281286", "revid": "1543377", "url": "https://it.wikipedia.org/wiki?curid=2281286", "title": "Municipalit\u00e0 locale di Ikwezi", "text": " \nLa municipalit\u00e0 locale di Ikwezi (in inglese Ikwezi Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Sarah Baartman, nella provincia del Capo Orientale. In base al censimento del 2001 la sua popolazione era di 10.367 abitanti.\n\u00c8 stata soppressa nel 2016, quando si \u00e8 fusa con le municipalit\u00e0 locali di Baviaans e di Camdeboo per costituire la municipalit\u00e0 locale di Dr Beyers Naud\u00e9.\nLa sede amministrativa e legislativa era la citt\u00e0 di Jansenville: il suo territorio si estendeva su una superficie di e non era suddiviso in circoscrizioni elettorali (\"wards\"). Il suo codice di distretto era EC103.\nGeografia fisica.\nConfini.\nLa municipalit\u00e0 locale di Ikwezi confinava a nord, a sud e ad ovest con il District Management Areas ECDMA10, a est con quelle di Blue Crane Route e River Valley e a sud con quella di Baviaans."}
{"id": "2281287", "revid": "80339", "url": "https://it.wikipedia.org/wiki?curid=2281287", "title": "Ust'-Janskij", "text": ""}
{"id": "2281288", "revid": "798140", "url": "https://it.wikipedia.org/wiki?curid=2281288", "title": "Stazione Reale di Monza", "text": "La Stazione Reale di Monza era una piccola stazione ferroviaria al servizio esclusivo della villa reale e della famiglia reale italiana dei Savoia. Si trova sul viale Cesare Battisti n. 61.\nStoria.\nLa stazione venne costruita nel 1882 sulla linea ferroviaria Milano-Como, che tuttora attraversa il viale di accesso alla villa reale e al parco di Monza, per essere utilizzata dalla famiglia reale e dai suoi ospiti. \nLa stazioncina fu poco usata dalla famiglia reale e venne presto ceduta all'Amministrazione governativa delle Ferrovie dell'Alta Italia quando nel 1884 fu inaugurata la nuova stazione di Monza con la Saletta Reale.\nL'edificio conserva l'originale saletta d'aspetto che accoglieva il re Umberto I e Margherita di Savoia in occasione dei loro soggiorni estivi nella villa dal 1882 fino all'8 agosto 1900, data del viaggio a Roma della salma del Re dopo il regicidio del 29 luglio.\nLa sala presenta decorazioni a stucco, boiseries e dipinti di gusto tardo-eclettico; sulla volta \u00e8 collocato un medaglione a tempera, opera di Mos\u00e8 Bianchi, che rappresenta \"Il Genio dei Savoia\" (1883-1884); una copia di questo dipinto \u00e8 esposta all'interno dell'analoga Sala Reale della Stazione centrale di Monza, mentre il disegno preparatorio \u00e8 conservato nelle collezioni dei Musei Civici di Monza."}
{"id": "2281298", "revid": "287204", "url": "https://it.wikipedia.org/wiki?curid=2281298", "title": "Balmberg", "text": "Il Balmberg \u00e8 un passo del massiccio del Giura che collega Welschenrohr a G\u00fcnsberg nel Canton Soletta. Scollina a un'altitudine di 1\u00a0079\u00a0m s.l.m. La strada del passo, nella sua parte nord, presenza una pendenza in alcuni punti del 25% che ne fa una delle strade di passo pi\u00f9 scoscese della Svizzera. Per questo motivo \u00e8 spesso stata oggetto di una tappa del Giro della Svizzera."}
{"id": "2281300", "revid": "80339", "url": "https://it.wikipedia.org/wiki?curid=2281300", "title": "Ust-Yansky ulus", "text": ""}
{"id": "2281301", "revid": "80339", "url": "https://it.wikipedia.org/wiki?curid=2281301", "title": "Ust-Yansky", "text": ""}
{"id": "2281302", "revid": "118976362", "url": "https://it.wikipedia.org/wiki?curid=2281302", "title": "Maku", "text": "Maku, (), \u00e8 una Citt\u00e0 dell'Iran della regione montagnosa del nord-ovest del paese, nella regione geografica azarbaijano-armena. \nLa citt\u00e0 \u00e8 posta a un'altitudine di 1.200 metri, al fondo di una vallata rocciosa, ed \u00e8 attraversata dal fiume Zangmar che la taglia in due. \nAveva, al censimento del 2006, 41.865 abitanti; \u00e8 il capoluogo dell'omonimo shahrest\u0101n.\nMaku \u00e8 situata in una stretta gola tra le montagne, a 22 km dal confine turco, \u00e8 posta a nord della provincia di Chaldoran, dove cui si svolse, il 23 agosto 1514, la Battaglia di Cialdiran tra l'esercito ottomano e quello safavide dello Shah Ismail I.\nStoria.\nMaku \u00e8 stata la capitale del \"Khanato\" di Kangarlij, uno dei tanti khanati sorti dopo lo sfaldamento dell'Impero Safavide nel XVII secolo.\nLa citt\u00e0 \u00e8 rinomata per i fedeli Bah\u00e1'\u00ed, dato che nella locale fortezza, il B\u00e1b, (fondatore del B\u00e1bismo e precursore di Bah\u00e1'u'll\u00e1h), fu imprigionato per nove mesi.\nIn questa fortezza Mull\u00e1 Husayn-i-Bushru'i, (detto \"Lettera del Vivente\" e primo discepolo del B\u00e1b), ebbe l'opportunit\u00e0 di incontrarlo nel 1848.\nAnticamente la regione di Maku faceva parte della Media, ed il suo nome potrebbe derivare dal lemma persiano \"Madkuh\", che vuol dire \"Montagna dei Medi\"."}
{"id": "2281305", "revid": "110157", "url": "https://it.wikipedia.org/wiki?curid=2281305", "title": "WordArt", "text": "WordArt \u00e8 una funzione di stile di testo disponibile tra i prodotti della suite Microsoft Office. Essa consente agli utenti di creare testi con numerosi effetti grafici speciali e altre manipolazioni che non sono disponibili utilizzando i font standard di formattazione.\nAd esempio, si possono creare ombre, ruotare i caratteri, manipolare l'altezza dei caratteri e la forma del testo. \nIl prodotto nato per Microsoft Word anche disponibile in Microsoft Excel, Microsoft PowerPoint e Microsoft Publisher. \nIn Word sono selezionabili 30 diversi stili di WordArt, per ciascuno dei quali \u00e8 poi possibile sceglie il font di caratteri, l'altezza del testo e altre opzioni di stile.\nCapacit\u00e0 simili esistono anche in altri programmi. Apple iWork, StarOffice/OpenOffice.org hanno un equivalente funzione nelle versioni pi\u00f9 recenti. L'analoga funzione di OpenOffice.org si chiama FontWork."}
{"id": "2281307", "revid": "1889177", "url": "https://it.wikipedia.org/wiki?curid=2281307", "title": "Chiesa cattolica in Lesotho", "text": "La Chiesa cattolica in Lesotho \u00e8 parte della Chiesa cattolica universale in comunione con il vescovo di Roma, il papa.\nStoria.\nIl cattolicesimo giunge in Lesotho nel XIX secolo con i missionari Oblati di Maria Immacolata di Joseph G\u00e9rard; nel 1839 \u00e8 eretta la prefettura apostolica del Basutoland, che diventa vicariato apostolico nel 1909. Nel 1931 \u00e8 ordinato il primo sacerdote autoctono; nel 1945 \u00e8 fondato il \"Collegio universitario Pio XII\" che nel 1964 passer\u00e0 sotto la direzione governativa. Nel 1961 \u00e8 fondata la Provincia ecclesiastica del Lesotho, che riceve la visita di papa Giovanni Paolo II nel 1988.\nOrganizzazione territoriale.\nLa chiesa cattolica \u00e8 presente sul territorio con 1 sede metropolitana e 3 diocesi suffraganee:\nStatistiche.\nAlla fine del 2004 la chiesa cattolica in Lesotho contava:\nLa popolazione cattolica ammontava a 965.608 cristiani, pari al 51,06% della popolazione.\nNunziatura apostolica.\nSanta Sede e Lesotho hanno stabilito normali relazioni diplomatiche il 19 agosto 1967, in forza del breve \"Quantum utilitatis\" di papa Paolo VI. Sede del nunzio apostolico \u00e8 la citt\u00e0 di Pretoria, nella Repubblica Sudafricana.\nConferenza episcopale.\nL'episcopato locale costituisce la Conferenza dei Vescovi Cattolici del Lesotho (\"Lesotho Catholic Bishops' Conference\").\nLa Conferenza \u00e8 membro della \"Inter-Regional Meeting of Bishops of Southern Africa\" (IMBISA) e del \"Symposium of Episcopal Conferences of Africa and Madagascar\" (SECAM).\nElenco dei Presidenti della Conferenza episcopale:"}
{"id": "2281309", "revid": "31886", "url": "https://it.wikipedia.org/wiki?curid=2281309", "title": "Benkerjoch", "text": "Il Benkerjoch \u00e8 un passo del massiccio del Giura nel Canton Argovia che collega Oberhof a K\u00fcttigen. Scollina a un'altitudine di 674\u00a0m s.l.m. Nel 1977 \u00e8 stata costruita una nuova strada del passo."}
{"id": "2281315", "revid": "83848547", "url": "https://it.wikipedia.org/wiki?curid=2281315", "title": "Distrettualizzazione", "text": "Nell'ambito delle reti di distribuzione di acqua si definisce distrettualizzazione la tecnica di suddividere una intera rete in distretti omogenei e territorialmente raccolti, al fine di migliorare la gestione e la manutenzione della rete.\nLa distrettualizzazione si ottiene sia in sede di progetto di una rete ex novo, sia, ove sia necessario procedere su di una rete esistente, individuando il confine della stessa e i punti di ingresso (ed eventualmente d'uscita) della risorsa idrica.\nLa distrettualizzazione pu\u00f2 essere utile per:\nLa distrettualizzazione \u00e8 una tecnica innovativa che rivoluziona l'approccio tradizionale che prevedeva sistemi di distribuzione idrica estesi a tutto il territorio urbano.\nL'approccio tradizionale, che offre innegabili vantaggi in termini di elasticit\u00e0 di funzionamento e facilit\u00e0 nella progettazione dell'estensione delle reti, comporta un controllo meno efficiente del sistema idrico e insormontabili difficolt\u00e0 nel monitoraggio puntuale delle perdite idriche."}
{"id": "2281316", "revid": "287204", "url": "https://it.wikipedia.org/wiki?curid=2281316", "title": "Diego de Vargas", "text": "\u00c8 famoso soprattutto per aver guidato la riconquista del territorio nel 1692, dopo la Rivolta dei Pueblo del 1680. Questa riconquista viene commemorata ogni anno durante la Fiestas de Santa Fe nella citt\u00e0 di Santa Fe.\nRivolta dei pueblo e Riconquista.\nIl 10 agosto 1680 scoppi\u00f2 la Rivolta dei Pueblo, condotta da vari pueblo nel Nuovo Messico settentrionale contro i coloni spagnoli. Fu assediata la citt\u00e0 di Santa Fe, obbligando gli spagnoli a ritirarsi il 21 agosto. I coloni fuggirono a sud verso El Paso del Norte (oggi Ciudad Ju\u00e1rez, Messico), dove rimasero in esilio durante i successivi 12 anni.\nNel 1688 il capitano generale e governatore Don Diego de Vargas fu nominato Governatore del Nuovo Messico, anche se non assunse l'incarico prima del 22 febbraio 1691. Il compito assegnatogli riguardava la riconquista e la ricolonizzazione del territorio per conto della Spagna. Nell'agosto del 1692 de Vargas ed un piccolo contingente di soldati tornarono a Santa Fe. Circondarono la citt\u00e0 intimando agli abitanti dei pueblo di arrendersi, promettendo clemenza se avessero giurato fedelt\u00e0 al re di Spagna tornando ad abbracciare la fede cristiana. Dopo un incontro con de Vargas i capi dei pueblo accettarono la proposta di pace, ed il 14 settembre 1692 de Vargas eman\u00f2 un atto ufficiale di ripossesso.\nLa riconquista di de Vargas del Nuovo Messico viene spesso chiamata \"riconquista senza sangue\", dato che il territorio era stato inizialmente recuperato senza l'uso della forza. In seguito, quando de Vargas torn\u00f2 in Messico all'inizio del 1693 per recuperare un gruppo di coloni, i pueblo rinnegarono l'accordo di pace e ricatturarono Santa Fe. Questa volta, con l'accordo violato, de Vargas riprese la citt\u00e0 con la forza, provocando centinaia di morti durante lo scontro o in successive esecuzioni. Una seconda rivolta dei pueblo fu tentata nel 1696, e port\u00f2 alla morte di cinque missionari e 21 spagnoli, ma fu soffocata. Nei molti anni seguenti si prosegu\u00ec una guerriglia da ambo le parti, ma verso la fine del secolo la colonizzazione spagnola fu consolidata.\nSi crede che De Vargas abbia pregato la Vergine Maria, con il titolo di La Conquistadora, per la prima riconquista senza guerra. Si dice che lei abbia ascoltato le preghiere, e che per questo motivo sia stata organizzata una festa in suo onore. Ancora oggi questa festa rappresenta la ricorrenza ufficiale della citt\u00e0 di Santa Fe. Una parte di queste ricorrenze annuali \u00e8 rappresentata da una novena celebrata durante il giorno del ringraziamento. Si svolgono processioni dalla Cattedrale Basilica di San Francesco d'Assisi alla cappella del Rosario. La statua della Conquistadora viene portata in processione. Dopo il termine della novena la statua viene riportata nella basilica. Tutto questo viene svolto ogni anno a Santa Fe in onore di Diego de Vargas."}
{"id": "2281317", "revid": "767487", "url": "https://it.wikipedia.org/wiki?curid=2281317", "title": "Soponya", "text": "Soponya \u00e8 un comune dell'Ungheria di 2.077 abitanti (dati 2001). \u00c8 situato nella provincia di Fej\u00e9r."}
{"id": "2281318", "revid": "2166030", "url": "https://it.wikipedia.org/wiki?curid=2281318", "title": "Acerbis", "text": "Acerbis \u00e8 un'azienda italiana con sede ad Albino, in provincia di Bergamo. Nata come produttrice di materiali plastici, ha successivamente allargato la propria produzione anche ad altri settori industriali quali l'abbigliamento sportivo e accessori.\nL'azienda.\nAcerbis \u00e8 tra i primi operatori al mondo nella lavorazione e nello stampaggio di materie plastiche attiva nei settori dell'industria automobilistica, delle macchine movimento terra e agricole. Di recente ha allargato la sua attivit\u00e0 al settore del design industriale e dell'arredamento. Fondata nel 1973 da Franco Acerbis, inizia la propria attivit\u00e0 producendo parafanghi per motocross, per poi allargare la sua produzione a tutti i componenti di termoplastica di componentistica da motocross. Ha due unit\u00e0 produttive, oltre a quella di Albino, una nella Repubblica Ceca e due unit\u00e0 distributive, negli Stati Uniti d'America e nel Regno Unito.\nStoria.\nL'azienda viene fondata nel 1973 e l'anno successivo inizia la distribuzione in Italia di parafanghi in resina termoplastica di Preston Petty, la prima azienda statunitense a produrre questi accessori per moto da regolarit\u00e0. Nel 1975 viene prodotto il primo accessorio in termoplastico a marchio Acerbis. Nel 1986 inizia la distribuzione dei prodotti a marchio Scott. Nel 1993 produce tutte le parti in plastica della Yamaha TT 600, la prima moto di grossa cilindrata la cui produzione \u00e8 affidata dai costruttori nipponici interamente fuori dal Giappone.\nNel 1995 inizia la produzione di abbigliamento tecnico e di accessori a marchio proprio. Nel 2002 inizia la produzione di serbatoi per olio idraulico e carburanti diesel (il primo fu per una linea di trattori) dando cos\u00ec vita alla linea di produzione automotive. Due anni pi\u00f9 tardi inizia la produzione e la vendita di caschi. Dal 2005 la Acerbis si dedica allo studio e alla produzione di abbigliamento tecnico sportivo mediante la divisione di \"Acerbis Football\" attraverso la collaborazione con l'U.C. AlbinoLeffe di cui Acerbis \u00e8 fornitore tecnico. Nel 2008 viene brevettata la nuova tecnologia x-seat per selle da moto offroad e l'anno successivo Acerbis crea la prima linea di accessori per l'arredamento investendo in una nuova linea specializzata nella realizzazione conto terzi (ingegnerizzazione e produzione) di elementi d'arredo in materiale polimerico, tramite la tecnologia del rotostampaggio; tale tecnologia produttiva era gi\u00e0 stata usata dall'azienda per il settore automotive (principalmente scocche interne e serbatoi). Tra i nomi pi\u00f9 importanti con cui l'azienda collabora nel settore dell'arredamento si citano FontanaArte e Moroso. L'azienda quindi offre la sua consulenza e le sue tecnologia costruttive per realizzare, su progetto, elementi d'arredo conto terzi.\nSponsorizzazioni sportive.\nLa Acerbis si \u00e8 inizialmente dedicata alle sponsorizzazioni motociclistiche organizzando dal 1986 al 1990, pi\u00f9 un'edizione speciale nel 1996, l'Incas Rally in Per\u00f9 ed il Nevada Rally negli Stati Uniti dal 1991 al 1994. Dal 2003 al 2008 ha fornito l'abbigliamento da competizione al pluricampione del mondo di motocross Stefan Everts e sponsorizza diversi altri piloti che partecipano alle principali gare di cross, supercross, enduro, rally e freestyle.\nLa Acerbis \u00e8 fornitore di abbigliamento sportivo per conto di diverse squadre di calcio e svariate altre discipline, sia italiane, che estere."}
{"id": "2281319", "revid": "729019", "url": "https://it.wikipedia.org/wiki?curid=2281319", "title": "S\u00f6r\u00e9d", "text": "S\u00f6r\u00e9d \u00e8 un comune dell'Ungheria di 505 abitanti (dati 2001). \u00c8 situato nella provincia di Fej\u00e9r."}
{"id": "2281320", "revid": "767487", "url": "https://it.wikipedia.org/wiki?curid=2281320", "title": "Sukor\u00f3", "text": "Sukor\u00f3 \u00e8 un comune dell'Ungheria di 975 abitanti (dati 2001). \u00c8 situato nella provincia di Fej\u00e9r."}
{"id": "2281323", "revid": "767487", "url": "https://it.wikipedia.org/wiki?curid=2281323", "title": "Szabadbatty\u00e1n", "text": "Szabadbatty\u00e1n \u00e8 un comune dell'Ungheria di 4.562 abitanti (dati 2001). \u00c8 situato nella provincia di Fej\u00e9r."}
{"id": "2281324", "revid": "124583688", "url": "https://it.wikipedia.org/wiki?curid=2281324", "title": "Maupiti", "text": "Maupiti \u00e8 un'isola che fa parte dell'arcipelago delle Isole della Societ\u00e0, precisamente nel gruppo delle Isole Sottovento, nell'Oceano Pacifico. Amministrativamente \u00e8 ricompresa nella Collettivit\u00e0 d'Oltremare della Polinesia francese e, insieme agli atolli di Manuae, Maupihaa e Motu One, costituisce il comune di Maupiti (capoluogo l'omonimo centro) del dipartimento d'Oltremare delle Isole Sottovento.\nGeografia.\nMaupiti ha una forma assai particolare: si presenta infatti come un atollo, costituito da un anello di terra che circonda una laguna, al centro della quale svetta per\u00f2 un vulcano, il monte Teurafaatui, alto 380 metri.\nLa laguna affiora dall'acqua solo a nord, mentre a sud svettano solo due piccoli \"motu\".\nClima.\nIl clima \u00e8 tropicale caldo umido con temperature superiori ai 28\u00b0 in ogni periodo dell'anno\nStoria.\nSull'isola sono presenti \"marae\" degli antichi polinesiani, che testimoniano la presenza umana a Maupiti almeno dalla met\u00e0 del IX secolo.\nGli europei giunsero per la prima volta a Maupiti nel 1722 con l'esploratore olandese Jakob Roggeveen.\nEconomia.\nOltre che sul turismo e sulla pesca, l'economia di Maupiti si fonda sulla coltivazione del noni."}
{"id": "2281326", "revid": "767487", "url": "https://it.wikipedia.org/wiki?curid=2281326", "title": "Szabadegyh\u00e1za", "text": "Szabadegyh\u00e1za \u00e8 un comune ungherese di 2.237 abitanti (dati 2001). \u00c8 situato nella provincia di Fej\u00e9r."}
{"id": "2281329", "revid": "216401", "url": "https://it.wikipedia.org/wiki?curid=2281329", "title": "Texano", "text": ""}
{"id": "2281331", "revid": "115461513", "url": "https://it.wikipedia.org/wiki?curid=2281331", "title": "Black Racer", "text": "Black Racer (in italiano tradotto anche come Corridore Nero) \u00e8 un personaggio immaginario, una divinit\u00e0 ed un avatar dell'Universo DC. Comparve per la prima volta in \"The New Gods\" (vol. 1) n. 3 (luglio 1971), creato da Jack Kirby.\nBiografia del personaggio.\nBlack Racer \u00e8 la personificazione della morte nel Quarto Mondo dell'universo DC.\nLa forma corporea di Black Racer \u00e8 quella del sergente William Walker, rimasto paralizzato dopo la guerra del Vietnam e ora costretto a letto. Walker fu contattato dalla Fonte quando Darkseid port\u00f2 la guerra degli Dei sulla Terra, e gli fu detto che era sua responsabilit\u00e0 avere un ruolo in essa. Il Racer fa uso di quello che sembrano essere un paio di sci come mezzo di trasporto, simile allo \"snowboard\" di Silver Surfer, altra creazione di Kirby. I Nuovi Dei vengono presi da Black Racer al momento della loro morte, e portati nell'Ade (versione del Quarto Mondo del nostro Ade).\nSecondo \"Capitan Atom\" n. 42, il Black Racer rappresenta \"la morte come inevitabilit\u00e0\", come la Morte degli Infiniti rappresenta \"la morte come un rilascio compassionevole\". Tutto ci\u00f2 fu contestato da Neil Gaiman, che afferm\u00f2 che la Morte degli Infiniti \u00e8 l'incarnazione finale della morte nell'Universo DC.\nDurante il crossover \"Our Worlds at War\", giunse per reclamare l'anima di Acciaio, ma Superman riusc\u00ec a fargli cambiare idea parlando con lui. Nel crossover\"Darkseid Vs Galactus\", Silver Surfer fu in grado di ritardare l'arrivo di Racer quando giunse per reclamare l'anima di Orion, dando tempo alla Scatola Madre di Orion di guarirlo dalle sue ferite.\nSette Soldati.\nNella miniserie \"Seven Soldiers: Mister Miracle\" di Grant Morrison, Black Racer comparve come un utilizzatore di una sedia a rotelle (di sicuro non era Walker, in quanto questo Racer era caucasico), dopo la distruzione di Apokolips e di Nuova Genesi. Fece una scommessa con Metron in cui volevano vedere se Mister Miracle sarebbe o no riuscito a salvare i Nuovi Dei. La forma originale di Black Racer comparve brevemente per testare le abilit\u00e0 di Shilo Norman.\nMorte dei Nuovi Dei.\nWillie Walker fu ucciso nel primo numero della miniserie divisa in otto parti di \"Death of the New Gods\". Fu ucciso dall'Uomo Infinito che gli strapp\u00f2 il cuore. Serifan dei Forever People fu visto uscire dalla sua stanza dopo la sua morte.\nCrisi finale.\nBlack Racer comparve brevemente nel n. 1, presentandosi alla morte di Orion. Come per tutti gli altri Nuovi Dei, la sua comparsa fu ridisegnata; ora indossava un'armatura pi\u00f9 liscia somigliante solo in parte alla sua vecchia veste, ed i suoi sci sembrarono molto pi\u00f9 delle falci. Lo sketchbook di Crisi finale afferm\u00f2 che J. G. Jones e Grant Morrison decisero di giocare il nuovo aspetto del Cavaliere Nero in questo nuovo disegno.\nIl Black Racer comparve anche alla fine del n. 2, mentre inseguiva Barry Allen/Flash e il proiettile divino che fu sparato indietro nel tempo.\nNel n. 7, Barry e Wally West, inseguiti dal Black Racer, lo portarono ad un Darkseid ferito mortalmente, che decise di prenderlo al loro posto."}
{"id": "2281335", "revid": "729019", "url": "https://it.wikipedia.org/wiki?curid=2281335", "title": "Szabadh\u00eddv\u00e9g", "text": "Szabadh\u00eddv\u00e9g \u00e8 un comune dell'Ungheria di 980 abitanti (dati 2001). \u00c8 situato nella provincia di Fej\u00e9r."}
{"id": "2281337", "revid": "767487", "url": "https://it.wikipedia.org/wiki?curid=2281337", "title": "Sz\u00e1r", "text": "Sz\u00e1r \u00e8 un comune dell'Ungheria di 1.678 abitanti (dati 2001). \u00c8 situato nella provincia di Fej\u00e9r."}
{"id": "2281341", "revid": "729019", "url": "https://it.wikipedia.org/wiki?curid=2281341", "title": "Tabajd", "text": "Tabajd \u00e8 un comune dell'Ungheria di 972 abitanti (dati 2001). \u00c8 situato nella provincia di Fej\u00e9r."}
{"id": "2281348", "revid": "599013", "url": "https://it.wikipedia.org/wiki?curid=2281348", "title": "Jonas Larsson", "text": ""}
{"id": "2281351", "revid": "121872972", "url": "https://it.wikipedia.org/wiki?curid=2281351", "title": "Aston Villa Football Club 1974-1975", "text": "Questa voce raccoglie le informazioni riguardanti l'Aston Villa Football Club nelle competizioni ufficiali della stagione 1974-1975.\nStagione.\nNell'anno del centenario della fondazione della societ\u00e0, l'Aston Villa, che in estate aveva acquistato solo due giocatori (Frank Carrodus e Leighton Phillips) riusc\u00ec a centrare la promozione in First Division giungendo secondo dietro al Manchester United. I \"Villans\" riuscirono inoltre a qualificarsi per la prima volta nella loro storia a una competizione europea grazie alla vittoria della Coppa di Lega (che avrebbe garantito l'accesso alla Coppa UEFA) contro il Norwich City.\nMaglie e sponsor.\nVengono introdotte delle nuove divise, firmate dalla Umbro. La divisa per le partite interne resta immutata rispetto a quella precedente, con l'unica differenza dei calzettoni lilla, mentre quella per le partite esterne viene completamente rinnovata, presentando una maglia bianca con spalle bordeaux, calzoncini lilla e calzettoni bianchi."}
{"id": "2281352", "revid": "767487", "url": "https://it.wikipedia.org/wiki?curid=2281352", "title": "L'attentato", "text": "L'attentato \u00e8 un film del 1972, diretto da Yves Boisset. La pellicola \u00e8 ispirata alla vera storia del politico socialista marocchino Mehdi Ben Barka, sequestrato ed ucciso in circostanze misteriose a Parigi nel 1965, dove si trovava in esilio dal regime di Hasan II del Marocco.\nTrama.\nSadiel, leader arabo dell'opposizione in un Paese del Nordafrica, vive confinato a Ginevra, ma \u00e8 ancora ritenuto un pericolo dal ministro degli interni. Sfruttando il suo desiderio di voler rientrare in patria, Sadiel viene invitato con l'inganno a Parigi dov'\u00e8 prima sequestrato e poi ucciso. L'unico che cerca di salvargli la vita \u00e8 un giornalista, Darien, che era stato coinvolto, suo malgrado, nella messa in pratica della trappola al leader arabo. Pentito, il giornalista finir\u00e0 per perdere la vita egli stesso, ma registrer\u00e0 la sua versione dei fatti su un nastro consegnato ad un onesto agente di polizia."}
{"id": "2281361", "revid": "121998742", "url": "https://it.wikipedia.org/wiki?curid=2281361", "title": "Pseudoalogeno", "text": "Il termine pseudoalogeno fu introdotto nel 1925\nper designare alcuni radicali, principalmente diatomici e triatomici, come ad esempio CN, SCN, SeCN, OCN e N3, che mostrano propriet\u00e0 intrinseche e comportamenti chimici analoghi a quelli degli alogeni. Le energie di ionizzazione di questi radicali sono alte, confrontabili con quelle degli alogeni; le affinit\u00e0 elettroniche, che qui sono di maggiore interesse, vanno da un massimo di 3,86 eV per CN a 2,68 eV per N3, mentre per gli alogeni l'intervallo \u00e8 da 3,61 eV per Cl a 3,06 eV per I. Come gli alogeni, questi pseudoalogeni sono specie molto elettronegative, le loro elettronegativit\u00e0 di gruppo, in base alla media delle energie di ionizzazione ed affinit\u00e0 elettroniche viste sopra (elettronegativit\u00e0 di Mulliken) sono anch'esse paragonabili a quelle degli alogeni.\nPer quanto riguarda la reattivit\u00e0, in particolare questi gruppi possono:\nNon sempre un dato pseudoalogeno manifesta tutti questi tipi di reattivit\u00e0. Ad esempio, gli acidi HSCN e HOCN non si possono ottenere puri, e non sono note le molecole NCO\u2212OCN, N3-N3."}
{"id": "2281366", "revid": "1714743", "url": "https://it.wikipedia.org/wiki?curid=2281366", "title": "Carolina del Palatinato-Zweibr\u00fccken-Birkenfeld", "text": "Biografia.\nInfanzia.\nCarolina era la figlia di Cristiano III, duca di Zweibr\u00fccken, e della moglie Carolina di Nassau-Saarbr\u00fccken.\nMatrimonio.\nIl 12 agosto 1741 spos\u00f2 a Zweibr\u00fccken il langravio Luigi IX d'Assia-Darmstadt. Fu meglio conosciuta con l'appellativo di \"la Grande langravia\", che le venne dato da Johann Wolfgang von Goethe. \nAttivit\u00e0 culturali.\nFu amica di scrittori e filosofi del suo tempo, come Johann Gottfried Herder, Christoph Martin Wieland e Goethe. Wieland avrebbe desiderato possedere il potere di renderla regina d'Europa.\nEbbe contatti con Federico II di Prussia, e venne considerata una delle poche donne che questi rispettava.\nMorte.\nLa Grande Langravia mor\u00ec il 30 marzo 1774 a Darmstadt.\nAttraverso la figlia Federica Luisa divenne un'antenata delle case reali di Prussia, Germania e Paesi Bassi, mentre attraverso sua figlia Amalia \u00e8 un'antenata della casa reale del Belgio.\nDiscendenza.\nLuigi IX e Carolina ebbero cinque figlie e tre figli:"}
{"id": "2281367", "revid": "1904508", "url": "https://it.wikipedia.org/wiki?curid=2281367", "title": "Irene di Grecia (1942)", "text": "\u00c8 la figlia pi\u00f9 giovane del re Paolo I di Grecia e di sua moglie, la principessa Federica di Hannover ed \u00e8 sorella della regina Sofia di Spagna e del re Costantino II di Grecia. In Danimarca ha il titolo ufficiale di \"Sua Altezza Reale la Principessa Irene di Grecia e Danimarca\".\nBiografia.\nGiovinezza.\nNata a Citt\u00e0 del Capo, Sudafrica, fu allieva della pianista Gina Bachauer, e, per un certo periodo, fu anch'ella un'apprezzata concertista. Dopo la deposizione di suo fratello Costantino II, Irene si trasfer\u00ec in India con la madre Federica. Dopo la morte della madre, Irene ha vissuto in Spagna, al palazzo della Zarzuela di Madrid, la residenza dei sovrani di Spagna. Non si \u00e8 mai sposata.\nAttivit\u00e0 dinastiche.\nHa fondato e presiede l'organizzazione \"Mundo en Armon\u00eda\" e collabora con altre fondazioni benefiche e culturali.\nIl 23 aprile 2008, insieme al re Muhammad VI del Marocco, \u00e8 diventata madrina di battesimo di Simeone Hassan Mu\u00f1oz, figlio della principessa Kalina di Bulgaria.\nIl 16 marzo 2018 la principessa ha ottenuto la cittadinanza spagnola e ha rinunciato a quella greca."}
{"id": "2281369", "revid": "729019", "url": "https://it.wikipedia.org/wiki?curid=2281369", "title": "Pseudoalogenuro", "text": "Gli pseudoalogenuri sono anioni, derivati dagli pseudoalogeni, che hanno propriet\u00e0 chimiche simili agli alogenuri.\nI principali sono: cianuro, cianato e tiocianato.\nOltre alla reattivit\u00e0 tipica degli alogenuri sono ottimi leganti. Il cianuro complessa i metalli di transizione del blocco \"d\" e zinco, mercurio e cadmio; pu\u00f2 manifestare retrodonazione \u03c0. Dei cianocomplessi esistono anche i corrispondenti acidi, come H4[Fe(CN)6], cosa che non avviene coi rispettivi alogenocomplessi. Cianato e tiocianato possono legarsi sia con l'atomo di azoto che con, rispettivamente, ossigeno e zolfo; nel primo caso si parla di isocianati e isotiocianati."}
{"id": "2281371", "revid": "30610", "url": "https://it.wikipedia.org/wiki?curid=2281371", "title": "Suffragio femminile", "text": "\"Suffragio femminile\" indica il diritto di voto esteso alle donne. Il movimento politico avente come obbiettivo quello di estendere il suffragio alle donne \u00e8 stato storicamente quello delle suffragette. Le origini moderne del movimento vanno ricercate nella Francia del XVIII secolo. Tra i primi Paesi a concedere tale diritto vi furono la Repubblica Corsa (nel 1755), le Isole Pitcairn (nel 1838), il Granducato di Toscana (almeno dal 1849), la Repubblica Romana (1849), che dur\u00f2 pochi mesi, la Nuova Zelanda (nel 1893, quando ancora non era uno stato indipendente, ma una colonia britannica per lo pi\u00f9 autogovernantesi), il Territorio del Wyoming, gi\u00e0 nel 1869, l'Isola di Man nel 1881, Franceville nelle Nuove Ebridi. Alcuni di questi stati hanno avuto una breve esistenza e altri non hanno mai avuto l'indipendenza. Un caso particolare riguarda la Svezia, dove ad alcune donne fu concesso il diritto di voto durante l'et\u00e0 della libert\u00e0 (1718-1771) ma tale diritto non fu esteso a tutte.\nIl primo stato europeo a riconoscere il suffragio universale fu il Granducato di Finlandia, con le prime donne elette in parlamento nel 1907. In Russia durante il governo provvisorio in piena rivoluzione nel novembre del 1917, si tennero l'elezioni per l'assemblea costituente a suffragio universale. Suffragio che poi venne confermato nella costituzione sovietica del 1918.\nIl diritto di voto alle donne fu introdotto nella legislazione internazionale nel 1948 quando le Nazioni Unite adottarono la Dichiarazione universale dei diritti umani. Come stabilito dall'articolo 21: \u201c1) Chiunque ha il diritto di prendere parte al governo del proprio paese, direttamente o attraverso rappresentanti liberamente scelti. 3) La volont\u00e0 del popolo dovr\u00e0 costituire la base dell'autorit\u00e0 di governo; questa sar\u00e0 espressa mediante elezioni periodiche e genuine che si svolgeranno a suffragio universale e paritario e che saranno tenute mediante voto segreto o mediante procedure libere di voto equivalenti.\u201d\nIl suffragio femminile viene anche esplicitamente considerato un diritto sotto la Convenzione sull'eliminazione di ogni forma di discriminazione della donna, adottata dalle Nazioni Unite nel 1979, sottoscritto da 189 nazioni.\nStoria.\nIl suffragio femminile \u00e8 stato concesso nei vari paesi del mondo in tempi diversi. In molti paesi il suffragio femminile fu riconosciuto prima del suffragio universale, cos\u00ec a donne di certe etnie e classi sociali non fu concesso il diritto di voto.\nNella Francia medievale e altri paesi Europei, il voto per assemblee e riunioni di citt\u00e0 e paesi era aperto ai capi delle famiglie, indipendentemente dal sesso. Il suffragio femminile fu concesso dalla Repubblica Corsa del 1755 la cui Costituzione prevedeva un'assemblea rappresentativa nazionale eletta da tutti gli abitanti sopra i 25 anni d'et\u00e0, sia donne (se nubili o vedove) che uomini. Il suffragio femminile fu revocato quando la Francia annesse l'isola nel 1769. Le origini del moderno movimento a favore del suffragio femminile vanno ricercate nella Francia degli anni tra il 1780 e il 1790 negli scritti di Antoine Condorcet e Olympe de Gouges, che lo sostennero come un diritto nelle elezioni nazionali.\nNel 1756, Lydia Chapin Taft, nota anche come Lydia Taft, divenne la prima donna votante legale in America. Ella vot\u00f2 in almeno tre occasioni in un'assemblea cittadina del New England, ad Uxbridge (Massachusetts), con il consenso dell'elettorato. Ci\u00f2 si verificava tra il 1756 e il 1768, durante il periodo coloniale americano.\nIl New Jersey concesse il voto alle donne (con le stesse qualifiche proprietarie degli uomini, bench\u00e9, dato che le donne sposate non possedevano propriet\u00e0 per loro diritto, solo le donne nubili e le vedove avevano questo diritto). Nella Costituzione dello Stato del New Jersey del 1776 la parola \"abitanti\" fu usata senza distinzioni di sesso o razza. Le donne del New Jersey, insieme a \"persone di diverso colore, o neri\", persero il diritto di voto nel 1807, quando la franchigia fu ristretta a maschi bianchi, e questo ufficialmente per combattere le frodi elettorali semplificando le condizioni di eleggibilit\u00e0. \nLe Isole Pitcairn concessero il suffragio alle donne nel 1838, cui fece seguito Norfolk nel 1856. Diversi paesi, colonie e stati concessero un suffragio limitato alle donne nella seconda met\u00e0 del XIX secolo, iniziando con l'Australia Meridionale nel 1861. La Comune di Parigi del 1871 riconobbe il diritto di voto alle donne, ma esso venne ritirato con la caduta della Comune e sarebbe stato concesso nuovamente nel luglio del 1944 da Charles de Gaulle. Nel 1886 il piccolo regno di Tavolara divenne una repubblica ed introdusse il suffragio femminile. Tuttavia, nel 1899 la monarchia fu ristabilita, ed il regno fu qualche anno dopo annesso dall'Italia. La colonia di Franceville, dichiarando l'indipendenza nel 1889, divenne la prima nazione ad introdurre il suffragio universale senza distinzione di sesso o colore, tuttavia, essa torn\u00f2 presto sotto il dominio coloniale di Francia e Regno Unito.\nIl suffragio femminile illimitato in termini di diritti di voto (alle donne inizialmente non fu permesso di presentarsi come candidate alle elezioni) in una colonia autogovernantesi fu concesso dalla Nuova Zelanda nei primi anni novanta del XIX secolo. A seguito di un movimento condotto da Kate Sheppard, l'editto per il suffragio femminile fu adottato appena qualche mese prima delle elezioni generali del 1893.\nLa colonia autogovernantesi dell'Australia Meridionale concesse sia il suffragio universale \"e\" concesse alle donne di presentarsi come candidate al parlamento coloniale nel 1895. Il Commonwealth d'Australia garant\u00ec questo stato di cose per le donne nelle elezioni Federali dal 1902 (tranne le donne Aborigene). Il primo paese europeo ad introdurre il suffragio femminile fu il Granducato di Finlandia. Le riforme amministrative successive all'insurrezione del 1905 riconobbero alle donne finlandesi il diritto di voto (suffragio universale e egualitario) e l'elettorato passivo; in occasione delle elezioni del 1907, furono elette 19 parlamentari, le prime donne al mondo a ricoprire una carica istituzionale elettiva.\nNegli anni precedenti la Prima guerra mondiale, la Norvegia (1913) e la Danimarca diedero anch'esse il voto alle donne, ed esso venne esteso a tutti gli altri stati dell'Australia. La Repubblica Socialista Federativa Sovietica Russa concesse il diritto nel 1918 cos\u00ec come il Canada (tranne il Qu\u00e9bec, dove esso venne posposto al 1940). Le donne britanniche di oltre 30 anni d'et\u00e0 e tutte le donne tedesche e polacche ebbero il voto nel 1918, le donne olandesi nel 1919, e alle donne statunitensi, negli stati che precedentemente si erano visto rifiutare il suffragio, esso fu concesso nel 1920. Le donne in Turchia ebbero il diritto di voto nel 1926. Nel 1928, il suffragio fu esteso a tutte le donne britanniche con gli stessi diritti degli uomini, cio\u00e8, a tutte le persone con almeno 21 anni d'et\u00e0, senza distinzione di sesso. Una delle pi\u00f9 recenti giurisdizioni a concedere alle donne uguali diritti \u00e8 stato il Bhutan nel 2008.\nIn Italia il suffragio universale venne istituito dall'effimera Repubblica Romana del 1849: non venne escluso il voto alle donne, che per\u00f2 ne restarono fuori per consuetudine. Furono fatti diversi tentativi di introduzione tra il 1861 e il 1919. Il voto femminile fu altres\u00ec legittimato nel 1920, durante la Reggenza italiana del Carnaro, la citt\u00e0 stato di breve durata fondata da Gabriele D'Annunzio a Fiume. Nel 1925 una legge fascista concesse il suffragio femminile nelle sole elezioni amministrative, che verranno per\u00f2 abolite nel 1926, senza che la norma avesse applicazione. Nel 1944 le donne ebbero diritto al voto, se capofamiglia, fatto per niente raro all'epoca dei fatti, nella Repubblica partigiana della Carnia. Il governo del Regno d'Italia introdusse il suffragio femminile col decreto legislativo luogotenenziale 23 del 1\u00b0 febbraio 1945. Le donne parteciparono alle elezioni amministrative del 1946, che si tennero a partire dal mese di marzo. Il 2 giugno 1946 avvenne il primo voto su scala nazionale, al referendum istituzionale che sanc\u00ec la nascita della Repubblica italiana e alle contemporanee elezioni politiche dell'Assemblea costituente.\nMovimenti pro-suffragio.\nNessun movimento pro-suffragio fu cos\u00ec ampio da comprendere uomini e donne. Una grossa suddivisione, specialmente in Gran Bretagna, fu tra suffragisti, che cercavano una via costituzionale al mutamento, e le suffragette, che erano invece pi\u00f9 militanti. Esisteva anche una diversit\u00e0 di vedute sul \"posto della donna\". Alcuni che portavano avanti campagne a favore del suffragio femminile, ritenevano che le donne fossero naturalmente pi\u00f9 buone, gentili e pi\u00f9 comprensive verso i membri pi\u00f9 deboli della societ\u00e0, specialmente i bambini. si riteneva spesso che le donne votanti potessero esercitare un potere civilizzante sulla politica e tendessero a sostenere il controllo sull'alcool, per esempio. Si riteneva che bench\u00e9 il posto della donna fosse in casa, ella potesse influenzare le leggi che avevano effetto su quella casa. Altri fautori di queste campagne ritenevano che uomini e donne dovessero essere uguali sotto ogni aspetto e che non esistesse il cosiddetto \"ruolo naturale\" delle donne.\nEsistevano altres\u00ec differenze d'opinione circa gli altri votanti. Alcuni propugnatori di campagne sociali ritenevano che tutti gli adulti avessero diritto al voto, ricchi e poveri, maschi e femmine, e indipendentemente dalla razza. Altri vedevano il suffragio femminile come un modo di cancellare i voti delle classi basse e dei non-bianchi. Il pi\u00f9 attuale movimento attivo a favore del suffragio femminile opera in Arabia Saudita. L'argomento si intreccia con il complesso ruolo delle donne saudite moderne. (Vedi Diritti delle donne in Arabia Saudita)\nStoria del suffragio nei diversi continenti.\nAfrica.\nEgitto.\nIn Egitto il suffragio femminile venne supportato nel 1956 dall'allora presidente Gamal Abdel-Nasser. Il voto era stato negato in precedenza nel periodo dell'occupazione britannica.\nSierra Leone.\nUna delle prime occasioni durante le quali venne concesso alle donne di votare fu il Nova Scotian settlers a Freetown. Nelle elezioni del 1792, tutte le capofamiglia potevano votare e un terzo di queste erano di etnia africana. Le donne conquistarono il diritto di voto in Sierra Leone nel 1930.\nSudafrica.\nLa franchigia fu estesa alle donne bianche dai 21 anni in su dal Women's Enfranchisement Act, 1930. Le prime elezioni generali nelle quali alle donne fu concesso di votare si svolsero nel 1933. In quell'occasione Leila Reitz (moglie di Deneys Reitz) fu la prima donna ad essere eletta Membro del Parlamento, rappresentando Parktown per il South African Party. Il diritto al voto degli uomini di colore era molto limitato a Cape Province e Natal (Transvaal e Orange Free State negavano del tutto il diritto di voto sia agli uomini di colore sia ai bianchi stranieri). Queste limitazioni non erano estese alle donne, e furono progressivamente eliminate fra il 1936 e il 1968.\nIl diritto di voto per l'Assemblea legislativa del Transkei, istituito nel 1963 per il Transkei bantustan, fu concesso a tutti i cittadini adulti del Transkei, comprese le donne. Disposizioni analoghe sono state messe in atto per le assemblee legislative create per altri bantustan. Tutti i cittadini adulti di colore potevano votare per il Coloured Persons Representative Council, istituito nel 1968 con poteri legislativi limitati; il consiglio fu tuttavia abolito nel 1980. Allo stesso modo, tutti i cittadini indiani adulti avevano diritto a votare per il South African Indian Council nel 1981. Nel 1984 fu istituito il Parlamento Tricamerale e il diritto di voto per la Camera dei Rappresentanti e la Camera dei Delegati era concesso a tutti i cittadini adulti di colore e a tutti gli indiani, rispettivamente.\nNel 1994 i bantustan e il Parlamento Tricamerale furono aboliti e il diritto di voto per l'Assemblea nazionale fu concesso a tutti i cittadini adulti.\nRhodesia Meridionale.\nLe donne bianche della Rhodesia meridionale ottennero il voto nel 1919 e Ethel Tawse Jollie (1875\u20131950) fu eletta nella legislatura della Rhodesia meridionale nel 1920-1928, la prima donna a sedere in un parlamento del Commonwealth nazionale fuori da Westminster. L'afflusso di donne coloni dalla Gran Bretagna si rivel\u00f2 un fattore decisivo nel referendum del 1922 che ha respinto l'annessione di un Sudafrica sempre pi\u00f9 sotto il dominio dei tradizionalisti nazionalisti Afrikaner a favore della \"Rhodesian Home Rule\" o \"governo responsabile\". I maschi di colore di Rhodesia si sono qualificati per il voto nel 1923 (basato solo su propriet\u00e0, beni, reddito e alfabetizzazione). Non \u00e8 chiaro quando la prima donna di colore si \u00e8 qualificata per il voto.\nAsia.\nAfghanistan.\nLe donne hanno avuto diritto di voto in Afghanistan dal 1965 (tranne durante il dominio talebano, 1996-2001, quando non si tenevano le elezioni). Le donne sono state meno partecipi durante le votazioni in parte perch\u00e9 inconsapevoli del loro diritto di voto. Nelle elezioni del 2014, il presidente eletto dell'Afghanistan si \u00e8 impegnato a garantire alle donne pari diritti.\nBangladesh.\nIl Bangladesh \u00e8 stato provincia del Bengala in India fino al 1947, per poi diventare parte del Pakistan. \u00c8 diventata una nazione indipendente nel 1971. Le donne hanno ottenuto il suffragio nel 1947 e da allora hanno un posto riservato in parlamento. Il Bangladesh \u00e8 degno di nota in quanto dal 1991 due donne, vale a dire Sheikh Hasina e Khaleda Zia, hanno continuato a ricoprire l'incarico di Primo Ministro del paese. Le donne hanno tradizionalmente svolto un ruolo minimo in politica al di l\u00e0 dell'anomalia dei due leader; poche concorrevano contro gli uomini alle elezioni e pertanto poche sono state elette ministri. Di recente, tuttavia, le donne sono diventate pi\u00f9 attive in politica, con diversi importanti incarichi ministeriali assegnati a donne e la loro partecipazione alle elezioni nazionali, distrettuali e comunali contro gli uomini, riportando diverse vittorie. Choudhury e Hasanuzzaman sostengono che le forti tradizioni patriarcali del Bangladesh spiegano perch\u00e9 le donne sono cos\u00ec riluttanti a farsi avanti in politica.\nIndia.\nAlle donne in India fu concesso di votare fin dalle prime elezioni generali dopo l'indipendenza dell'India nel 1947. Durante il dominio britannico il diritto di voto era stato concesso alle donne soltanto in limitati contesti. L'Associazione delle donne indiane (WIA) \u00e8 stata fondata nel 1917. Ha lottato per far ottenere alle donne il diritto di ricoprire cariche legislative sulla stessa base degli uomini. Queste posizioni sono state approvate dal principale gruppo politico, l'Indian National Congress. Le femministe britanniche e indiane si unirono nel 1918 per pubblicare una rivista chiamata \"Stri Dharma\" che presentava notizie internazionali da una prospettiva femminista. Nel 1919, nelle riforme di Montagu\u00a0\u2013 Chelmsford, gli inglesi istituirono legislature provinciali che avevano il potere di concedere il suffragio femminile. Madras nel 1921 concesse il diritto di voto alle donne ricche e istruite, alle stesse condizioni degli uomini. Seguirono le altre province, ma non gli stati principeschi (che non avevano neppure il voto per gli uomini, essendo monarchie). Nella provincia del Bengala, l'assemblea provinciale lo respinse nel 1921, ma un'intensa campagna port\u00f2 alla vittoria quello stesso anno. Il successo nel Bengala dipese dalle donne indiane della classe media, emerse da un'\u00e9lite urbana in rapida crescita. Esse collegarono la loro crociata a un'agenda nazionalista moderata, mostrando come si potesse partecipare pienamente alla costruzione della nazione avendo il potere di voto. Nel farlo, evitarono accuratamente di attaccare i ruoli di genere tradizionali sostenendo che le tradizioni potrebbero coesistere con la modernizzazione politica.\nMentre le donne facoltose e istruite di Madras hanno ottenuto il diritto di voto nel 1921, nel Punjab i Sikh hanno concesso alle donne pari diritti di voto nel 1925, indipendentemente dal loro titolo di studio o dal fatto di essere ricche o meno. Ci\u00f2 accadde con l'approvazione della Legge Gurdwara. La bozza originale del Gurdwara Act inviata dagli inglesi al Comitato Sharomani Gurdwara Prabhandak (SGPC) non includeva le donne Sikh, ma i Sikh inserirono la clausola senza che le donne dovessero chiederla. L'uguaglianza delle donne con gli uomini \u00e8 sancita dal Guru Granth Sahib, la sacra scrittura della fede Sikh.\nNel Government of India Act del 1935, il British Raj istitu\u00ec un sistema di seggi separati per le donne, cosa alla quale la maggior parte delle leader si oppose. Nel 1931 il Congresso promise un'unione quando sal\u00ec al potere e rispett\u00f2 la sua promessa, promulgando uguali diritti di voto per uomini e donne nel 1947.\nIndonesia.\nL'Indonesia concesse alle donne il diritto di voto per i consigli comunali nel 1905. Solo gli uomini che sapevano leggere e scrivere potevano votare, escludendo in questo modo molti uomini non europei. All'epoca, il tasso di alfabetizzazione per gli uomini era dell'11% e per le donne del 2%. Il gruppo principale che premette per il suffragio femminile in Indonesia fu il Dutch Vereeninging voor Vrouwenkiesrecht (VVV-Women's Suffrage Association), fondato nei Paesi Bassi nel 1894. VVV cerc\u00f2 di attirare membri indonesiani, ma ebbe un successo molto limitato perch\u00e9 i leader dell'organizzazione avevano poca abilit\u00e0 nel relazionarsi anche con la classe istruita. Nel 1918 fu formato il primo organo rappresentativo nazionale, il Volksraad, che escludeva ancora le donne dal voto. Nel 1935, l'amministrazione coloniale us\u00f2 il suo potere di nomina per nominare una donna europea al Volksraad. Nel 1938, le donne ottennero il diritto di essere elette nelle istituzioni rappresentative urbane, il che port\u00f2 alcune donne indonesiane ed europee ad entrare nei consigli comunali. Alla fine, solo le donne e i consigli comunali europei potevano votare, escludendo tutte le altre donne e i consigli locali. Nel settembre del 1941, il Volksraad estese il voto alle donne di tutte le etnie. Infine, nel novembre del 1941, il diritto di voto per i consigli comunali fu concesso a tutte le donne su una base analoga agli uomini (ovvero basato sui titoli di propriet\u00e0 e titoli di studio).\nIran.\nUn referendum del gennaio 1963 approvato in modo schiacciante dagli elettori confer\u00ec alle donne il diritto di voto, un diritto precedentemente negato loro in virt\u00f9 della Costituzione iraniana del 1906, capitolo 2, Articolo 3.\nIsraele.\nLe donne hanno avuto pieno suffragio sin dalla proclamazione dello Stato di Israele nel 1948.\nLa prima donna ad essere eletta Primo Ministro di Israele fu Golda Meir nel 1969.\nGiappone.\nSebbene alle donne fosse permesso di votare in alcune prefetture gi\u00e0 nel 1880, il suffragio femminile fu emanato a livello nazionale nel 1945.\nCorea.\nLe donne della Corea del Sud ottennero il diritto di voto nel 1948.\nKuwait.\nQuando il voto fu introdotto per la prima volta in Kuwait nel 1985, le donne vi potevano prendere parte. Il diritto di voto fu poi temporaneamente rimosso, per essere ripristinato definitivamente nel Maggio del 2005 dal Parlamento Kuwaiti.\nPakistan.\nIl Pakistan fece parte del British Raj fino al 1947, quando ottenne l'indipendenza. Le donne ricevettero il pieno suffragio nel 1947. Le donne leader musulmane di tutte le classi sostenevano attivamente il movimento pakistano nella met\u00e0 degli anni '40, anche tramite l'organizzazione di manifestazioni pubbliche su larga scala. Il movimento era guidato da mogli e altri parenti di importanti politici. Nel novembre 1988, Benazir Bhutto divenne la prima donna musulmana ad essere eletta Primo Ministro di un paese musulmano.\nLa prima Aurat March (Marcia delle donne) si \u00e8 tenuta in Pakistan l'8 marzo 2018 (nella citt\u00e0 di Karachi). Nel 2019 ne \u00e8 stata organizzata una a Lahore e Karachi da un collettivo femminile chiamato Hum Auratein (We the Women), e in altre parti del paese, tra cui Islamabad, Hyderabad, Quetta, Mardan e Faislabad, dal fronte democratico femminile (WDF), Women Action Forum (WAF) e altri. La marcia \u00e8 stata approvata dalla Lady Health Workers Association e ha incluso rappresentanti di diverse organizzazioni per i diritti delle donne. La marcia aveva come scopo richiedere una maggiore responsabilit\u00e0 riguardo alla violenza contro le donne e al sostegno alle donne che subiscono violenze e molestie da parte delle forze di sicurezza, negli spazi pubblici, a casa e sul posto di lavoro. I rapporti suggeriscono che sempre pi\u00f9 donne si affrettarono ad unirsi alla marcia, fino a quando la folla fu dispersa. Le donne (cos\u00ec come gli uomini) portavano poster con frasi come \"Le donne sono esseri umani, non onore\", che divenne un grido di battaglia.\nFilippine.\nLe Filippine sono state uno dei primi paesi in Asia a garantire alle donne il diritto di voto. Il suffragio nelle Filippine fu raggiunto a seguito di un plebiscito speciale per sole donne tenutosi il 30 aprile 1937, durante il quale 447.725 di esse - circa il novanta per cento - votarono a favore del suffragio femminile contro 44.307 che votarono contro. In conformit\u00e0 con la Costituzione del 1935, l'Assemblea nazionale approv\u00f2 una legge che estendeva il diritto di suffragio alle donne, che rimane fino ai giorni nostri.\nArabia Saudita.\nAlla fine del settembre 2011, il re Abdullah bin Abdulaziz al-Saud dichiar\u00f2 che le donne sarebbero state in grado di votare e candidarsi per la carica a partire dal 2015. Ci\u00f2 valeva per i consigli municipali, che sono gli unici organi semi-eletti del regno, i quali hanno pochi poteri e la met\u00e0 dei seggi \u00e8 elettiva. Le elezioni del consiglio si svolgevano gi\u00e0 dal 2005, ma \u00e8 proprio dal dicembre 2015 che le donne saudite hanno avuto la possibilit\u00e0 di votare e concorrere per le cariche e in quella stessa occasione Salma Biz Hizab al-Oteibi \u00e8 diventata la prima donna eletta in Arabia Saudita, ottenendo un seggio nel consiglio di Madrakah nella provincia della Mecca. In tutto furono venti le donne elette nei consigli municipali durante quelle elezioni.\nIl re dichiar\u00f2 anche che le donne avrebbero potuto essere nominate nel Consiglio della Shura, un organo non eletto che emetteva pareri consultivi sulla politica nazionale. \"Questa \u00e8 una grande notizia\", disse al riguardo la scrittrice saudita e attivista per i diritti delle donne Wajeha al-Huwaider. \"Le voci delle donne saranno finalmente ascoltate. Ora \u00e8 il momento di rimuovere altre barriere come il divieto per le donne di guidare e non poter vivere una vita normale senza tutori maschi.\" Robert Lacey, autore di due libri sull'Arabia Saudita, ha detto \"Questo \u00e8 il primo discorso positivo e progressivo al di fuori del governo dalla primavera araba... Prima gli avvertimenti, poi i pagamenti, ora gli inizi di una solida riforma\". Il re fece l'annuncio in un discorso di cinque minuti al Consiglio Shura. Nel gennaio 2013, il re Abdullah ha emesso due decreti reali, concedendo alle donne trenta seggi nel consiglio e affermando che le donne devono sempre tenere almeno un quinto dei seggi nel consiglio. Secondo i decreti, le donne membri del consiglio devono essere \"impegnate nelle discipline islamiche della Shariah senza alcuna violazione\" ed essere \"moderate dal velo religioso\". I decreti dicevano anche che i membri del consiglio femminile sarebbero entrati nell'edificio del consiglio da cancelli speciali, si sarebbero seduti in posti riservati alle donne e avrebbero pregato in luoghi di culto speciali. In precedenza, i funzionari hanno affermato che uno schermo avrebbe separato i sessi e una rete di comunicazione interna avrebbe consentito a uomini e donne di comunicare. Le donne hanno aderito per la prima volta al consiglio nel 2013, occupando trenta seggi, due dei quali occupati da due donne reali saudite, Sara bint Faisal Al Saud e Moudi bint Khalid Al Saud. Inoltre, nel 2013 tre donne sono state nominate vicepresidenti di tre commissioni: Thurayya Obeid \u00e8 stata nominata vicepresidente della commissione per i diritti umani e le petizioni, Zainab Abu Talib, vicepresidente della commissione per l'informazione e la cultura, e Lubna Al Ansari vicepresidente della commissione per la salute e l'ambiente.\nSri Lanka.\nNel 1931 lo Sri Lanka (a quel tempo Ceylon) divenne uno dei primi paesi asiatici a consentire il diritto di voto alle donne di et\u00e0 superiore ai 21 anni senza alcuna restrizione. Da allora, le donne hanno goduto di una presenza significativa nell'arena politica dello Sri Lanka. Il culmine di questa condizione favorevole per le donne sono state le elezioni generali del luglio 1960, in cui Ceylon ha eletto come Primo Ministro Sirimavo Bandaranaike, la prima donna a capo del governo eletta democraticamente al mondo. Anche sua figlia, Chandrika Kumaratunga, divenne Primo Ministro pi\u00f9 tardi nel 1994, e lo stesso anno fu eletta Presidente Esecutivo dello Sri Lanka, rendendola la quarta donna al mondo ad essere eletta Presidente e la prima Presidente Esecutiva.\nEuropa.\nIn Europa, gli ultimi paesi a emanare il suffragio femminile furono la Svizzera e il Liechtenstein. In Svizzera, le donne ottennero il diritto di voto alle elezioni federali del 1971; ma nel Canton Appenzello Interno le donne ottennero il diritto di voto sulle problematiche locali solo nel 1991, quando il cantone fu costretto a concederlo dalla Corte Suprema Federale Svizzera. In Liechtenstein, le donne hanno ricevuto il diritto di voto grazie al referendum sul suffragio femminile del 1984. Tre referendum precedenti, tenutisi nel 1968, 1971 e 1973, non erano riusciti a garantire il diritto di voto delle donne.\nAustria.\nSolo dopo il crollo della monarchia asburgica l'Austria avrebbe concesso il diritto generale, uguale, diretto e segreto di votare a tutti i cittadini, indipendentemente dal sesso, attraverso la modifica del codice elettorale nel dicembre 1918. Le prime elezioni alle quali parteciparono le donne furono quelle dell'Assemblea costituente del febbraio 1919.\nAzerbaigian.\nI diritti di voto universali furono riconosciuti in Azerbaigian nel 1918 dalla Repubblica Democratica dell'Azerbaigian.\nBelgio.\nUna revisione della costituzione nell'ottobre 1921 (ha modificato l'articolo 47 della Costituzione del Belgio del 1831) ha introdotto il diritto generale di voto secondo il principio \"un uomo, un voto\". Art. 47 permise alle vedove della prima guerra mondiale di votare anche a livello nazionale. L'introduzione del suffragio femminile era gi\u00e0 all'ordine del giorno all'epoca, mediante l'inclusione di un articolo nella costituzione che consentiva l'approvazione del suffragio femminile per legge speciale (il che significava che era necessaria una maggioranza di 2/3). Ci\u00f2 accadde nel marzo del 1948. In Belgio, il voto \u00e8 obbligatorio.\nBulgaria.\nLa Bulgaria fu liberata dal dominio ottomano nel 1878. Sebbene la prima costituzione adottata, la Costituzione di Tarnovo (1879), garantisse alle donne pari diritti elettorali, in realt\u00e0 alle donne non era permesso votare ed essere elette. l'Unione delle donne bulgare era un'organizzazione ombrello delle 27 organizzazioni femminili locali istituite in Bulgaria dal 1878. Fu fondata come risposta ai limiti dell'educazione delle donne e dell'accesso agli studi universitari negli anni 1890, con l'obiettivo di promuovere lo sviluppo intellettuale delle donne e la loro partecipazione, organizzando congressi nazionali e usando il giornale \"Zhenski glas\" come organo. Tuttavia, hanno un successo limitato e alle donne \u00e8 stato permesso di votare e di essere elette solo dopo, quando fu stabilito il dominio comunista.\nRepubblica Ceca.\nNell'ex Boemia, le donne che pagavano le tasse e le donne che svolgevano una professione potevano votare per procura e furono ammesse all'organo legislativo nel 1864. La prima deputata ceca fu eletta alla Dieta della Boemia nel 1912. La Dichiarazione di Indipendenza della Nazione Cecoslovacca del 18 ottobre 1918 dichiarava che \"La nostra democrazia si baser\u00e0 sul suffragio universale. Le donne saranno poste su un piano di parit\u00e0 con gli uomini, politicamente, socialmente e culturalmente \u201d e le donne furono nominate all'Assemblea nazionale rivoluzionaria (parlamento) il 13 novembre 1918. Il 15 giugno 1919, le donne votarono per le elezioni locali per la prima volta. Nel febbraio 1920 la Costituzione della Repubblica Cecoslovacca del 1920 garantiva alle donne pari diritti di voto e per la prima volta, nell'aprile 1920, furono in grado di votare per il parlamento.\nDanimarca.\nIn Danimarca, la Dansk Kvindesamfund (Societ\u00e0 danese delle donne, DK) ha discusso e sostenuto informalmente il suffragio femminile dal 1884, ma non lo ha supportato pubblicamente fino al 1887, quando ha appoggiato la proposta del parlamentare Fredrik Bajer di concedere il suffragio municipale alle donne. Nel 1886, in risposta all'atteggiamento del DK, percepito come troppo cauto nella questione del suffragio femminile, Matilde Bajer fond\u00f2 la \"Kvindelig Fremskridtsforening\" (o KF, 1886\u20131904) per occuparsi esclusivamente del diritto al suffragio, sia nelle elezioni comunali che nazionali, e nel 1887, le donne danesi chiedevano pubblicamente il diritto al suffragio femminile per la prima volta attraverso la KF. Tuttavia non fu data piena attenzione alla questione del suffragio femminile, poich\u00e9 la KF era molto coinvolta nella lotta ai diritti dei lavoratori e nell'attivit\u00e0 pacifista. Questo port\u00f2 alla creazione di un movimento di suffragio strettamente femminile \"Kvindevalgretsforeningen\" (1889-1897). Nel 1890, la KF e la Kvindevalgretsforeningen si unirono ai cinque sindacati delle lavoratrici per fondare il \"De samlede Kvindeforeningere\" e tramite questo nuovo corpo fu organizzata una campagna di suffragio femminile attiva attraverso agitazioni e dimostrazioni.\nNel 1893, dopo essere stato accolto da una resistenza compatta, il movimento di suffragio danese cess\u00f2 quasi completamente, con la dissoluzione del De samlede Kvindeforeninger.\nNel 1898 fu fondata un'organizzazione ombrello, la \"Danske Kvindeforeningers Valgretsforbund\" o DKV, che divenne parte dell'International Woman Suffrage Alliance (IWSA). Nel 1907, il Landsforbundet per Kvinders Valgret (LKV) fu fondato da Elna Munch, Johanne Rambusch e Marie Hjelmer in risposta a quello che consideravano l'atteggiamento troppo attento della Danish Women's Society. L'LKV \u00e8 nato da un'associazione di suffragio locale a Copenaghen e, come il suo rivale DKV, ha organizzato con successo altre associazioni locali di questo tipo a livello nazionale.\nLe donne ottennero il diritto di voto alle elezioni comunali il 20 aprile 1908. Tuttavia, fu solo il 5 giugno 1915 che poterono votare alle elezioni del Rigsdag.\nEstonia.\nL'Estonia ottenne l'indipendenza nel 1918 con la Guerra di Indipendenza Estone. Tuttavia, le prime elezioni ufficiali si svolsero nel 1917. Queste furono le elezioni del consiglio temporaneo (Maap\u00e4ev), che govern\u00f2 l'Estonia dal 1917 al 1919. Da allora, le donne hanno avuto il diritto di voto.\nLe elezioni parlamentari si svolsero nel 1920. Dopo le elezioni, due donne entrarono in parlamento: l'insegnante di storia Emma Asson e la giornalista Alma Ostra-Oinas. Il parlamento estone si chiamava Riigikogu e durante la Prima Repubblica di Estonia aveva 100 seggi.\nFinlandia.\nL'area geografica, che nel 1809 divenne la Finlandia, fu per oltre seicento anni territorio provinciale del Regno di Svezia. Pertanto, alle donne in Finlandia fu permesso di votare nel periodo dell'Et\u00e0 della Libert\u00e0 svedese (1718-1772), durante il quale fu concesso il suffragio condizionale ai membri femminili delle corporazioni (gilde) che pagavano le tasse. Tuttavia, questo diritto era contrastato. Sembra che il suffragio femminile fosse avversato in alcune parti del regno: a Vaasa, ci fu un'opposizione contro le donne che in citt\u00e0 partecipavano a discussioni su questioni politiche, in quanto quello non era considerato il ruolo adatto a loro. Quando a Turku nel 1771, Anna Elisabeth Baere e altre due donne avviarono una petizione per poter votare, non ricevettero l'autorizzazione dai funzionari della citt\u00e0.\nIl precedente stato della Finlandia moderna, il Granducato di Finlandia, faceva parte dell'Impero russo dal 1809 al 1917 e godeva di un alto grado di autonomia. Nel 1863, alle donne che pagavano le tasse fu concesso il suffragio comunale nella campagna, e nel 1872, la stessa riforma fu estesa alle citt\u00e0. Nel 1906, divenne il primo paese al mondo ad applicare il suffragio universale, in quanto anche le donne potevano candidarsi. Infatti durante le elezioni parlamentari finlandesi del 1907, su 19 parlamentari ci furono 13 donne elette, le prime parlamentari al mondo.\nFrancia.\nL'ordinanza del Comitato francese di liberazione del 21 aprile 1944, confermata nell'ottobre 1944 dal governo provvisorio francese, estese il suffragio alle donne francesi. Le prime elezioni con partecipazione femminile furono le elezioni municipali del 29 aprile 1945 e le elezioni legislative del 21 ottobre 1945. Le donne \" musulmane indigene \" in Algeria francese, nota anche come Algeria coloniale, dovettero attendere il Decreto del 3 luglio 1958. Sebbene diversi paesi abbiano iniziato ad estendere il suffragio alle donne dalla fine del XIX secolo, la Francia \u00e8 stata uno degli ultimi paesi a farlo in Europa. In effetti, il Codice Napoleonico dichiarava l'incapacit\u00e0 giuridica e politica delle donne bloccando tutti i tentativi di concedere alle donne diritti politici. \nLe prime affermazioni femministe sul voto iniziarono ad emergere durante la Rivoluzione francese nel 1789. Condorcet espresse il suo sostegno al diritto di voto delle donne in un articolo pubblicato sul Journal de la Soci\u00e9t\u00e9 del 1789, ma il suo progetto fall\u00ec. Jacques Godechoot ha sostenuto che Maximilien de Robespierre si pronunci\u00f2 a favore del voto alle donne al tempo dell'Assemblea Nazionale costituente, ma altri sostengono il contrario, e la posizione del capo rivoluzionario rimane ambigua.\u00a0Sostenitrice del suffragio femminile durante la rivoluzione furono la moderata Olympe de Gouges, in ambito di suffragio censitario, che fu ghigliottinata. Le radicali vicine all'ideologia giacobina-montagnarda ed \"Enrag\u00e9\" della Societ\u00e0 delle repubblicane rivoluzionarie, guidata da diverse attiviste sanculotte come Claire Lacombe, un'attrice appartenente al Club dei Cordiglieri, chiesero pi\u00f9 volte, con petizioni e interventi alla tribuna, alla Convenzione nazionale di istituire il suffragio femminile universale tra il 1793 e il 1794. A causa della vicinanza della Societ\u00e0 agli hebertisti e agli Arrabbiati, e della Gouges ai girondini, queste figure entrarono in conflitto sia con il Club dei Giacobini sia con esponenti maschilisti del gruppo hebertista come Pierre-Gaspard Chaumette, facendo fallire questi progetti. L'articolo 28 della seconda parte (\"Atto costituzionale\") della mai entrata in vigore Costituzione francese del 1793 recita comunque (bench\u00e9 l'articolo 4 nomini \"ogni uomo\", nella prassi anche le donne erano chiamate \"cittadine\"), senza fare distinzione di sesso: \nNella prima parte, la seconda versione della Dichiarazione dei diritti dell'uomo e del cittadino, si legge: \nNell'ambito di un suffragio a pi\u00f9 livelli e corporativo-famigliare, il pretendente monarchico Enrico d'Artois present\u00f2 nel 1871 una proposta di Costituzione che includeva il suffragio femminile non censitario.\nDalla prima guerra mondiale, le donne francesi continuarono a chiedere diritti politici e, nonostante la Camera dei Deputati fosse favorevole, il Senato rifiut\u00f2 continuamente di analizzare la proposta di legge. Sorprendentemente, la sinistra politica, che generalmente era grande sostenitrice dell'emancipazione delle donne, si \u00e8 ripetutamente opposta al diritto di voto per le donne perch\u00e9 avrebbero sostenuto posizioni conservatrici. Non a caso un sostenitore deciso del voto alle donne con suffragio universale 1919 fu il leader di estrema destra Charles Maurras. \u00c8 solo dopo la Seconda Guerra Mondiale che alle donne vennero concessi diritti politici al pari degli uomini.\nGeorgia.\nDopo la sua dichiarazione di indipendenza il 26 maggio 1918, a seguito della Rivoluzione Russa, la Repubblica Democratica della Georgia estese il suffragio alle sue donne. Le donne della Georgia hanno esercitato per la prima volta il loro diritto di voto alle elezioni legislative del 1919.\nGermania.\nAlle donne fu concesso il diritto di voto e di essere elette dal 12 novembre 1918.\nGrecia.\nLa Grecia aveva avuto il suffragio universale dalla sua indipendenza nel 1832, ma ha escluso le donne. La prima proposta di concedere il diritto di voto alle donne greche fu fatta da un membro del parlamento il 19 maggio 1922, sostenuto dall'allora Primo Ministro Dimitrios Gounaris, durante una convenzione costituzionale. Quando \u00e8 stata presentata per la prima volta, la proposta ha raccolto una limitata maggioranza dei presenti, ma non \u00e8 riuscita a ottenere l'ampio sostegno dell'80% necessario per aggiungerla alla costituzione. Nel 1925 ricominciarono le consultazioni e fu approvata una legge che consentiva alle donne il diritto di voto alle elezioni locali, a condizione che avessero 30 anni e che avessero frequentato almeno l'istruzione primaria.\nLa legge non \u00e8 stata applicata, fino a quando i movimenti femministi all'interno del servizio civile non fecero pressioni sul governo al fine di imporla nel dicembre 1927 e marzo 1929. Alle donne fu permesso di votare per la prima volta, a livello locale, per le elezioni di Salonicco, il 14 dicembre 1930, dove 240 donne esercitarono il loro diritto di voto. L'affluenza delle donne rimase bassa, circa 15.000 presenze alle elezioni nazionali locali del 1934, nonostante le donne rappresentassero una stretta maggioranza di una popolazione di 6,8 milioni. Le donne non potevano candidarsi alle elezioni, nonostante il ministro dell'Interno Ioannis Rallis avesse avanzato una proposta per renderlo possibile. Rallis fu per questo contestato in tribunale. I tribunali avevano stabilito che la legge attribuiva alle donne solo \" un diritto di voto limitato\" ed elimin\u00f2 tutte le liste in cui erano state proposte donne come candidate per i consigli locali.\nLa misoginia era dilagante in quell'epoca: si dice che Emmanuel Rhoides avesse affermato che \"due professioni sono adatte alle donne: casalinga e prostituta\".\nA livello nazionale, le donne over 18 votarono per la prima volta nell'aprile 1944 per il Consiglio nazionale, un organo legislativo istituito dal Fronte di Liberazione Nazionale. Alla fine, le donne ottennero il diritto legale di votare e di candidarsi per le elezioni solo il 28 maggio 1952.\nNel 1953 Eleni Skoura, ancora una volta da Salonicco, divenne la prima donna eletta all'interno del Parlamento Ellenico, con il partito greco conservatore Raggruppamento Ellenico, quando vinse un'elezione contro un'altra donna avversaria. Le donne furono finalmente in grado di partecipare alle elezioni del 1956, con altre due donne che diventarono deputate al Parlamento: Lina Tsaldari, moglie dell'ex primo ministro Panagis Tsaldaris, ottenne il maggior numero di voti di qualsiasi altro candidato nel paese e divenne la prima donna ministro in Grecia sotto il governo conservatore della National Radical Union di Konstantinos Karamanlis.\nLa prima donna a guidare un grande partito politico \u00e8 stata Aleka Papariga, segretario generale del Partito Comunista greco dal 1991 al 2013. Nessuna donna \u00e8 stata mai eletta primo ministro della Grecia, ma Vasilik\u012b Thanou-Christofilou ha ricoperto la carica di Primo Ministro del paese, a capo di un governo tecnico, tra il 27 agosto e il 21 settembre 2015.\nUngheria.\nIn Ungheria, sebbene fosse gi\u00e0 programmato nel 1818, la prima occasione in cui le donne poterono votare furono le elezioni del gennaio 1920.\nIrlanda.\nDal 1918, con il resto del Regno Unito, le donne in Irlanda potevano votare a 30 anni con titoli di propriet\u00e0 o nelle circoscrizioni universitarie, mentre gli uomini potevano votare a 21 anni senza qualifiche. Dalla separazione nel 1922, lo Stato libero d'Irlanda ha dato uguali diritti di voto a uomini e donne. [\"Tutti i cittadini dello Stato Libero Irlandese (Saorst\u00e1t Eireann) senza distinzioni di sesso, che hanno raggiunto l'et\u00e0 di ventuno anni e che rispettano le disposizioni delle leggi elettorali prevalenti, hanno diritto di voto per i membri del D\u00e1il Eireann e a prendere parte al referendum e all'iniziativa. \u201d] A partire dalla Proclamazione le promesse di pari diritti furono accolte nella Costituzione nel 1922, anno in cui le donne irlandesi ottennero il pieno diritto di voto. Nel corso dei successivi dieci anni o per\u00f2 furono introdotte leggi che eliminarono i diritti concessi alle donne di prestare servizio nelle giurie, di lavorare nell'industria e dopo il matrimonio. La Costituzione del 1937 e la leadership conservatrice di Taoiseach \u00c9amon de Valera spogliarono ulteriormente le donne dei loro diritti precedentemente garantiti. Inoltre, sebbene la Costituzione del 1937 garantisse alle donne il diritto di voto, di nazionalit\u00e0 e di cittadinanza su una base di uguaglianza con gli uomini, conteneva anche una clausola, l'articolo 41.2, che stabiliva:1 \u00b0 [...] lo Stato riconosce che dalla sua vita all'interno della casa, la donna offre allo Stato un sostegno senza il quale il bene comune non pu\u00f2 essere raggiunto. 2 \u00b0 Lo Stato, pertanto, si impegna a garantire che le madri non siano obbligate per necessit\u00e0 economica a impegnarsi nel lavoro trascurando i loro doveri in casa.\nIsola di Man.\nNel 1881, l'Isola di Man (nelle isole britanniche, ma non parte del Regno Unito) approv\u00f2 una legge che attribuiva il voto alle donne single e vedove a cui avevano trasmesso un titolo di propriet\u00e0. Questa legge permise di votare per le elezioni della Camera delle Chiavi, nel parlamento dell'isola, Tynwald. Poi con il suffragio universale il diritto fu esteso a uomini e donne nel 1919.\nItalia.\nIn Italia, il suffragio femminile non fu introdotto dopo la Prima Guerra Mondiale, ma sostenuto da attivisti Socialisti e Fascisti e in parte introdotto dal governo di Benito Mussolini nel 1925. Nella Repubblica partigiana della Carnia il diritto di voto alle donne capofamiglia, molto comuni all'epoca, venne garantito alle elezioni Comunali del 1944. Il primo febbraio 1945, il governo Bonomi decret\u00f2 l'emancipazione delle donne, che ne consentiva la nomina immediata a cariche pubbliche: la prima fu Elena Fischli Dreher. Nelle elezioni del 2 giugno 1946 tutti gli italiani votarono contemporaneamente per l'Assemblea costituente, e per un referendum che chiedeva al popolo di scegliere per l'Italia la Monarchia o la Repubblica. Le elezioni non si svolsero nel Venezia-Giulia e nell'Alto Adige perch\u00e9 erano sotto l'occupazione alleata.\nLa nuova versione dell'articolo 51 della Costituzione riconosce le pari opportunit\u00e0 nelle liste elettorali.\nLiechtenstein.\nIn Liechtenstein, il suffragio femminile \u00e8 stato concesso tramite referendum nel 1984.\nLussemburgo.\nIn Lussemburgo, Marguerite Thomas-Clement parl\u00f2 a favore del suffragio femminile nel dibattito pubblico attraverso alcuni articoli sulla stampa del 1917-1919. Tuttavia, non vi fu mai alcun movimento organizzato per il suffragio femminile in Lussemburgo, poich\u00e9 il suffragio femminile fu incluso senza dibattito nella nuova costituzione democratica del 1919.\nNorvegia.\nLa politica liberale Gina Krog fu la principale attivista per il suffragio femminile in Norvegia dal 1880. Ha fondato la Norsk Kvinnesaksforening (Associazione norvegese per i diritti delle donne) e l'Associazione nazionale per il voto alle donne per promuovere questa causa. I membri di queste organizzazioni erano politicamente ben collegati e ben organizzati e gradualmente in pochi anni riuscirono a ottenere pari diritti per le donne. Le donne della classe media vinsero il diritto di voto alle elezioni comunali nel 1901 e alle elezioni parlamentari nel 1907. Il suffragio universale per le donne per le elezioni comunali fu introdotto nel 1910 e nel 1913 una proposta di suffragio universale fu adottata all'unanimit\u00e0 dal Parlamento Norvegese (Stortinget). La Norvegia divenne cos\u00ec l'ultimo paese indipendente a introdurre il suffragio universale femminile.\nPaesi Bassi.\nAlle donne fu concesso il diritto di voto nei Paesi Bassi il 9 agosto 1919. Nel 1917, una riforma costituzionale consentiva gi\u00e0 alle donne di essere elette. Tuttavia, anche se il diritto di voto delle donne fu approvato nel 1919, ci\u00f2 ebbe effetto solo dal 1 \u00b0 gennaio 1920.\nIl movimento di suffragio femminile nei Paesi Bassi era guidato da tre donne: Aletta Jacobs, Wilhelmina Drucker e Anette Versluys-Poelman. Nel 1889, Wilhelmina Drucker fond\u00f2 un movimento femminile chiamato Vrije Vrouwen Vereeniging (Unione delle donne libere) e fu da questo movimento che emerse la campagna per il suffragio femminile nei Paesi Bassi. Questo movimento ottenne molto sostegno da altri paesi, in particolare dal movimento di suffragio femminile in Inghilterra. Nel 1906 il movimento scrisse una lettera aperta alla regina invocando il suffragio femminile. Quando questa lettera fu respinta, nonostante il sostegno popolare, il movimento organizz\u00f2 diverse manifestazioni e proteste a favore del suffragio femminile. Questo movimento fu di grande significato per il suffragio femminile nei Paesi Bassi.\nPolonia.\nRiacquistando l'indipendenza nel 1918, dopo il periodo di 123 anni di divisione e dominio straniero, la Polonia concesse immediatamente alle donne il diritto di voto e di essere elette il 28 novembre 1918.\nLe prime donne elette al Sejm nel 1919 furono: Gabriela Balicka, Jadwiga Dziubi\u0144ska, Irena Kosmowska, Maria Moczyd\u0142owska, Zofia Moraczewska, Anna Piasecka, Zofia Sokolnicka e Franciszka Wilczkowiakowa.\nPortogallo.\nCarolina Beatriz \u00c2ngelo fu la prima donna portoghese a votare nelle elezioni dell'Assemblea Nazionale Costituente del 1911, approfittando di un'ambiguit\u00e0 nella legge elettorale del paese.\nNel 1931, durante il regime di Estado Novo, alle donne fu permesso di votare per la prima volta, ma solo se avevano un diploma di scuola superiore o universitario, mentre gli uomini dovevano solo leggere e scrivere. Nel 1946 una nuova legge elettorale allarg\u00f2 la possibilit\u00e0 di voto alle donne, ma con alcune differenze rispetto agli uomini. Una legge del 1968 affermava di stabilire \"l'uguaglianza dei diritti politici per uomini e donne\", ma alcuni diritti elettorali erano riservati solo agli uomini. Dopo la Rivoluzione dei Garofani, nel 1976,le donne ottennero il pieno ed uguale diritto elettorale.\nRegno Unito.\nLa campagna per il suffragio femminile nel Regno Unito di Gran Bretagna e Irlanda acquist\u00f2 slancio durante la prima parte del XIX secolo, quando le donne divennero sempre pi\u00f9 politicamente attive, in particolare durante le campagne di riforma del suffragio nel Regno Unito. John Stuart Mill, eletto in Parlamento nel 1865 e un aperto sostenitore del suffragio femminile (in procinto di pubblicare \"The Subjection of Women\" ), fece una campagna per un emendamento al Reform Act 1832 per includere il suffragio femminile. Sebbene sconfitto in un parlamento tutto maschile sotto un governo conservatore, la questione del suffragio femminile inizi\u00f2 ad emergere.\nFino alla legge sulla riforma del 1832 che definiva in modo univoco l'elettore come una persona di sesso maschile, alcune donne avevano diritto di voto alle elezioni parlamentari in quanto proprietarie, sebbene fosse raro che se ne avvalessero. Anche nelle elezioni del governo locale, le donne persero il diritto di voto ai sensi del Municipal Corporations Act 1835. Per le donne contribuenti single il diritto fu ripristinato con il Municipal Franchise Act del 1869 e poi confermato nel Local Government Act del 1894 ed esteso alle donne sposate con pari requisiti. Nel 1900, oltre 1 milione di donne single erano registrate per votare alle elezioni del governo locale in Inghilterra.\nNel 1881, l'Isola di Man (nelle isole britanniche ma non parte del Regno Unito) approv\u00f2 una legge che attribuiva il voto alle donne single e vedove che avevano superato una qualifica di propriet\u00e0. Ci\u00f2 doveva permettere di votare alle elezioni per la Camera delle chiavi, nel parlamento dell'isola, Tynwald. Fu esteso il suffragio universale per uomini e donne nel 1919.\nDurante la seconda met\u00e0 del XIX secolo, un certo numero di gruppi elettorali per il suffragio femminile alle elezioni nazionali furono costituiti nel tentativo di fare pressione sui deputati al Parlamento e ottenere sostegno. Nel 1897, diciassette di questi gruppi si riunirono per formare la National Union of Women's Suffrage Societies (NUWSS), che tenne riunioni pubbliche, scrisse lettere ai politici e pubblic\u00f2 vari testi. Nel 1907 il NUWSS organizz\u00f2 la sua prima grande manifestazione. Questa marcia divenne nota come Marcia del fango, poich\u00e9 oltre 3.000 donne si trascinarono per le strade di Londra da Hyde Park a Exeter Hall per sostenere il suffragio femminile.\nNel 1903 alcuni membri del NUWSS si staccarono e, guidati da Emmeline Pankhurst, formarono la Women's Social and Political Union (Unione Sociale e Politica Femminile, WSPU). Dato che i media nazionali hanno perso interesse per la campagna di suffragio, la WSPU ha deciso che avrebbe usato altri metodi per creare pubblicit\u00e0. Ci\u00f2 ebbe inizio nel 1905 in una riunione nella Sala di libero scambio di Manchester, dove parlava Edward Gray, primo visconte Gray di Fallodon, membro del neoeletto governo liberale. Mentre parlava, Christabel Pankhurst e Annie Kenney del WSPU gridavano costantemente: \"Il governo liberale dar\u00e0 voti alle donne?\" Quando rifiutarono di smettere di urlare, la polizia venne chiamata per farle sgomberare e le due suffragette (quando i membri della WSPU sono diventati noti dopo questo incidente) furono coinvolte in una lotta, che si concluse con l'arresto e l'accusa di aggressione a pubblico ufficiale. Quando si rifiutarono di pagare la multa, furono mandate in prigione per 10 giorni. Il pubblico britannico rimase scioccato e not\u00f2 l'uso della violenza per ottenere il voto per le donne.\nDopo questo successo mediatico, le tattiche della WSPU divennero sempre pi\u00f9 violente. Ci\u00f2 includeva un tentativo nel 1908 di assaltare la Camera dei Comuni, l'incendio doloso della casa di campagna di David Lloyd George (nonostante il suo sostegno al suffragio femminile). Nel 1909 lady Constance Lytton fu imprigionata, ma immediatamente liberata quando fu scoperta la sua identit\u00e0, cos\u00ec nel 1910 si travest\u00ec da sarta della classe operaia chiamata Jane Warton e sub\u00ec un trattamento disumano che includeva l'alimentazione forzata. Nel 1913, la suffragetta Emily Davison protest\u00f2 interferendo con un cavallo di propriet\u00e0 del re Giorgio V durante la corsa di The Derby;fu calpestata ed mor\u00ec quattro giorni dopo. La WSPU cess\u00f2 le loro attivit\u00e0 militanti durante la Prima Guerra Mondiale e accett\u00f2 di aiutare lo sforzo bellico.\nL'Unione nazionale delle societ\u00e0 di suffragio femminile, che aveva sempre impiegato metodi \"costituzionali\", ha continuato a fare pressioni durante gli anni della guerra e sono stati elaborati compromessi tra il NUWSS e il governo di coalizione. La \"Speaker's Conference on electoral reform\" del 1917) rappresent\u00f2 tutti i partiti in entrambe le case e giunse alla conclusione che il suffragio femminile era essenziale. Per quanto riguarda i timori che le donne potessero passare improvvisamente da zero alla maggioranza degli elettori, a causa della grave perdita di uomini durante la guerra, la Conferenza ha raccomandato che la l'et\u00e0 minima per poter votare fosse di 21 anni per gli uomini e 30 per le donne.\nIl 6 febbraio 1918 fu approvata la \"Representation of the People Act\", che incoraggi\u00f2 le donne di et\u00e0 superiore ai 30 anni, che soddisfacevano i requisiti minimi di propriet\u00e0. Circa 8,4 milioni di donne hanno ottenuto il voto in Gran Bretagna e Irlanda. Nel novembre 1918, fu approvato il Parliament (Qualification of Women) Act 1918, che consentiva alle donne di essere elette in Parlamento. L\"'Actation of the People (Equal Franchise) Act\" del 1928 estendeva il diritto di votare in Gran Bretagna e Irlanda del Nord a tutte le donne di et\u00e0 superiore ai 21 anni, garantendo alle a queste le stesse condizioni di voto degli uomini.\nNel 1999, la rivista \"Time\", nominando Emmeline Pankhurst come una delle 100 persone pi\u00f9 importanti del 20 \u00b0 secolo, afferma: \"... ha modellato un'idea delle donne per i nostri tempi; ha scosso la societ\u00e0 in un nuovo modello da cui potrebbe non tornare indietro \".\nRomania.\nLa tempistica della concessione del suffragio femminile in Romania \u00e8 stata graduale e complessa, a causa del turbolento periodo storico in cui si \u00e8 sviluppata. Il concetto di suffragio universale per tutti gli \"uomini\" fu introdotto nel 1918, e venne rafforzato dalla Costituzione rumena del 1923. Sebbene questa costituzione abbia aperto la strada anche alla possibilit\u00e0 del suffragio femminile (articolo 6), ci\u00f2 non si concretizz\u00f2: la legge elettorale del 1926 non garantiva alle donne il diritto di voto, mantenendo solo il suffragio maschile. A partire dal 1929, alle donne che assunsero determinate qualifiche fu permesso di votare alle elezioni locali. Dopo la Costituzione del 1938 (elaborata sotto Carlo II di Romania che aveva cercato di attuare un regime autoritario) i diritti di voto furono estesi alle donne per le elezioni nazionali con la legge elettorale del 1939, ma sia le donne che gli uomini avevano restrizioni. In pratica queste restrizioni avevano colpito pi\u00f9 le donne che gli uomini, anche se le nuove restrizioni imposte fecero perdere agli uomini il loro diritto al suffragio universale. Sebbene le donne potessero votare, potevano essere elette solo al Senato e non alla Camera dei deputati (articolo 4, lettera c)).\nNel 1940 fu abolito il Senato. A causa del contesto storico dell'epoca, che includeva la dittatura di Ion Antonescu, non vi furono elezioni in Romania tra il 1940 e il 1946. Nel 1946, la legge n. 560 confer\u00ec pieni diritti e parit\u00e0 di voti sia agli uomini che alle donne ed la possibilit\u00e0 di essere eletti alla Camera dei deputati; e le donne votarono alle elezioni generali rumene del 1946. La Costituzione del 1948 conferiva a donne e uomini pari diritti civili e politici (articolo 18).\nRussia.\nNonostante l'apprensione iniziale nei confronti delle donne per la conquista del diritto di voto per le imminenti elezioni dell'Assemblea costituente, la Lega per l'uguaglianza delle donne e altri suffragisti si radunarono nel corso dell'anno 1917 per richiedere il diritto di voto. Dopo molte pressioni (inclusa una marcia di 40.000 persone sul Palazzo Tauride), il 20 luglio 1917 il Governo provvisorio russo concesse alle donne il diritto di voto.\nSan Marino.\nSan Marino introdusse il suffragio femminile nel 1959, seguito dalla crisi costituzionale del 1957, nota come Fatti di Rovereta. Fu solo nel 1973 che le donne ottennero il diritto di candidarsi alle elezioni.\nSpagna.\nDurante il regime di Miguel Primo de Rivera (1923-1930), solo le donne che erano considerate capofamiglia potevano votare alle elezioni locali, ma in quel momento non ce n'erano. Il suffragio femminile fu adottato ufficialmente nel 1931 nonostante l'opposizione di Margarita Nelken e Victoria Kent, due parlamentari donne (entrambe membri del Partito radicale-socialista repubblicano), le quali sostenevano che le donne spagnole in quel momento mancavano di un'educazione sociale e politica per votare responsabilmente e coscientemente, e che sarebbero state inevitabilmente influenzate dai sacerdoti cattolici. Durante il regime di Franco nel tipo di \"democrazia organica\", il tipo di elezioni chiamato \"referendum\" (il regime di Franco era dittatoriale) alle donne con pi\u00f9 di 21 anni era permesso votare senza distinzioni. Dal 1976, durante la transizione spagnola verso la democrazia, le donne hanno pienamente esercitato il diritto di voto e di essere elette in carica.\nSvezia.\nDurante l'Et\u00e0 della Libert\u00e0 (1718-1772), la Svezia ebbe il suffragio femminile condizionato. Fino alla riforma del 1865, le elezioni locali consistevano in quelle dei sindaci nelle citt\u00e0 e in quelle dei vicari nelle parrocchie delle campagne. Il \"Sockenst\u00e4mma\" era il consiglio parrocchiale che si occupava degli affari locali, presieduto dal vicario parrocchiale e dai contadini locali, che si riunivano e votavano, un processo regolamentato in modo informale, in cui si dice che le donne partecipassero gi\u00e0 nel 17 \u00b0 secolo. Le elezioni nazionali consistevano nell'elezione delle rappresentanze dei Riksdag degli Stati.\nIl suffragio era neutrale dal punto di vista del genere e quindi applicato alle donne e agli uomini, se questi possedevano le qualifiche adatte ad un cittadino per votare. Queste qualifiche furono modificate nel corso del 18 \u00b0 secolo, cos\u00ec come l'interpretazione locale delle credenziali, influenzando il numero di elettori qualificati: le qualifiche avevano diversa valenza sia tra citt\u00e0 e campagna, sia tra quelle che erano elezioni locali o nazionali.\nInizialmente, il diritto di voto alle elezioni comunali locali (elezioni del sindaco) \u00e8 stato concesso a ogni \"borghese\", che \u00e8 stato definito un cittadino contribuente con un abbonamento alla gilda. Cos\u00ec come gli uomini, anche le donne erano membri delle gilde e ci\u00f2 garant\u00ec il suffragio femminile ad un limitato numero di donne. Nel 1734, il suffragio alle elezioni nazionali e locali, sia nelle citt\u00e0 che nelle campagne, fu concesso a tutti i proprietari di possedimenti, cittadini contribuenti a maggioranza legale.\nQuesto suffragio fu esteso a tutte le donne contribuenti possidenti, indipendentemente dal fatto che fossero o meno membri della gilda. Escluse per\u00f2 la maggior parte delle donne nubili e le donne sposate, poich\u00e9 queste erano definite minorenni legali, mentre le donne non sposate erano minorenni, a meno che non richiedessero la maggioranza legale mediante dispensa reale. Le donne vedove e divorziate avevano la maggioranza legale. La riforma del 1734 aument\u00f2 la partecipazione delle donne alle elezioni dal 55% al 71%.\nTra il 1726 e il 1742, le donne votarono in 17 delle 31 elezioni del sindacali esaminate. Secondo quanto riferito, durante le elezioni sindacali, alcune elettrici preferirono nominare per procura un uomo, affinch\u00e9 votasse al posto loro nel municipio, perch\u00e9 avevano trovato imbarazzante farlo di persona. Questo avvenimento fu citato come prova per abolire il suffragio femminile da coloro che lo avversavano. L'usanza di nominare il voto per delega era tuttavia usata anche dai maschi, ed era infatti comune per gli uomini, che erano assenti o malati durante le elezioni, nominare le loro mogli affinch\u00e9 votassero per loro.\nA Vaasa in Finlandia (all'epoca una provincia svedese), ci furono opposizioni contro le donne che partecipavano alla vita del municipio, discutendo di questioni politiche, in quanto quello non era visto come il posto adatto a loro. Sembra infatti che la pratica del suffragio femminile fosse stata contrastata in alcune parti del regno: quando Anna Elisabeth Baer e altre due donne fecero una petizione per votare ad \u00c5bo nel 1771, ma i funzionari della citt\u00e0 non gli permisero di farlo.\nNel 1758, le donne furono escluse dalle elezioni sindacali da un nuovo regolamento, con il quale non potevano pi\u00f9 essere definite borghesi, ma il suffragio femminile fu mantenuto alle elezioni nazionali e alle elezioni parrocchiali in campagna. Le donne parteciparono a tutte le undici elezioni nazionali, tenutesi fino al 1757. Nel 1772, il suffragio femminile alle elezioni nazionali fu abolito su richiesta della classe borghese, prima per le donne contribuenti non sposate, poi per le vedove. Tuttavia, l'interpretazione locale del divieto di suffragio femminile \u00e8 variata e alcune citt\u00e0 hanno continuato a consentire alle donne di votare: a Kalmar, V\u00e4xj\u00f6, V\u00e4stervik, Simrishamn, Ystad, \u00c5m\u00e5l, Karlstad, Bergslagen, Dalarna e Norrland, alle donne fu permesso di votare nonostante il divieto del 1772, mentre a Lund, Uppsala, Skara, \u00c5bo, G\u00f6teborg e Marstrand, le donne furono severamente escluse dal voto dopo il 1772.\nMentre il suffragio femminile \u00e8 stato vietato alle elezioni del 1758 e alle elezioni nazionali del 1772, tale blocco non \u00e8 mai stato introdotto nelle elezioni locali in campagna, dove le donne hanno quindi continuato a votare alle elezioni parrocchiali locali dei vicari. In una serie di riforme nel 1813\u20131817, le donne non sposate a maggioranza legale, \"Fanciulla non sposata, che \u00e8 stata dichiarata a maggioranza legale\", hanno avuto il diritto di voto nel \"sockest\u00e4mma\" (consiglio parrocchiale locale, il predecessore del consigli comunali e comunali) e il \"kyrkor\u00e5d\" (consigli ecclesiali locali).\nNel 1823, il sindaco di Str\u00e4ngn\u00e4s sugger\u00ec di reintrodurre il suffragio femminile per le donne che pagavano la maggioranza legale (donne non sposate, divorziate e vedove) alle elezioni del sindaco, e questo diritto fu reintrodotto nel 1858.\nNel 1862, le donne a maggioranza fiscale (donne non sposate, divorziate e vedove) sono state nuovamente autorizzate a votare alle elezioni comunali, rendendo la Svezia il primo paese al mondo a garantire alle donne il diritto di voto. Ci\u00f2 avvenne dopo l'introduzione di un nuovo sistema politico, in cui fu introdotta una nuova autorit\u00e0 locale: il consiglio municipale comunale. Il diritto di voto alle elezioni comunali si applicava solo alle persone a maggioranza legale, che escludevano le donne sposate, poich\u00e9 erano giuridicamente sotto la tutela dei loro mariti. Nel 1884 la proposta di concedere alle donne il diritto di voto alle elezioni nazionali fu inizialmente respinta in Parlamento. Durante il 1880, l'Associazione per il diritto alla propriet\u00e0 delle donne sposate organizz\u00f2 una campagna per incoraggiare le donne elettrici, qualificate a votare in conformit\u00e0 con la legge del 1862, ad usufruire del loro voto, facendo aumentare la partecipazione delle donne elettrici alle elezioni, ma non c'era ancora, tra le donne, una vera e propria richiesta comune riguardo al suffragio femminile.\nNel 1888, l'attivista della temperanza Emilie Rathou divent\u00f2 la prima donna in Svezia a richiedere il diritto al suffragio femminile in un discorso pubblico. Nel 1899, una delegazione dell'Associazione Fredrika Bremer present\u00f2 una proposta di suffragio femminile al primo ministro Erik Gustaf Bostr\u00f6m. La delegazione era guidata da Agda Montelius, accompagnata da Gertrud Adelborg, che aveva scritto la richiesta. Questa fu la prima volta che il movimento femminile svedese aveva presentato ufficialmente una richiesta di suffragio.\nNel 1902 fu fondata la Societ\u00e0 Svedese per il Suffragio Femminile. Nel 1906 la proposta di suffragio femminile fu nuovamente votata in parlamento. Nel 1909, il diritto di voto alle elezioni comunali fu esteso per includere anche le donne sposate. Lo stesso anno, le donne ottennero l'eleggibilit\u00e0 per le elezioni nei consigli municipali, e nelle successive elezioni municipali del 1910\u20131911, circa 40 donne furono elette in diversi consigli municipali:Gertrud M\u00e5nsson fu la prima. Nel 1914 Emilia Broom\u00e9 divenne la prima donna nell'assemblea legislativa.\nIl diritto di voto alle elezioni nazionali non fu concesso alle donne fino al 1919, e fu nuovamente esercitato nelle elezioni del 1921, per la prima volta in 150 anni.\nDopo le elezioni del 1921 furono elette al parlamento svedese le prime donne: Kerstin Hesselgren nella camera alta e Nelly Th\u00fcring (socialdemocratica), Agda \u00d6stlund (socialdemocratica) Elisabeth Tamm (liberale) e Bertha_Wellin (conservatrice) nel Camera inferiore. Karin Kock-Lindberg divenne la prima ministro del governo femminile e, nel 1958, Ulla Lindstr\u00f6m divenne la prima ministro ad interim.\nSvizzera.\nIl 1 \u00b0 febbraio 1959 si tenne un referendum sul suffragio femminile. La maggioranza degli uomini svizzeri (67%) vot\u00f2 contro, ma in alcuni cantoni di lingua francese le donne ottennero il voto. La prima donna svizzera a ricoprire incarichi politici, fu Trudy Sp\u00e4th-Schweizer, eletta al governo municipale di Riehen nel 1958.\nLa Svizzera \u00e8 stata l'ultima Repubblica occidentale a concedere il suffragio femminile. Ottennero il diritto di voto alle elezioni federali nel 1971, solo dopo il secondo referendum tenutosi in quell'anno.\nNel 1991, a seguito di una decisione della Corte suprema federale svizzera, Appenzell Innerrhoden \u00e8 diventato l'ultimo cantone svizzero a garantire alle donne il voto su questioni locali.\nIl primo membro femminile del Consiglio Federale Svizzero, composto da sette membri, fu Elisabeth Kopp, che prest\u00f2 servizio dal 1984 al 1989. Dal 1993 al 1999 il secondo membro del Consiglio fu Ruth Dreifuss, che fu anche la prima donna a ricoprire la carica di presidente della Confederazione Svizzera nel 1999. Dal 22 settembre 2010 al 31 dicembre 2011 il massimo dirigente politico della Confederazione svizzera ha avuto la maggioranza di consigliere donne (4 su 7); la Svizzera \u00e8 stata presieduta da una presidenza tutta al femminile per tre anni consecutivi (2010, 2011 e 2012); l'ultima presidenza si \u00e8 avuta nel 2017.\nTurchia.\nNel 1935, diciotto parlamentari donne si unirono al parlamento turco in Turchia. Atat\u00fcrk, presidente fondatore della Repubblica, guid\u00f2 una trasformazione secolarista culturale e legale a sostegno dei diritti delle donne, incluso il voto e l'elezione. Le donne ottennero il diritto di voto alle elezioni comunali il 20 marzo 1930. Il suffragio femminile fu raggiunto per le elezioni parlamentari del 5 dicembre 1934, attraverso un emendamento costituzionale. Le donne turche, che parteciparono per la prima volta alle elezioni parlamentari l'8 febbraio 1935, ottennero 18 seggi.\nNella Prima Repubblica, quando Atat\u00fcrk gestiva uno stato a partito unico, il suo partito sceglieva tutti i candidati. Una piccola percentuale di seggi era riservata alle donne, quindi naturalmente vincevano quelle candidate. Quando iniziarono le elezioni multipartitiche negli anni '40, la percentuale di donne nella legislatura diminu\u00ec e la percentuale del 4% dei seggi parlamentari guadagnati nel 1935 non fu raggiunta fino al 1999. Nel parlamento del 2011, le donne detengono circa il 9% dei posti a sedere. Tuttavia, le donne turche hanno ottenuto il diritto di votare un decennio o pi\u00f9 prima delle donne in paesi dell'Europa occidentale come Francia, Italia e Belgio, un segno dei profondi cambiamenti sociali di Atat\u00fcrk.\nOceania.\nAustralia.\nLe discendenti femminili degli ammutinati del Bounty che vivevano su Pitcairn Islands ottennero il diritto di voto nel 1838 e questo diritto \u00e8 stato trasferito con il loro reinsediamento a Norfolk Island (ora un territorio estero australiano) nel 1856.\nLe donne proprietarie della colonia dell'Australia meridionale ottennero il voto alle elezioni locali (ma non alle elezioni parlamentari) nel 1861. Henrietta Dugdale costitu\u00ec la prima societ\u00e0 australiana di suffragio femminile a Melbourne, Victoria nel 1884. Le donne divennero idonee a votare per il Parlamento del Sud Australia nel 1895, cos\u00ec come gli uomini e le donne aborigeni. Nel 1897, Catherine Helen Spence divenne la prima figura femminile a ricoprire incarichi politici, candidandosi senza successo alle elezioni come delegata alla Convenzione federale sulla Federazione australiana. L'Australia Occidentale garant\u00ec diritto di voto alle donne nel 1899.\nLe prime elezioni per il Parlamento del neo formato Commonwealth of Australia nel 1901 si basava sulle disposizioni elettorali delle sei colonie preesistenti, in modo che le donne che avevano il voto e il diritto di candidarsi al parlamento a livello statale avessero gli stessi diritti per le elezioni federali australiane del 1901. Nel 1902 il Parlamento del Commonwealth approv\u00f2 il Commonwealth Franchise Act, che consentiva a tutte le donne di votare e candidarsi alle elezioni del Parlamento federale. L'anno seguente Nellie Martel, Mary Moore-Bentley, Vida Goldstein e Selina Siggins si presentarono alle elezioni. La legge escludeva espressamente i \"nativi\" dai diritti, a meno che non fossero appartenenti ad uno degli stati facenti parte del Commonwealth. Nel 1949, il diritto di voto alle elezioni federali fu esteso a tutti gli indigeni che avevano prestato servizio nelle forze armate o che erano stati arruolati (Queensland, Australia occidentale e Territorio del Nord esclusero tuttavia le donne indigene dai diritti di voto). Le restanti restrizioni furono abolite nel 1962 dal Commonwealth Electoral Act.\nNell'Assemblea legislativa dell'Australia occidentale del 1921 fu eletta Edith Cowan, prima donna in un Parlamento australiano. Nel 1943 Dame Enid Lyons, nella Camera dei rappresentanti, e la senatrice australiana Dorothy Tangney, furono le prime donne al Parlamento federale. Lyons divenne anche la prima donna a ricoprire un posto di governo nel ministero di Robert Menzies del 1949. Rosemary Follett \u00e8 stata eletta Primo Ministro del Territorio della Capitale Australiana nel 1989, diventando la prima donna eletta a guidare uno stato o un territorio. Nel 2010, la popolazione della pi\u00f9 antica citt\u00e0 australiana, Sydney, aveva leader femminili che occupavano tutti i principali uffici politici, con Clover Moore come Lord Mayor, Kristina Keneally come Premier del Nuovo Galles del Sud, Marie Bashir come Governatore del New South Wales, Julia Gillard come Primo Ministro, Quentin Bryce come governatore generale dell'Australia ed Elisabetta II come regina dell'Australia.\nIsole Cook.\nLe donne in Rarotonga ottennero il diritto di voto nel 1893, poco dopo la Nuova Zelanda.\nNuova Zelanda.\nLa legge elettorale della Nuova Zelanda del 19 settembre 1893 fece di questo paese il primo al mondo a garantire alle donne il diritto di voto alle elezioni parlamentari.\nIl disegno di legge ha concesso il voto alle donne di tutte le razze. Alle donne neozelandesi fu negato il diritto di candidarsi al parlamento, tuttavia, fino al 1920. Nel 2005 quasi un terzo dei deputati eletti erano donne. Di recente le donne hanno anche occupato cariche importanti e simboliche come quelle di primo ministro (Jenny Shipley, Helen Clark e Jacinda Ardern), di governatore generale (Catherine Tizard e Silvia Cartwright), capo della Giustizia (Sian Elias), presidente della Camera dei Rappresentanti (Margaret Wilson), e dal 3 marzo 2005 al 23 agosto 2006, tutti e quattro questi incarichi erano ricoperti da donne, insieme alla regina Elisabetta come capo di Stato.\nAmerica.\nLe donne dell'America centrale e meridionale e quelle del Messico hanno ottenuto il diritto di voto pi\u00f9 tardi rispetto a quanto avvenuto in Canada e negli Stati Uniti. Dall'Ecuador al Paraguay, per data di pieno suffragio:\nCi sono stati dibattiti politici, religiosi e culturali attorno al tema del suffragio femminile in questi paesi. Importanti sostenitori del suffragio femminile includono Hermila Galindo (Messico), Eva Per\u00f3n (Argentina), Alicia Moreau de Justo (Argentina), Julieta Lanteri (Argentina), Celina Guimar\u00e3es Viana (Brasile), Ivone Guimar\u00e3es (Brasile), Henrietta M\u00fcller (Cile), Marta Vergara (Cile), Lucila Rubio de Laverde (Colombia), Mar\u00eda Currea Manrique (Colombia), Josefa Toledo de Aguerri (Nicaragua), Elida Campod\u00f3nico (Panama), Clara Gonz\u00e1lez (Panama), Gumercinda P\u00e1ez (Panama), Paulina Luisi Janicki (Uruguay), Carmen Clemente Travieso, (Venezuela),Abigail Mejia,(Rep.Dominicano).\nCanada.\nLo status politico delle donne senza voto fu promosso dal Consiglio Nazionale delle Donne del Canada dal 1897 al 1916. Promosse una visione di \"cittadinanza trascendente\" per le donne. La votazione non era necessaria, poich\u00e9 la cittadinanza doveva essere esercitata attraverso l'influenza personale e la sofferenza morale, attraverso l'elezione di uomini con un forte carattere morale e attraverso la crescita di figli di spirito pubblico. La posizione del Consiglio nazionale \u00e8 stata integrata nella costruzione nazionale che ha cercato di sostenere il Canada come nazione di coloni bianchi. Mentre il movimento di suffragio femminile era importante per estendere i diritti politici delle donne bianche, era anche autorizzato attraverso argomentazioni basate sulla razza che collegavano le donne bianche alla necessit\u00e0 di proteggere la nazione dalla \"degenerazione razziale\".\nLe donne avevano diritto di voto in alcune province, come nell'Ontario dal 1850, dove le donne che possedevano delle propriet\u00e0 potevano votare per gli amministratori della scuola. Nel 1900 altre province avevano adottato disposizioni simili e nel 1916 Manitoba prese il comando estendendo il suffragio femminile. Allo stesso tempo i suffragisti hanno dato un forte sostegno al movimento di proibizione, specialmente in Ontario e nelle province occidentali.\nIl Wartime Elections Act del 1917 diede il voto alle donne britanniche che erano vedove di guerra o che avevano figli, mariti, padri o fratelli che prestavano servizio all'estero. Il primo ministro sindacalista Sir Robert Borden si \u00e8 impegnato durante la campagna del 1917 a uguagliare il suffragio per le donne. Dopo la sua schiacciante vittoria, nel 1918 present\u00f2 una proposta di legge per estendere il voto alle donne. Il 24 maggio 1918, le donne considerate cittadine (non donne aborigene o la maggior parte delle donne di colore) divennero idonee al voto a patto che avessero \"21 anni o pi\u00f9, non nate all'estero e soddisfacenti i requisiti di propriet\u00e0 nelle province in cui vivono\".\nLa maggior parte delle donne del Quebec ottenne il pieno suffragio nel 1940. Alle donne aborigene in tutto il Canada non fu concesso il diritto di voto federale fino al 1960.\nLa prima donna eletta in parlamento fu Agnes Macphail in Ontario nel 1921.\nStati Uniti d'America.\nPrima che il diciannovesimo emendamento fosse approvato nel 1920, alcuni singoli stati degli Stati Uniti hanno concesso il suffragio femminile in alcuni tipi di elezioni. Alcuni hanno permesso alle donne di votare alle elezioni scolastiche, alle elezioni comunali e per i membri del Collegio elettorale. Altri territori, come Washington, Utah e Wyoming, hanno dato alle donne diritto di voto ancor prima di diventare stati.\nLa costituzione del New Jersey del 1776 permise il voto a tutti i cittadini adulti che possedevano un certo numero di propriet\u00e0. Le leggi emanate nel 1790 e nel 1797 si riferivano agli elettori testualmente con \"lui o lei\" e le donne votavano regolarmente. Una legge approvata nel 1807, tuttavia, escludeva le donne dal voto in quello stato.\nLydia Taft fu una delle prime donne in America coloniale a cui fu permesso di votare in tre riunioni della citt\u00e0 del New England, a partire dal 1756, a Uxbridge, nel Massachusetts. Il movimento del suffragio femminile era strettamente legato all'abolizionismo, con molti attivisti alla loro prima esperienza contro la schiavit\u00f9.\nNel giugno 1848, Gerrit Smith fece del suffragio femminile uno dei punti cruciali del Partito Liberty. A luglio dello stesso anno, alla Convention delle Seneca Falls nello stato di New York, attivisti tra cui Elizabeth Cady Stanton e Susan B. Anthony hanno iniziato una lotta durata settant'anni da parte delle donne per assicurarsi il diritto di voto. I partecipanti hanno firmato un documento noto come Dichiarazione dei diritti e dei sentimenti, di cui Stanton era l'autore principale. La parit\u00e0 dei diritti \u00e8 diventata il grido di battaglia del primo movimento per i diritti delle donne e ha significato rivendicare l'accesso a tutte le definizioni di libert\u00e0. Nel 1850 Lucy Stone organizz\u00f2 un'assemblea con un focus pi\u00f9 ampio, la National Women's Rights Convention di Worcester, nel Massachusetts. Susan B. Anthony, residente a Rochester, New York, si un\u00ec alla causa nel 1852 dopo aver letto il discorso di Stone del 1850. Stanton, Stone e Anthony furono le tre figure di spicco di questo movimento negli Stati Uniti durante il diciannovesimo secolo: il \"triumvirato\" che voleva ottenere diritto di voto per le donne. Gli attivisti del suffragio femminile sottolinearono come fosse ingiusto che i neri non fossero inclusi negli emendamenti quattordicesimo e quindicesimo della Costituzione degli Stati Uniti che garantivano alle persone pari protezione ai sensi della legge e il diritto di voto indipendentemente dalla loro razza, rispettivamente. Le prime vittorie furono vinte nei territori del Wyoming (1869) e Utah (1870).\nJohn Allen Campbell, il primo governatore del Wyoming, approv\u00f2 la prima legge nella storia degli Stati Uniti che garantiva esplicitamente alle donne il diritto di voto. La legge fu approvata il 10 dicembre 1869. Questo giorno fu in seguito commemorato come Wyoming Day. Il 12 febbraio 1870, il Segretario del Territorio e il Governatore ad interim del Territorio dello Utah, S. A. Mann, approvarono una legge che consentiva alle donne di ventun anni di votare in qualsiasi elezione nello Utah.\nLa spinta a concedere il suffragio femminile nello Utah \u00e8 stata almeno in parte alimentata dalla convinzione che, con il loro voto, esse avrebbero eliminato la poligamia. Quando invece esse votarono a favore della poligamia, il Congresso degli Stati Uniti decise di privarle del diritto al voto con la legge federale Edmunds-Tucker nel 1887.\nAlla fine del XIX secolo, Idaho, Utah e Wyoming avevano premiato le donne dopo lo sforzo delle associazioni di suffragio a livello statale; Il Colorado, in particolare, lo fece con un referendum del 1893, mentre la California ha concesso il diritto di voto alle donne nel 1911.\nAll'inizio del XX secolo, quando il suffragio femminile affront\u00f2 diversi importanti voti federali, una parte del movimento di suffragio noto come il Partito Nazionale della Donna guidato dal suffragista Alice Paul divenne la prima \"causa\" da picchettare fuori dalla Casa Bianca. Paul era stato guidato da Emmeline Pankhurst mentre si trovava in Inghilterra, e sia lei che Lucy Burns guidarono una serie di proteste contro l'amministrazione Wilson a Washington.\nWilson ignor\u00f2 le proteste per sei mesi, ma il 20 giugno 1917, mentre una delegazione russa si avvicinava alla Casa Bianca, i suffragisti dispiegarono uno stendardo che affermava: \"Noi donne d'America vi diciamo che l'America non \u00e8 una democrazia. A venti milioni di donne viene negato il diritto di voto. Il presidente Wilson \u00e8 il principale oppositore della loro titolarizzazione nazionale\". Un altro striscione il 14 agosto 1917 si riferiva a \"Kaiser Wilson\" e confrontava la situazione del popolo tedesco con quella delle donne americane. Molte donne per questo furono arrestate. Un'altra tattica del National Woman's Party erano gli incendi, dove venivano bruciate copie dei discorsi del presidente Wilson, spesso fuori dalla Casa Bianca o nel vicino parco di Lafayette. Il Partito ha continuato a provocare incendi anche quando \u00e8 iniziata la guerra, attirando critiche da parte del pubblico e anche di altri gruppi di suffragio per non essere patriottico. Il 17 ottobre Alice Paul fu condannata a sette mesi e il 30 ottobre inizi\u00f2 uno sciopero della fame, ma dopo alcuni giorni le autorit\u00e0 carcerarie iniziarono a forzarla a mangiare. Dopo anni di opposizione, Wilson cambi\u00f2 posizione nel 1918 per sostenere il suffragio femminile come misura di guerra.\nIl voto chiave arriv\u00f2 il 4 giugno 1919, quando il Senato approv\u00f2 l'emendamento dopo quattro ore di dibattiti, durante i quali i senatori democratici si opposero all'emendamento costituito per impedire un appello nominale fino a quando i loro senatori assenti potessero essere protetti da coppie. Gli Ayes includevano 36 repubblicani (82%) e 20 democratici (54%). I Nays comprendevano 8 repubblicani (18%) e 17 democratici (46%). Il diciannovesimo emendamento, che vietava le restrizioni statali o federali al voto basate sul sesso, fu ratificato nel 1920. Secondo l'articolo \"Diciannovesimo emendamento\" di Leslie Goldstein, dall'Enciclopedia della Corte suprema degli Stati Uniti, \"includeva anche pene detentive e scioperi della fame in carcere accompagnati da brutali alimentazioni con la forza; violenza sulla folla; e voti legislativi cos\u00ec vicini che i partigiani venivano portati l\u00ec su barelle\" (Goldstein, 2008). Anche dopo la ratifica del diciannovesimo emendamento, le donne non smisero di avere problemi. Ad esempio, nel Maryland, quando le donne si iscrissero per votare \"i residenti fecero causa per far rimuovere i nomi delle donne dal registro sulla base del fatto che l'emendamento stesso era incostituzionale.\" (Goldstein, 2008).\nPrima del 1965 le donne di colore, come gli afroamericani e i nativi americani, erano privati del diritto di voto, specialmente al sud.\nIl Voting Rights Act del 1965 proibiva la discriminazione razziale nelle votazioni e garantiva i diritti di voto per le minoranze razziali negli Stati Uniti.\nArgentina.\nIl moderno movimento suffragista in Argentina nacque in parte in congiunzione con le attivit\u00e0 del Partito socialista e degli anarchici degli inizi del XX secolo. Le donne coinvolte in movimenti pi\u00f9 ampi per la giustizia sociale hanno iniziato a richiedere pari diritti e opportunit\u00e0 degli uomini; seguendo l'esempio dei loro coetanei europei, Elvira Dellepiane Rawson, Cecilia Grierson e Alicia Moreau de Justo hanno iniziato a formare una serie di gruppi in difesa dei diritti civili delle donne tra il 1900 e il 1910. Le prime grandi vittorie per l'estensione dei diritti civili delle donne si \u00e8 verificato nella provincia di San Juan. Alle donne era stato permesso di votare in quella provincia dal 1862, ma solo alle elezioni comunali. Un diritto simile \u00e8 stato esteso nella provincia di Santa Fe, dove \u00e8 stata emanata una costituzione che garantiva il suffragio femminile a livello municipale, sebbene inizialmente la partecipazione femminile ai voti fosse bassa. Nel 1927, San Juan sanc\u00ec la sua Costituzione e riconobbe eguali diritti a uomini e donne. Tuttavia, il colpo di Stato del 1930 cancell\u00f2 questi progressi.\nUna grande pioniera del suffragio femminile fu Julieta Lanteri, figlia di immigrate italiane, che nel 1910 chiese a un tribunale nazionale di concederle il diritto alla cittadinanza (all'epoca generalmente non concesso alle donne immigrate non sposate) e al suffragio. Il giudice Claros accolse la sua richiesta e dichiar\u00f2: \"Come giudice, ho il dovere di dichiarare che il suo diritto alla cittadinanza \u00e8 sancito dalla Costituzione, e quindi che le donne godono degli stessi diritti politici dei cittadini maschi, con le sole restrizioni determinate espressamente da tali leggi, poich\u00e9 nessun abitante \u00e8 privato di ci\u00f2 che non viene proibito\".\nNel novembre del 1911, il Dott. Lanteri fu la prima donna iberoamericana a votare. Nel 1919 fu presentata come candidata a deputata nazionale per il Partito Centro Indipendente, ottenendo 1.730 voti su 154.302.\nNel 1919, Rogelio Araya UCR Argentina era passato alla storia per essere stato il primo a presentare un disegno di legge che riconosceva il diritto di voto alle donne, una componente essenziale del suffragio universale. Il 17 luglio 1919 prest\u00f2 servizio come deputato nazionale a nome del popolo di Santa Fe.\nIl 27 febbraio 1946, tre giorni dopo le elezioni consacrate dal presidente Juan Per\u00f3n e dalla moglie First Lady Eva Per\u00f3n, 26 anni, tenne il suo primo discorso politico. In quell'occasione, Eva chiese diritti uguali per uomini e donne e in particolare il suffragio femminile:\nIl disegno di legge fu presentato dal nuovo governo costituzionale immediatamente dopo il 1 maggio 1946. L'opposizione del pregiudizio conservatore era evidente, non solo nei partiti di opposizione ma anche all'interno di partiti che sostenevano il peronismo. Eva Per\u00f3n ha costantemente sollecitato l'approvazione del parlamento, provocando anche proteste da parte di quest'ultimo per questa intrusione.\nIl Senato approv\u00f2 in via preliminare il progetto del 21 agosto 1946 e si attese oltre un anno prima che la Camera dei Rappresentanti pubblicasse il 9 settembre 1947 la Legge 13.010, che stabiliva pari diritti politici tra uomini e donne e suffragio universale in Argentina. Infine, la legge 13.010 \u00e8 stata approvata all'unanimit\u00e0.\nIn una dichiarazione ufficiale alla televisione nazionale, Eva Per\u00f3n ha annunciato l'estensione del suffragio alle donne argentine:\nIl 23 settembre 1947 fu emanata la Legge sull'iscrizione femminile (n. 13.010) durante la prima presidenza di Juan Domingo Per\u00f3n, che fu attuata alle elezioni dell'11 novembre 1951, in cui 3.816.654 donne votarono (il 63,9% vot\u00f2 per il Partito Giustizialista e il 30,8% per l'Unione civica radicale). Pi\u00f9 tardi nel 1952, i primi 23 senatori e deputati presero posto, rappresentando il Partito Giustizialista.\nBrasile.\nAlle donne fu concesso il diritto di voto e di essere elette nel Codice elettorale del 1932, seguito dalla Costituzione brasiliana del 1934. Tuttavia, la legge dello Stato del Rio Grande do Norte ha consentito alle donne di votare dal 1926. La lotta per il suffragio femminile faceva parte di un movimento pi\u00f9 ampio per ottenere diritti per le donne.\nCile.\nIl dibattito sul suffragio femminile in Cile inizi\u00f2 negli anni '20. Il suffragio femminile alle elezioni comunali fu istituito per la prima volta nel 1931 con un decreto con forza di legge; l'et\u00e0 di voto per le donne era fissata a 25 anni. Inoltre, la Camera dei deputati approv\u00f2 una legge il 9 marzo 1933 che istituiva il suffragio femminile alle elezioni comunali, mentre il diritto di voto alle elezioni parlamentari e presidenziali avvenne in concomitanza di quelle svolte nel 1949. La quota delle donne tra gli elettori \u00e8 aumentata costantemente dopo tale data, raggiungendo gli stessi livelli di partecipazione degli uomini nel 1970.\nMessico.\nLe donne ottennero il diritto di voto nel 1947 per alcune elezioni locali e per quelle nazionali nel 1953, dopo una lotta cominciata nel XIX secolo.\nVenezuela.\nDopo le proteste studentesche del 1928, le donne iniziarono a partecipare pi\u00f9 attivamente alla politica. Nel 1935, i sostenitori dei diritti delle donne fondarono il Gruppo Culturale Femminile (noto come \"ACF\" dalle sue iniziali in spagnolo), con l'obiettivo di affrontare i problemi delle donne. Il gruppo ha sostenuto i diritti politici e sociali delle donne e ha ritenuto necessario coinvolgerle e informarle su tali questioni al fine di garantirne lo sviluppo personale. Ha continuato a tenere seminari, oltre a fondare scuole notturne e la \"House of Laboring Women\" per le donne lavoratrici.\nIl primo Congresso Femminile Venezuelano venne richiesto nel 1940 dai gruppi che cercavano di riformare il Codice di Condotta Civile del 1936, in collaborazione con la rappresentanza venezuelana presso l'Unione delle Donne Americane. In questo congresso, i delegati hanno discusso della situazione delle donne in Venezuela e delle loro richieste. Gli obiettivi chiave erano il suffragio femminile e una riforma del Codice di Condotta Civile. Circa dodicimila firme furono raccolte e consegnate al Congresso venezuelano, che riform\u00f2 il Codice nel 1942.\nNel 1944 vennero alla luce gruppi che sostenevano il suffragio femminile, il pi\u00f9 importante dei quali era il Feminine Action. Nel 1945 le donne ottennero il diritto di voto a livello municipale. Ci\u00f2 ha spinto le donne ad agire maggiormente, per esempio il Feminine Action ha iniziato a pubblicare un giornale chiamato Correo C\u00edvico Femenino, per collegare, informare e orientare le donne venezuelane nella loro lotta. Alla fine, dopo il colpo di Stato venezuelano del 1945 e l'appello per una nuova Costituzione, il suffragio femminile divenne un diritto costituzionale nel paese.\nQuadro sinottico del suffragio femminile.\nNote: (a) Dati non disponibili\n(b) Il voto \u00e8 limitato ai Cardinali; le donne non possono diventare Cardinali.\n(c) La data indicata riporta l'anno in cui per la prima volta, in Italia, le donne votarono, non quello in cui fu loro concesso il diritto di voto, il 1945."}
{"id": "2281374", "revid": "767487", "url": "https://it.wikipedia.org/wiki?curid=2281374", "title": "Alatty\u00e1n", "text": "Alatty\u00e1n \u00e8 un comune dell'Ungheria di 2.060 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2281375", "revid": "339392", "url": "https://it.wikipedia.org/wiki?curid=2281375", "title": "Maksym Pashayev", "text": ""}
{"id": "2281381", "revid": "138353", "url": "https://it.wikipedia.org/wiki?curid=2281381", "title": "Strangers (Elton John)", "text": "Strangers \u00e8 un brano composto dall'artista britannico Elton John; il testo \u00e8 di Gary Osborne.\nLa melodia e il testo.\nOriginariamente pubblicato come B-side del singolo \"Victim of Love\", proveniente dall'LP eponimo \"Victim of Love\" (1979), venne inserito anche nella compilation del 1982 \"Love Songs\" e, pi\u00f9 di recente, nella versione rimasterizzata dell'album \"A Single Man\" (datata 1998) come ultima bonus track.\nMusicalmente parlando, si caratterizza come una semplice ballata di stampo pop. La intro \u00e8 dominata dal pianoforte, subito accompagnato dalle chitarre; presenti sono anche varie percussioni e una rhythm section.\nIl testo di Osborne, scritto durante le \"session\" di \"A Single Man\" (insieme alla melodia di Elton), parla di due amanti, i quali scoprono di non conoscersi affatto e di risultare quindi l'un l'altro degli \"stranieri\".\nDel brano esiste inoltre una cover di Randy Meisner."}
{"id": "2281383", "revid": "1793900", "url": "https://it.wikipedia.org/wiki?curid=2281383", "title": "Mottolino", "text": "Mottolino \u00e8 un comprensorio sciistico del paese di Livigno, in Alta Valtellina. In inverno \u00e8 sede di uno snowpark che ospita aree per il divertimento e due rifugi, mentre in estate \u00e8 un bike park con nove percorsi di difficolt\u00e0 diverse.\nLa prima realizzazione di impianti di risalita venne realizzata nel 1958 dalla societ\u00e0 Livitur della Famiglia Quadrio Curzio. Negli anni si sono tenuti eventi che hanno avuto ospiti quali Elisa, 883, Luciano Ligabue. Vi si sono anche tenuti i Mondiali di Bike del 2005."}
{"id": "2281384", "revid": "1272592", "url": "https://it.wikipedia.org/wiki?curid=2281384", "title": "Carlo Claudio Camillo Guarmani", "text": "Grazie alla sua esperienza acquisita nel percorrere i Paesi arabi e al fatto che parlava bene la lingua araba, fu incaricato nel settembre del 1863 dal gen. Fleury, aiutante di campo di Napoleone III e direttore generale degli Allevamenti Equini Imperiali, e poco dopo da Vittorio Emanuele II di procacciare destrieri purosangue arabi per le cavallerie dei rispettivi eserciti. \nA tal fine si rec\u00f2 in varie parti del mondo arabo e, in particolare, nel Najd, dopo aver toccato altre localit\u00e0 della Penisola arabica, fra cui Taym\u0101\u02be e \u1e24\u0101\u02beil, che egli descrisse nel libro \"Itin\u00e9raire de J\u00e9rusalem au Neged septentrional\" del 1865 (versione inglese \"Northern Najd. A Journey from Jerusalem to Anaiza in Qasim\", 1938).\nGuarmani fu autore anche di altre pubblicazioni, fra cui forse il pi\u00f9 noto fu \"Al Kamsa: il cavallo arabo puro sangue: studio di 16 anni in Siria, Palestina, Egitto e nei deserti dell'Arabia\" (versione inglese \"The Pure-Bred Arabian Horse\", edited with a new Introduction by Angelo Pesce, translated from the Italian by Philip Ward, Immel Publishing, Gedda, Arabia Saudita)."}
{"id": "2281390", "revid": "115435375", "url": "https://it.wikipedia.org/wiki?curid=2281390", "title": "Difrasismo", "text": "Difrasismo \u00e8 un termine derivato dallo spagnolo usato nello studio di alcune lingue mesoamericane, usato per descrivere una particolare costruzione grammaticale in cui due parole separate vengono accoppiate per formare una singola unit\u00e0 metaforica. Questo meccanismo semantico e stilistico era comunemente impiegato in tutta la Mesoamerica, ed \u00e8 visibile in modo particolare in alcune opere storiche di letteratura mesoamericana, in lingue quali il nahuatl classico ed il maya classico. \nIl termine fu usato la prima volta da \u00c1ngel Mar\u00eda Garibay Kintana \nAd esempio in lingua nahuatl l'espressione \"cuitlapilli ahtlapalli\" o \"in cuitlapilli in ahtlapalli\", letteralmente \"la coda, l'ala\", viene usata in senso metaforico per indicare \"il popolo\" o \"la gente comune\". "}
{"id": "2281407", "revid": "6579", "url": "https://it.wikipedia.org/wiki?curid=2281407", "title": "Pinus sylvestris hamata", "text": ""}
{"id": "2281408", "revid": "1543377", "url": "https://it.wikipedia.org/wiki?curid=2281408", "title": "The High End of Low", "text": "The High End of Low \u00e8 il settimo album in studio dei Marilyn Manson, registrato a Hollywood nel 2008. \u00c8 stato pubblicato il 20 maggio 2009 in Giappone, il 22 maggio 2009 in Italia e il 26 maggio 2009 negli Stati Uniti, e si tratta dell'ultimo disco dei Marilyn Manson pubblicato sotto etichetta Interscope Records, cos\u00ec come l'ultimo che vede la presenza dello storico batterista della band Ginger Fish.\nSean Beavan, che aveva mixato per la band gli album \"Antichrist Superstar\", \"Mechanical Animals\" e \"Eat Me, Drink Me\", \u00e8 co-produttore dell'album insieme a Chris Vrenna. Manson disse che il disco \u00e8 stato influenzato dai film, specialmente per quanto riguarda il brano \"I Want to Kill You Like They Do in the Movies\".\nDall'album sono stati estratti due singoli, \"We're from America\" ed \"Arma-Goddamn-Motherfuckin-Geddon\". Il disco ha debuttato alla posizione numero 4 della \"Billboard 200\".\nAd oggi ha venduto poco pi\u00f9 di un milione di copie nel mondo.\nStoria.\nInizialmente, Manson rivel\u00f2 che le sessioni di registrazione per il settimo album della band sarebbero iniziate tra marzo e maggio 2008, che due \"B-side\" di \"Eat Me, Drink Me\" avrebbero potuto trovare posto nel disco e che avrebbe voluto lavorare ancora con Tim Sk\u00f6ld, cos\u00ec come con Kerry King degli Slayer e Nick Zinner degli Yeah Yeah Yeahs; il demo di un brano fu inoltre registrato durante il tour \u2014 la canzone non fin\u00ec per\u00f2 sull'album \u2014 e Manson riemp\u00ec interi quaderni di appunti con idee per altri potenziali testi e tracce. Voci circolarono anche a proposito di una collaborazione con James Iha, anche se questo non fu mai confermato ufficialmente.\nNel mese di dicembre 2007 Tim Sk\u00f6ld lasci\u00f2 la band a causa del ritorno dell'ex bassista Twiggy Ramirez, che si ribattezz\u00f2 semplicemente \"Twiggy\", eliminando il cognome da serial killer. La reunion fu annunciata nel gennaio 2008. In occasione dell'annuncio, Manson rilasci\u00f2 un'intervista esclusiva all'ormai defunto sito \"The Heirophant\", nella quale rivel\u00f2 i suoi piani di registrare un album con Twiggy e Vrenna dopo la conclusione del \"Rape of the World Tour\".\nIn un'intervista di febbraio 2008 rilasciata a \"Steppin'Out\", Manson descrisse il nuovo album come \"spietatissimo, durissimo, e violentissimo\".\nIl 19 ottobre 2008, Manson e Twiggy annunciarono alla festa dopo gli Scream Awards 2008 che l'album avrebbe suonato \"molto come \"Antichrist Superstar\"\" e che le sessioni di registrazione erano \"sostanzialmente finite\". Fu inoltre rivelato che il chitarrista dal vivo Wes Borland sarebbe rimasto con la band durante il tour in supporto dell'album, cosa che non si verific\u00f2. In un'intervista con \"Spinner.com\" rilasciata il giorno seguente, Manson spieg\u00f2 l'esperienza di Twiggy nella lavorazione all'album: \"Questo \u00e8 il disco che abbiamo sempre voluto fare e [Twiggy] sta scrivendo da un punto di vista da cui io ho sempre scritto a livello di testi. Non credo che in precedenza abbia avuto l'opportunit\u00e0 di essere danneggiato, e la sua anima di essere soffocata da una donna tanto quanto me. Cos\u00ec, ora che il suo pene \u00e8 stato metaforicamente tagliato e ridotto in fottuti \"Sloppy Joe\", qualcuno ha cagato sul suo cuore mille volte, abbiamo tentato di dare un volto musicale a tutto ci\u00f2\". Una dichiarazione di Manson secondo la quale il gruppo stava considerando di rilasciare una nuova canzone entro la fine dell'anno rese improbabile l'idea che l'album sarebbe potuto uscire durante l'inverno 2008, smentendo dunque l'annuncio dello stesso Manson risalente a maggio di quell'anno.\nNel dicembre 2008, Manson rivel\u00f2 le qualit\u00e0 sonore di tre tracce. Di una disse che avrebbe incluso \"un covo di streghe\", un'altra \"paludosit\u00e0 acustica che fa tornare indietro a quando vivevo a New Orleans\", e il brano in cui Manson suona la chitarra include inoltre lui stesso \"sniffando qualcosa, qualsiasi cosa possa essere stata\" come strumento di percussione. Il 10 marzo 2009, un post sul blog del produttore Sean Beavan conferm\u00f2 due titoli, \"15\" e la gi\u00e0 chiacchierata \"Four Rusted Horses\".\nIn un'intervista di marzo con \"Kerrang!\", Manson rivel\u00f2 che \"The High End of Low\" avrebbe contenuto 15 canzoni, e che \"15\" sarebbe stata la traccia finale. Afferm\u00f2 inoltre che la quattordicesima traccia, \"Into the Fire\", \u00e8 una \"gloriosa epopea\" grazie alla quale Twiggy sarebbe stato ricordato come chitarrista. Manson spieg\u00f2 poi che le tracce appaiono sull'album nell'ordine in cui sono state scritte e registrate. Rivel\u00f2 inoltre il titolo di un'altra canzone, \"We're from America\", resa disponibile per il download gratuito dal sito ufficiale della band il 27 marzo 2009. Nello stesso mese, cinque demo di canzoni tratte dall'album furono rubati e diffusi su Internet. Chris Vrenna comment\u00f2 la vicenda dicendo: \"Odio il furto di musica in qualsiasi forma. Se una band decide di mettere tracce online, \u00e8 una gran cosa. [...] Ma scaricare musica non autorizzata \u00e8 come entrare nel tuo negozio di CD e taccheggiare il disco! Credo che i veri fan sappiano che solitamente le canzoni trovate online prima dell'uscita del disco sono solamente versioni superficiali delle tracce, ed aspetteranno di sentire la musica nel modo in cui \u00e8 intesa dall'artista\".\nIl 27 marzo 2009, \"Metal Hammer\" pubblic\u00f2 un post sul suo blog, descrivendo due brani tratti da \"The High End of Low\", \"Arma-goddamn-motherfuckin-geddon\" e la traccia precedentemente non verificata \"The Wow\" (in realt\u00e0 intitolata \"WOW\"). Successivamente, il 7 aprile, lo stesso \"Metal Hammer\" conferm\u00f2 i titoli di tre nuove canzoni, \"Blank and White\", \"Running to the Edge of the World\" e \"White Spider\" (in realt\u00e0 intitolata \"Wight Spider\"). La rivista conferm\u00f2 inoltre che la canzone diffusa su Internet dal titolo \"maybeharmfulifswallowed\" era stata ufficialmente rinominata \"Leave a Scar\".\nIl 16 aprile 2009, il sito ufficiale della band fu aggiornato con la lista tracce di \"The High End of Low\", rivelando i titoli di tre canzoni allora ancora sconosciuti: \"Pretty as a Swastika\", \"Unkillable Monster\" e \"I Have to Look Up Just to See Hell\". Fu inoltre aggiunto al sito uno splash screen che mostrava Manson mentre teneva un fascio di luci fluorescenti sulla sua testa.\nTematiche e grafica.\nVari temi sono presenti in \"The High End of Low\", prevalentemente la violenza nei brani \"Arma-Goddamn-Motherfuckin-Geddon\", \"Pretty as a Swastika\", \"Blank and White\" e \"I Want to Kill You Like They Do in the Movies\", il dolore in \"Leave a Scar\" e \"Unkillable Monster\", la politica in \"We're from America\", l'amore e altre emozioni distruttive nei brani \"Devour\" e \"Running to the Edge of the World\", la morte in \"Four Rusted Horses\" e \"I Have to Look Up Just to See Hell\", e infine l'autorealizzazione e la rinascita in \"Into the Fire\". L'album \u00e8 in definitiva un riepilogo di precedenti idee e principi morali. Manson afferm\u00f2 che l'intero album \u00e8 stato influenzato dai film, in particolare la traccia \"I Want to Kill You Like They Do in the Movies\". \"The High End of Low\" torna ai riferimenti e ai richiami al numero 15, che fu ricorrente nel disco del 1998 \"Mechanical Animals\". Ci\u00f2 si pu\u00f2 notare dal fatto che l'album contiene 15 canzoni, l'ultima delle quali \u00e8 intitolata proprio \"15\", dal fatto che il nome del gruppo sulla copertina del singolo di \"We're from America\" \u00e8 scritto \"MAR1LYN MAN5ON\", dal fatto che il titolo dell'album contiene 15 lettere e infine dal fatto che \"The High End of Low\" \u00e8 stato pubblicato a circa 15 anni dall'album di debutto della band con una major discografica, \"Portrait of an American Family\". In un'intervista, Manson afferm\u00f2 di essere stato per lungo tempo ossessionato dal numero 15, poich\u00e9 si tratta del numero del demonio nei tarocchi.\nLa copertina dell'album ritrae il volto di Manson illuminato di blu e con una luce laser rossa sulla sua testa, che guarda fisso nella camera di fianco ad uno sfondo dai toni rossi. Il retro della copertina mostra Manson con un cappello, con la lista tracce elencata nella parte sinistra. L'immagine di copertina \u00e8 stata scattata da Delaney Bishop, quella del retro da Mike Riley. Anche le foto che appaiono nel libretto del disco sono state realizzate da Mike Riley, mentre tutte le polaroid sono opera di Manson ed Evan Rachel Wood.\nIl logo di \"The High End of Low\" sembra essere basato sul logo inglese del film \"Anatomia di un rapimento\" di Akira Kurosawa del 1963, il cui titolo originale \"Tengoku to jigoku\" si pu\u00f2 tradurre come \"Paradiso e Inferno\", tema ricorrente nel brano \"Four Rusted Horses\". Come suggerisce il titolo, \"Arma-Goddamn-Motherfuckin-Geddon\" contiene numerosi paragoni con l'iconografia biblica. Questi temi, insieme ad altri, pervadono la canzone e il suo videoclip, esplorando l'innato fascismo del denaro, la censura ed il sensazionalismo della cultura americana. \u00c8 una delle tracce pi\u00f9 accusatorie del disco, e il videoclip ed il simbolismo del singolo fanno da preludio alla filosofia della nuova era. Il simbolo '$' presente largamente nel videoclip fa un velato riferimento a Salvador Dal\u00ed, derivante da un attacco mirato basato sulla credenza di Breton che Dal\u00ed avesse abbandonato la sua integrit\u00e0 artistica e le sue radici surrealiste per inseguire la fama e la ricchezza. Oltretutto \u2014 cos\u00ec com'\u00e8 successo allo stesso Manson \u2014 Dal\u00ed venne accusato di essere un simpatizzante del nazismo che aveva ideologie militaristiche e fasciste, a causa del suo sfacciato ed aperto fascino nei confronti del fascismo.\n\"The High End of Low\" \u00e8 il primo album in studio dei Marilyn Manson dai tempi del loro disco di debutto con una major, \"Portrait of an American Family\", a non contenere una traccia che d\u00e0 il suo nome all'intero disco. In ogni caso, il brano \"I Have to Look Up Just to See Hell\" pu\u00f2 essere considerato la title track dell'album, dato che l'espressione \"The High End of Low\" \u00e8 ricorrente nel testo del brano. Vale la pena notare che nemmeno l'EP \"Smells Like Children\" contiene al suo interno una title track, ma esiste un brano omonimo della band, mai registrato in studio, che ha \"donato\" il suo titolo all'intero EP.\nComposizione.\nAll'interno di \"The High End of Low\" sono presenti molti riferimenti ed evocazioni a livello di testi. I film e il cinema fanno da filo conduttore nel disco, rendendo questo album quello pi\u00f9 ispirato alla celluloide di sempre tra quelli dei Marilyn Manson, come evidente peraltro dall'artwork dell'album e dal disco stesso, che si presenta come un rullo cinematografico. I testi segnano invece un corrosivo ritorno alle pungenti diatribe contro l'ingiustificata cecit\u00e0 americana e i temi occulti che non venivano pi\u00f9 esplorati cos\u00ec marcatamente sin dai tempi di \"Holy Wood (In the Shadow of the Valley of Death)\".\n\"Wight Spider\", una delle tracce pi\u00f9 coinvolgenti di \"The High End of Low\", \u00e8 anche una di quelle pi\u00f9 ricche di significati. Prima della pubblicazione dell'album, il brano era stato intitolato \"White Spider\"; il titolo fu successivamente cambiato senza dover registrare nuovamente il brano, dato che la pronuncia \u00e8 la stessa. Il titolo non \u00e8 cos\u00ec semplice da capire: \"wight\" \u00e8 un termine arcaico derivato dal termine \"wiht\" dell'antico inglese, che indicava una creatura o altrimenti un essere vivente. Nell'arco di secoli di poesia e fantasia, il termine acquist\u00f2 il suo significato pi\u00f9 riconoscibile, lo stesso della definizione originale. Il \"wight\" \u00e8 una forma di entit\u00e0 sovrannaturale, qualcosa di paragonabile ad un fantasma. \u00c8 un resto ombroso ed oscuro, sostanzialmente un riflesso scarno di ci\u00f2 che si era un tempo. Dato che i \"wight\" sono intrappolati in un'esistenza di \"non esistenza\" per l'eternit\u00e0, non \u00e8 strano il fatto che vengano ritratti come aggressivi, violenti e saturi di rabbia e odio.\nLa settima traccia di \"The High End of Low\", intitolata \"Running to the Edge of the World\", contiene una frase che nacque ai tempi dell'ormai abbandonata era del Celebritarian: \"We don't seek death, we seek destruction, Until death we seek destruction\". Allo stesso modo, le parole \"Together as one, against all others\" sono le stesse pronunciate da Manson e Evan Rachel Wood nel videoclip di \"Heart-Shaped Glasses (When the Heart Guides the Hand)\", prima di buttarsi con l'auto in un lago oltre un dirupo. Il titolo del brano stesso potrebbe inoltre essere un richiamo al film di Michael Powell del 1937, \"The Edge of the World\". La dodicesima traccia di \"The High End of Low\", \"We're from America\", inizia con le parole \"We're from America/We're from America/Where we eat our young\". Al di l\u00e0 della condanna al modo in cui i bambini vengono allevati, sfruttati e infine distrutti, c'\u00e8 anche un riferimento ad un'opera di Francisco Goya intitolata \"Saturno che divora i suoi figli\". Lo stesso dipinto compare anche nella scena finale del videoclip di \"The Nobodies\". Il dipinto ed il suo utilizzo da parte di Manson sono strettamente annessi ad una serie di concetti alchemici che giocarono un ruolo fondamentale in \"Holy Wood\", e alla continua evoluzione di Marilyn Manson. \"Unkillable Monster\" contiene un chiaro riferimento ad un film di Luis Bu\u00f1uel, \"The Exterminating Angel\", nelle parole \"Sometimes I dream I'm an exterminating angel, A travelling executioner from heaven\".\n\"Blank and White\" parla della censura e del giorno in cui il \"New York Times\" disse che \"Dio \u00e8 morto\" e le suffragette protestarono. Una frase in particolare, \"all you fuckers vote beep beep beep\", potrebbe essere una sarcastica accusa politica nei confronti dei \"votanti\" che cercano il cambiamento attraverso metodi inefficaci. Come Manson dichiar\u00f2 nella stessa intervista con \"Shockhound\", il fatto che a fianco di questa autocensura ci sia un \"beep\" vero che copre le parole \"[shoot the] president of whatever\", lo rende piuttosto felice artisticamente. La seconda traccia dell'album \u00e8 intitolata \"Pretty as a Swastika\". \"\u00c8 qualcosa che ho detto ad una ragazza a causa del colore della sua pelle, con i capelli neri, le labbra rosse e la pelle pallida. Voglio dire, era un commento complesso e poetico che port\u00f2 presto ad un amplesso, quindi non ho trovato nessun motivo per essere visto come confuso, pieno di odio e distruttivo. L'etichetta discografica [disse a Manson di], toglierla dall'album. Invece di farlo, ho deciso di inserirla lo stesso con un nome differente, cos\u00ec sar\u00e0 venduto da Walmart o in qualsiasi negozio che vende armi da fuoco ma ha paura dei testi delle canzoni. Cos\u00ec, ho messo \"Pretty as a ($)\" perch\u00e9 tutte le loro motivazioni sono basate sui soldi\".\nDistribuzione.\nAlbum.\nIl rilascio dell'album era stato inizialmente programmato per il mese di ottobre 2008. A causa degli impegni con il tour questa data fu posticipata all'inverno 2008, prima di essere spostata nuovamente a maggio 2009, rivelandosi stavolta corretta. Inizialmente, Manson espresse anche l'intenzione di rilasciare un brano tratto dall'album prima della fine del 2008, ma questi piani non si realizzarono. L'album fu pubblicato in due formati differenti: il 27 aprile, fece la sua comparsa sul sito della catena di distribuzione inglese \"HMV\" la lista tracce del disco bonus contenuto nella versione deluxe dell'album, rivelando che il disco avrebbe contenuto fino a sette remix. Il disco in edizione limitata includeva 6 tracce bonus, di cui cinque versioni alternative di altrettante canzoni ed un remix del singolo \"Arma-Goddamn-Motherfuckin-Geddon\". Anche l'edizione standard contiene il remix del singolo come traccia bonus. Entrambe le edizioni dell'album includono il libretto.\nVideoclip.\nIl 3 aprile 2009, la Polydor Records parl\u00f2 a proposito del videoclip del brano, che non era ancora stato confermato, e disse che non sarebbe stato disponibile prima del 17 aprile. Il 6 aprile furono pubblicate alcune fotografie e video relativi al videoclip, diretto da Delaney Bishop tra il 4 ed il 5 aprile 2009, dando modo di notare che il video avrebbe in qualche modo parodiato i temi visuali degli album \"Antichrist Superstar\" e \"The Golden Age of Grotesque\". Il canale televisivo britannico Channel 4 annunci\u00f2 che avrebbe messo in onda il videoclip in esclusiva durante le prime ore del 18 aprile, ma non fu cos\u00ec, e il canale televisivo spieg\u00f2 successivamente che \"a causa di imprevisti, il video non \u00e8 stato recapitato a Channel 4 in tempo per essere trasmesso\". Aggiunse che, a causa del fatto che altre stazioni televisive lo avevano proiettato, Channel 4 non aveva intenzione di trasmetterlo in futuro; stranamente questa spiegazione si rivel\u00f2 falsa. Universal Music annunci\u00f2 successivamente che la premi\u00e8re del video era prevista per il 5 maggio, ma nemmeno questa data si rivel\u00f2 corretta. Alla fine, il videoclip, nel quale appaiono Manson, il bassista Twiggy Ramirez, Chris Vrenna e Ginger Fish, debutt\u00f2 il 14 maggio su NME.com in versione censurata, prima di apparire qualche ora dopo in versione non censurata sul sito ufficiale della band. Nel mese di agosto 2009, la versione \"Director's Cut\" apparve sul blog di Delaney Bishop. Il regista del video pubblic\u00f2 successivamente un estratto delle scene tagliate dal video attraverso il suo sito e YouTube. La parte pubblicata era la seconda strofa della canzone, e il filmato in questione risulta essere quasi completamente diverso dall'originale.\nIl 10 e 11 settembre 2009 Manson pubblic\u00f2 sul suo profilo MySpace tre screenshot tratti dal videoclip di \"Running to the Edge of the World\". Le prime due foto furono incluse nell'album fotografico \"\"video stills from the future\", mentre la terza fu aggiunta il giorno dopo nell'album \"My Mobile Photos\". Il 4 novembre il video fu pubblicato ufficialmente sul sito della band. Era apparso sul sito gi\u00e0 due giorni prima con il titolo \"test1\"\", ma fu rimosso dopo poche ore. Il video \u00e8 stato diretto dallo stesso Manson e da Nathan \"Karma\" Cox, che gi\u00e0 aveva diretto il videoclip di \"Personal Jesus\". Mostra Manson vestito con una camicia bianca mentre canta la canzone davanti alla telecamera, nascondendosi parzialmente con una tenda. Sul finale del video, Manson picchia a morte una ragazza interpretata da Kelly Polk.\nSingoli.\n\"We're from America\" fu pubblicato come singolo promozionale dall'album. Un articolo della rivista \"Kerrang!\" affermava erroneamente che il brano era stato pubblicato durante la seconda settimana di marzo 2009; in realt\u00e0 fu pubblicato il 27 marzo, sotto forma di file mp3 scaricabile gratuitamente dal sito ufficiale della band che, per l'occasione, cambi\u00f2 grafica. La canzone \u00e8 stata ripubblicata come singolo digitale il 7 aprile 2009, ed attualmente \u00e8 disponibile su iTunes Store ed Amazon.\n\"Arma-Goddamn-Motherfuckin-Geddon\" fu il primo singolo ufficiale estratto dall'album. La canzone \u00e8 stata remixata dai Teddybears, e fu pubblicata in download digitale il 5 maggio 2009 in contemporanea con l'apertura dei pre-ordini di \"The High End of Low\".\nPromozione.\nIl 2 gennaio 2009 Manson assegn\u00f2 all'album il titolo definitivo, ed esattamente un mese dopo, il 2 febbraio 2009, \"Rolling Stone\" rivel\u00f2 nella sua sezione online Smoking Selection che questo sarebbe stato \"The High End of Low\". Nello stesso articolo, Manson rivel\u00f2 che sarebbe stato prodotto un videoclip per il brano di nove minuti \"I Want to Kill You Like They Do in the Movies\". Rudy Coby afferm\u00f2 tramite la sua pagina Facebook che il singolo di lancio sarebbe invece stato \"Arma-Goddamn-Motherfuckin-Geddon\" a causa dell'insistenza dell'allora etichetta discografica dei Marilyn Manson, la Interscope Records.\nPer promuovere \"The High End of Low\", il 27 marzo fu offerta una canzone in download gratuito, \"We're from America\". Qualche giorno dopo, il 7 aprile, il brano fu ripubblicato come singolo digitale, ed il 14 aprile usc\u00ec il singolo fisico in edizione limitata. Il primo singolo commerciale tratto dall'album, \"Arma-Goddamn-Motherfuckin-Geddon\", entr\u00f2 in rotazione nelle radio il 13 aprile, e fu pubblicato come singolo fisico il 15 maggio in Germania ed il 18 nel Regno Unito. L'uscita del videoclip per il brano, filmato tra il 4 ed il 5 aprile, slitt\u00f2 due volte prima di fare la sua comparsa in versione censurata sul sito di \"NME\", e dopo poche ore anche in versione non censurata direttamente sul sito ufficiale della band. Sempre come forma di promozione, \"The High End of Low\" fu reso disponibile in streaming gratuito sul profilo ufficiale MySpace dei Marilyn Manson prima della sua uscita mondiale, ed il 28 maggio, \"Hot Topic\" inser\u00ec alcuni estratti dall'album nella homepage del suo sito.\nIl 7 maggio 2009 fu attivato un minisito ufficiale dedicato a \"The High End of Low\". Oltre ad una nuova foto promozionale, il sito proponeva il testo parziale di \"Arma-Goddamn-Motherfuckin-Geddon\", i collegamenti alle pagine dedicate ai pre-ordini sia dell'album che del disco singolo di \"Arma-Goddamn-Motherfuckin-Geddon\", una mailing list e un'applicazione Facebook che includeva testi e spezzoni di brani tratti dall'album. Le canzoni incluse nell'applicazione sono state le seguenti: il 7 maggio \"Devour\", \"We're from America\" e \"Arma-Goddamn-Motherfuckin-Geddon\"; queste furono sostituite il 15 maggio da \"Four Rusted Horses\", \"Leave a Scar\" e \"Pretty as a Swastika\"; queste furono sostituite il 22 maggio con \"Into the Fire\", \"WOW\" e \"Blank and White\"; queste furono a loro volta sostituite il 29 maggio da \"I Want to Kill You Like They Do in the Movies\", \"Unkillable Monster\" e \"Running to the Edge of the World\" ed infine, queste lasciarono il posto il 5 giugno a \"I Have to Look Up Just to See Hell\", \"15\" e \"Wight Spider\"; dopodich\u00e9 il destino dell'applicazione \u00e8 sconosciuto. L'8 maggio 2009, una e-mail inviata attraverso la mailing list del sito inform\u00f2 che ogni settimana precedente l'uscita dell'album, una canzone sarebbe stata disponibile inviando tramite telefono cellulare un SMS con scritto \"MANSON\" al numero 909090; il primo di questi brani sarebbe stato \"Wight Spider\".\nAccoglienza.\nAccoglienza critica.\nAl momento della sua uscita, l'album fu accolto con recensioni miste. A Metacritic, che assegna un punteggio standard fino a cento punti in base a recensioni di famosi critici, l'album ha ricevuto un punteggio medio di 58 punti su 14 recensioni, che indica \u00abrecensioni generalmente miste o nella media\u00bb. Alcuni critici affermarono che il disco suona diluito e ripetitivo, mentre altri lo elogiarono per il fatto che mostra \"una faccia pi\u00f9 umana di Manson dopo il suo divorzio ed \u00e8 il materiale migliore dai tempi di \"Mechanical Animals\"\". Allison Stewart del \"Washington Post\" diede una recensione positiva all'album, dicendo che \"il divorzio di Manson dalla ballerina burlesque Dita von Teese ha portato ad un nuovo picco musicale\". Il giornalista di \"Spin\" Doug Brod diede a sua volta una recensione positiva, affermando che \"mentre \u00e8 ancora facile ignorare le sue tattiche shock come puerili ed inopportune, [Manson] non \u00e8 mai sembrato cos\u00ec vitale\u2014e melodioso\u2014dai tempi di \"Mechanical Animals\". La recensione della \"BBC\" afferm\u00f2 che il nuovo album vedeva la resurrezione di Manson dopo lo scialbo \"Eat Me, Drink Me\", aggiungendo una nota di merito al lavoro fatto con il basso sul disco. La recensione elogi\u00f2 l'album dicendo che \"dimostra che c'\u00e8 ancora una giusta dose di sangue e bile da versare dalla sua carcassa. Pi\u00f9 straordinariamente, al suo punto migliore offre un sarcastico commento mirato all'America degli anni zero\". \"We're from America\" fu menzionata come la traccia pi\u00f9 potente del nuovo album.\n\"Planet Sound\" diede all'album una recensione positiva, definendolo il miglior lavoro della band fin dai tempi di \"Mechanical Animals\" e dicendo che Manson \"ha riavuto indietro la sua pavoneggiante sicurezza di s\u00e9. Questo sfocia in un glam impettito e ballate magnificamente esagerate, con Manson che sembra suonare ancora come un alieno\". Il giornalista del \"Los Angeles Times\" Mikael Wood afferm\u00f2 che la band fece addirittura \"una sorpresa o due, come in \"Running to the Edge of the World\", una lussureggiante e potente ballata in chiave acustica completa di falsetto\". Wood disse inoltre che \"\"High End\" lascia una grande impressione della reunion di Manson con lo storico chitarrista-bassista Twiggy Ramirez; insieme ai produttori Sean Beavan e Chris Vrenna, hanno scolpito un suono pi\u00f9 incisivo e allo stesso tempo finemente dettagliato di qualsiasi altro precedente lavoro dei Marilyn Manson\". Il giornalista di \"Rolling Stone\" Jody Rosen diede all'album una recensione mediocre, menzionando la minore capacit\u00e0 dell'album di scioccare, in confronto agli anni passati. Rosen afferm\u00f2 che le parti migliori dell'album sono le ballate come la blueseggiante \"Four Rusted Horses\" che crea una molto pi\u00f9 tenera rappresentazione di Manson come un umano malinconico rispetto ad \"Antichrist Superstar\". Phil Freeman di \"allMusic\" critic\u00f2 la mancanza di variet\u00e0 nell'album con \"due o tre idee musicali che sono ripetute per tutto il disco\". Critic\u00f2 anche i testi, affermando a proposito di Manson: \"[sembra che] stia tentando di convincere s\u00e9 stesso tanto quanto il pubblico\" e che \"\u00e8 abbastanza chiaro che [Manson] \u00e8 a corto di idee\". Una recensione a cura del \"Guardian\" si lament\u00f2 dell'assenza di novit\u00e0 nell'album, che ripete \"i soliti istrionismi shock-rock di basso livello\".\nVendite.\nL'album debutt\u00f2 alla posizione numero 4 della \"Billboard 200\" con 49.000 copie vendute nella prima settimana. Nonostante abbia raggiunto una posizione pi\u00f9 alta in classifica rispetto al precedente disco della band \"Eat Me, Drink Me\" che debutt\u00f2 in ottava posizione, fu l'album che vendette di meno nella prima settimana tra tutti quelli della band fin dai tempi del live \"The Last Tour on Earth\", che nel 1999 vendette 26.000 copie nella prima settimana. Dopo il suo debutto, l'album scivol\u00f2 costantemente, cadendo alla posizione numero 24 durante la seconda settimana e alla numero 60 nella terza. Al mese di febbraio 2012, l'album ha venduto 148.000 copie negli Stati Uniti. L'album ha debuttato alla posizione numero 9 nella classifica giapponese Oricon, con 10.583 copie vendute durante la prima settimana.\nThe High End of Low Tour.\nPer supportare \"The High End of Low\", i Marilyn Manson si imbarcarono in un tour mondiale negli stadi, intitolato \"The High End of Low Tour\". Si tratta del dodicesimo tour della band nonch\u00e9 l'ottavo organizzato in varie branche. Il tour inizi\u00f2 il 3 giugno 2009 e prosegu\u00ec fino al 21 dicembre dello stesso anno. L'unica data del tour prevista per il 2010 fu cancellata, e durante l'ultimo concerto in Francia, Manson annunci\u00f2 che non ci sarebbero state date nel 2010.\nRispecchiando i temi e la grafica dell'album che ruotano attorno alla concezione da parte di Manson della vita come un film, la controparte dal vivo dell'album riflette questa teatralit\u00e0 simulando ogni canzone nel concerto come se fosse un atto differente. Il palco era inondato di luci di scena provenienti dal cinema che illuminavano Manson, la separazione tra \"dietro le quinte\"/\"in scena\" \u00e8 stata studiata per ritrarre questo effetto cinematografico; Manson si rifaceva il trucco sul palco, i macchinisti lo assistevano con i cambi d'abito sempre davanti alla folla, e inoltre, prima dell'inizio di ogni canzone e dopo la sua fine, un macchinista compariva sul palco e indicava l'inizio di un nuovo atto impiegando un ciak davanti a Manson, come per comunicare il mantra filmico \"luci, camera, azione!\"; solo a quel punto il brano iniziava.\nUn nuovo trucco teatrale fu rivelato durante la prima branca europea del \"The High End of Low Tour\". Durante \"Great Big White World\", Manson cantava da dentro una scatola illuminata di luce bianca. L'intero brano era cantato dietro una pellicola semi-trasparente, che veniva rimossa dal pubblico. Anche \"If I Was Your Vampire\", brano che tratta a sua volta di un disperato isolamento amoroso, fu talvolta eseguito con questo espediente teatrale durante le prime date del tour."}
{"id": "2281410", "revid": "1573940", "url": "https://it.wikipedia.org/wiki?curid=2281410", "title": "\u0539", "text": "La \u0539, minuscolo \u0569, \u00e8 la nona lettera dell'alfabeto armeno. Il suo nome \u00e8 \u0569\u0578 o \u0569\u0585, \"t'o\" (armeno: ).\nRappresenta foneticamente la consonante occlusiva alveolare sorda aspirata ."}
{"id": "2281413", "revid": "149727", "url": "https://it.wikipedia.org/wiki?curid=2281413", "title": "Stazione di Taggia", "text": ""}
{"id": "2281430", "revid": "62004", "url": "https://it.wikipedia.org/wiki?curid=2281430", "title": "FC Charkiv", "text": ""}
{"id": "2281431", "revid": "1632387", "url": "https://it.wikipedia.org/wiki?curid=2281431", "title": "Immigrazione", "text": "Limmigrazione \u00e8 il trasferimento permanente o temporaneo di singoli individui o di gruppi di persone in un paese o luogo diverso da quello di origine. Il fenomeno corrispondente opposto \u00e8 l'emigrazione.\nDescrizione.\nTipologia.\nSi possono includere le migrazioni di popolazioni tra diversi paesi e i movimenti interni ad un paese; l'immigrazione \u00e8 uno dei fenomeni sociali mondiali pi\u00f9 problematici e controversi, dal punto di vista delle cause e delle conseguenze. Per quanto riguarda i paesi destinatari dei fenomeni migratori (principalmente le nazioni cosiddette sviluppate o in via di sviluppo), i problemi che nascono riguardano la regolamentazione ed il controllo dei flussi migratori in ingresso e della permanenza.\nL'immigrazione pu\u00f2 contribuire a risolvere problemi come sovrappopolazione, fame, epidemie e povert\u00e0 nei Paesi di origine. A livello politico, i Paesi di origine e di destinazione possono stringere accordi bilaterali che prevedono flussi migratori programmati e controllati, per rispondere a esigenze di manodopera del Paese di destinazione, a problemi di sovrappopolazione del Paese d'origine, compensati da altri aspetti come uno scambio di materie prime ed energia. Un accordo di questo tipo pu\u00f2 prevedere la fornitura di materie prime e manodopera in cambio di prodotti finiti ed investimenti nell'industria e in infrastrutture nel Paese fornitore.\nSecondo il parere di alcuni studiosi, soprattutto in riferimento all'Europa e all'Italia, l'immigrazione pu\u00f2 avere ripercussioni positive anche per i Paesi di destinazione. Il processo di invecchiamento della popolazione \u00e8 un fenomeno demografico che sta interessando l'intera Europa, come conseguenza del generale miglioramento della qualit\u00e0 della vita e del declino della natalit\u00e0 in vari paesi. L'immigrazione pu\u00f2 mitigare il invecchiamento della popolazione. L'Italia rappresenta uno dei paesi pi\u00f9 longevi al mondo e, al contempo, uno dei pi\u00f9 colpiti dal calo delle nascite, aggravato dalla crescente precariet\u00e0 occupazionale delle famiglie. I dati ISTAT del 2015 stimano l'et\u00e0 media italiana in aumento, giunta a 44,6 anni.L'anno 2016 mantiene inalterato questo trend, superando il record negativo delle nascite del 2015: nel 2016 sono nati 474.000 bambini, contro i 486.000 dell'anno precedente. Di conseguenza, con la diminuzione della popolazione attiva, emergono problematiche legate alla sostenibilit\u00e0 della spesa previdenziale. Grazie al miglioramento dei servizi sanitari e dello stile di vita l'et\u00e0 media si \u00e8 alzata, uno scenario che si ripresenta anche a livello europeo. Ma questa grande conquista sociale e sanitaria pone pressanti problemi ai sistemi previdenziali dei paesi europei. L'altra faccia della medaglia \u00e8 infatti che ci si attende una riduzione delle persone in et\u00e0 lavorativa.\nUn incremento massiccio dell'immigrazione potrebbe costituire il fattore decisivo per il riequilibrio della spesa pensionistica, dato che la gran parte degli immigrati si trova in et\u00e0 lavorativa. Gli effetti positivi dell'immigrazione in Italia sono gi\u00e0 tangibili secondo \u201cOpenmigration\u201d, la quale stima che nel 2009, grazie agli immigrati, 520.000 italiani hanno potuto ricevere la pensione. Tale numero \u00e8 aumentato a pi\u00f9 di 600.000 nel 2013, ed \u00e8 destinato a crescere nuovamente nel corso degli anni, parallelamente all'aumento dei contributi previdenziali degli stranieri.\nDal versante opposto, altri sostengono che l'immigrazione possa essere una delle cause dell'alto tasso di disoccupazione tra gli italiani e gli europei, poich\u00e9 gli immigrati troverebbero pi\u00f9 facilmente lavoro. Prima della crisi, il lavoro degli immigrati poteva essere considerato complementare a quello dei nativi e non sostitutivo. Gli stranieri hanno occupato per la maggior parte posti di lavoro dequalificati, per i quali l'offerta di lavoro degli italiani non era sufficiente. Ma dal 2010-2011 si registra un aumento dell'occupazione degli italiani nelle professioni a bassa qualifica: ci\u00f2 significa che sta venendo meno la complementarit\u00e0 della forza lavoro italiana e straniera; quindi sempre pi\u00f9 italiani e stranieri si contendono gli stessi posti di lavoro. Non sorprende dunque il risultato del sondaggio Demos per \u201cLa Repubblica\u201d del settembre 2016, secondo il quale l'83% degli italiani sarebbero favorevoli al ripristino delle frontiere nell'area Schengen.\nIl fenomeno dell'immigrazione, nella discussione pubblica e nella cronaca giornalistica, risulta inoltre spesso accostato alla problematica dell'aumento della delinquenza e della criminalit\u00e0. Per quanto riguarda l'Italia, tuttavia, ricerche econometriche hanno dimostrato che non c'\u00e8 alcun nesso fra immigrazione e criminalit\u00e0. I due fenomeni sono entrambi attratti dalla ricchezza, e quindi possono intensificarsi contemporaneamente nelle zone ricche, senza per\u00f2 che l'una causi o favorisca l'altra.\nMa al di l\u00e0 di tali aspetti, l'opinione pubblica di molti paesi, gi\u00e0 debilitati dalla crisi economica e preoccupati per i fenomeni terroristici, si esprime contro l'immigrazione di massa, per il timore che si possano cos\u00ec aggravare problemi di sicurezza e di coesione sociale. Il filosofo Massimo Cacciari qualifica come legittime e comprensibili le paure degli italiani di fronte alle ondate migratorie, poich\u00e9 dietro la \u201cpaura dell'immigrazione c'\u00e8 il non governo dell'immigrazione\u201d.\nEsistono molti tratte degli immigrati, sotto molte forme.\nCause.\nLa causa del fenomeno dell'immigrazione pu\u00f2 trovare origine in motivazioni:\nLegislazione in materia.\nLe legislazioni dei Paesi UE pongono l'autonomia economica dell'immigrato come una condizione necessaria per avere un permesso di soggiorno e poi la cittadinanza. L'immigrato viene espulso se non dimostra di avere un lavoro regolare o qualcuno che possa dargli un sostentamento economico, condizioni per ottenere un regolare permesso di soggiorno.\nUna prima eccezione a questo principio riguarda quanti sono vittime di persecuzioni politiche o religiose, provengono da dittature e Paesi in guerra. Il diritto internazionale prevede che in questi casi sia riconosciuto il diritto di asilo, l'assistenza sanitaria e le cure di primo soccorso. A qualsiasi persona, pure clandestina, si applica quanto sancito dalla Dichiarazione Universale dei Diritti dell'Uomo. La norma si presta anche a degli abusi, essendo difficile provare la nazionalit\u00e0 di un clandestino che chiede asilo politico, e se questi ne ha effettivamente diritto: ma l'onere di scoprire gli abusi spetta agli Stati perch\u00e9 le espulsioni vanno motivate caso per caso e non per appartenenza ad una categoria di persone.\nI flussi di immigrazione clandestina vengono combattuti con accordi bilaterali con i Governi e le polizie dei Paesi di origine, in termini di esercitazioni e operazioni congiunte, condivisione di uomini, risorse, informazioni; di recente \u00e8 stato invocato anche un approccio multilaterale (detto dall'Italia \"Migration Compact\"), quanto meno per gli Stati rivieraschi del Mar Mediterraneo. Sul piano non repressivo, si combatte con accordi commerciali e di interscambio che favoriscano gli investimenti esteri, la crescita economica e del livello medio di istruzione, un mercato di sbocco alla produzione dei Paesi pi\u00f9 poveri.\nIl Parlamento europeo ha approvato, il 20 novembre 2008, l'introduzione di una \"carta blu\" sul modello della green card americana, che avr\u00e0 lo scopo di attirare in Europa immigrati qualificati provenienti dai paesi terzi e ci\u00f2 secondo una tabella standard di qualifiche applicabile discrezionalmente dai singoli Stati membri. Oltre alla carta blu, il Parlamento europeo ha adottato la cosiddetta \"direttiva sanzioni\" che prevede l'applicazione di multe e di sanzioni penali ai datori di lavoro che impiegano immigrati irregolari.\nIn occasione della Conferenza inter-governamentale svoltasi il 10 e 11 dicembre 2018 a Marrakesh (in Marocco), la maggioranza degli Stati membri dell'ONU ha sottoscritto il Patto mondiale sulla migrazione, un accordo politico globale per la regolamentazione dei flussi migratori e dello \"status\" dei rifugiati, quali i richiedenti asilo. La Conferenza \u00e8 stata preceduta da tre differenti risoluzioni dell'Assemblea Generale adottate fra il 2016 ed il 2017.\nLa stipula del patto \u00e8 stata seguita il 19 dicembre dall'approvazione da parte della assemblea plenaria, con:\nContestualmente al voto, l'Assemblea ha ribadito la piena effettivit\u00e0 della Dichiarazione dei diritti dell'uomo e del cittadino. La bozza di discussione di 31 pagine approvata il 30 luglio in vista della Conferenza di Marrakesh, istituisce l\"'International Migration Review Forum\" (ex \"High-level Dialogue on International Migration\"), un tavolo di confronto internazionale e permanente che deve riunirsi a cadenza almeno quadriennale, a decorrere dal 2022. Il documento \u00e8 complementare al Patto mondiale sui rifugiati, e fissa 23 obbiettivi con altrettante azioni assegnate, e gli strumenti gestionali propri del Ciclo di Deming, istituendo presso l'ONU una cabina di regia centrale alla quale Governi e societ\u00e0 private possono contribuire con proprie risorse umane, tecniche o finanziarie.\nA Novembre 2018 il Comitato di esperti per la politica della ricerca ha pubblicato uno studio secondo il quale, a parit\u00e0 di altri fattori ed escludendo l'effetto della Primavera Araba, \"l'apertura del canale libico ha raddoppiato, in media, le intenzioni migratorie individuali\".\nImmigrazione minorile.\nMinori accompagnati e non accompagnati.\nQuando si parla di minori immigrati o stranieri si cerca di accumunare molteplici situazioni e tipologie.\nIn Italia sono pi\u00f9 numerosi i minori accompagnati che giungono quindi con la propria famiglia di origine o minori nati nel territorio nazionale. Varie tipologie:\nCon il termine MSNA (minore straniero non accompagnato) si intende la condizione dei minori che intraprendono il viaggio migratorio da soli, che si trovano in Italia privi di assistenza e rappresentanza da parte di genitori o altri adulti che ne siano tutori o affidatari sulla base di un provvedimento formale.\nI minori stranieri soli presenti in Italia sono ragazzi originari dai Paesi del Nord Africa, dell'Africa subsahariana, del Medio Oriente e dell'Asia.\nNon esiste a livello internazionale una definizione univoca n\u00e9 una linea comune di trattamento o protezione:\nCome previsto dalla Convenzione del fanciullo gi\u00e0 nel 1989 (New York) bisogna garantire ad ogni minore interventi sociali educativi in grado di accompagnare la loro crescita (\u201cinteresse superiore\u201d).\nIl fenomeno dei minori stranieri soli \u00e8 uno degli aspetti pi\u00f9 complessi delle attuali migrazioni internazionali. Di fronte all'arrivo di questi soggetti sono emerse complesse questioni di carattere legislativo ed operativo che mettono alla prova la capacit\u00e0 delle societ\u00e0 di prendersi cura di essi. Nella definizione \u201cminori non accompagnati\u201d rientrano minori richiedenti asilo o protezione umanitaria, minori vittime di tratta, minori che emigrano dal proprio Paese con il consenso dei genitori o contro la loro volont\u00e0, per motivi economici.\nEvoluzione del fenomeno in Italia.\nIn Italia, come nel resto dell'Europa, \u00e8 difficile definire numericamente l'effettiva presenza dei minori non accompagnati, poich\u00e9 si tratta di soggetti con spiccata tendenza alla mobilit\u00e0 da un luogo all'altro. Nelle statistiche ufficiali non sono compresi neppure quelli che restano nella clandestinit\u00e0, n\u00e9 i minori coinvolti nelle attivit\u00e0 illegali o nell'accattonaggio, n\u00e9 quelli vittime di tratta e/o ridotti in schiavit\u00f9 ai fini dello sfruttamento sessuale o del lavoro.\nFasi storiche d'immigrazione.\n\u00c8 possibile individuare varie fasi storiche in cui i Msna si muovono verso e dentro il continente europeo a partire dal secondo dopoguerra.\nArrivo nel territorio nazionale.\nI minori non intercettati.\nI primi giorni sul territorio italiano rappresentano il momento in cui i minori elaborano le prime strategie di sopravvivenza, iniziando a tessere le prime reti informali, anche a seguito di incontri casuali. La presenza di reti parentali o amicali rappresenta un fattore di controllo e riduzione dei rischi. Inoltre sono esposti al lavoro in nero in quanto minori ed in quanto irregolari.\nIl momento dell'intercettazione.\nL'intercettazione dei minori avviene generalmente per opera della polizia o dei servizi sociali.\n\u00c8 possibile intercettarli quando sbarcano sulle coste, ma se attraversano le frontiere terrestri diventa pi\u00f9 difficile. Il minore intercettato viene portato in questura e se sussistono dubbi sull'et\u00e0, vengono fatti alcuni accertamenti come delle radiografie, ma non danno risultati certi.\nIl sistema di accoglienza dei Msna comprende vari livelli, quello delle istituzioni pubbliche e quello delle istituzioni private e del privato sociale.\nIl Ministero dell'Interno gestisce la prima accoglienza fino alla nomina del tutore, le Regioni stanziano i fondi da assegnare per i progetti di accoglienza dei minori sulla base delle presenza e i Comuni sono chiamati a programmare e a realizzare i servizi in accordo con i vari enti interessati. C\u02bc\u00e8 comunque l\u02bcassenza di un unico modello sociale di riferimento.\nDa menzionare \u00e8 il programma nazionale di protezione dei minori stranieri non accompagnati, finanziato dal Ministero del Lavoro e delle politiche sociali e realizzato nel 2008 dall\u02bcANCI (associazione dei comuni Italiani) lo scopo \u00e8 quello di standardizzare gli interventi specifici. La difficolt\u00e0 sta per\u00f2 nel fatto che politiche migratorie sono dinamiche e cos\u00ec i modelli di politica sociale.\nLe autorit\u00e0 di pubblica sicurezza provvedono a collocare i Msna presso strutture identificative e a segnalare i nominativi ai servizi sociali del Comune, al Tribunale per i minorenni e al Giudice tutelare.\nNel 2012 \u00e8 stata emanata la legge 135 attraverso cui \u00e8 stato istituito un fondo nazionale per l\u02bcaccoglienza dei minori stranieri non accompagnati soprattutto per far fronte all\u02bcemergenza nord africa del 2011\nIn quanto minori i msna hanno diritto ad un particolare permesso di soggiorno (legge 47 del 2017) ed all\u02bcinserimento temporaneo in un centro di accoglienza in attesa dei risultati delle indagini familiari da parte della Direzione Generale dell\u02bcImmigrazione e delle politiche d\u02bcintegrazione. Nel frattempo si nomina un tutore.\nComunit\u00e0 di prima accoglienza.\nUna volta accolti in strutture spesso private convenzionate, vi rimangono per un periodo massimo di 90gg ed inizia l\u02bcaccertamento e l\u02bcidentificazione. Il giudice tutelare avvia le procedure per la nomina del tutore o famigli affidataria.\nI minori sono introdotti in corsi di alfabetizzazione o direttamente a scuola.\nLe comunit\u00e0 di seconda accoglienza.\nDopo i primi 90 giorni viene individuata una struttura di accoglienza pi\u00f9 idonea ad ospitare il minore fino alla maggiore et\u00e0 dove i minori seguono percorsi formativi, tirocini, periodi di apprendistato e borse di studio\nNella Carta dei Diritti fondamentali dell\u02bcUE del 2000 si parla di dignit\u00e0, uguaglianza e libert\u00e0 e, all\u02bcart. 24, dei diritti dei minori. Per far si che questi principi fondamentali siano non solo un\u02bcindicazione, ma un obbligo per i paesi membri ci sarebbe dovuta essere una carta costituzionale che per\u00f2 non \u00e8 mai stata ratificata."}
{"id": "2281432", "revid": "287204", "url": "https://it.wikipedia.org/wiki?curid=2281432", "title": "Ildefonso Rea", "text": "Biografia.\nNato il 14 gennaio 1896 ad Arpino, professo dell'Ordine di San Benedetto (O.S.B.) il 17 ottobre 1915, ordinato sacerdote il 2 ottobre 1921. Il 22 febbraio 1929 fu eletto abate dell'Abbazia della Santissima Trinit\u00e0 di Cava de' Tirreni. Trasferito a Cassino, fu dal 21 novembre 1945 abate e ordinario dell'Abbazia di Montecassino. Fu nominato vescovo titolare di Corone il 10 febbraio 1963, ricevendo l'ordinazione il 12 marzo dello stesso anno. Il 17 aprile 1971 si ritir\u00f2 e mor\u00ec il 23 settembre dello stesso anno.\nCome abate dell'Abbazia di Cava de' Tirreni oper\u00f2 attivamente per la ristrutturazione architettonica ed il restauro artistico di tale monumento, ricoprendo di marmi i pilastri della basilica in cui fece completare, dal maestro Cesare Formilli, le decorazioni all'affresco nella volta della navata centrale \"La gloria dei Santi Padri Cavensi\". Fece poi costruire una elegante tribuna abbaziale in stile settecentesco.\nDurante il suo governo, l\"abbazia cavense\" fu visitata per ben due volte da Vittorio Emanuele III re d\u2019Italia. La prima volta il re, senza alcun preavviso arriv\u00f2 alla Badia di Cava verso le ore 8,30 del 12 aprile 1944, e ne visit\u00f2 la parte monumentale. Nel pomeriggio dello stesso giorno, fu diffusa dalla radio la notizia che il re aveva deciso di abdicare in favore di suo figlio Umberto. La seconda visita di Vittorio Emanuele III, sempre improvvisa ma in forma privata, ebbe luogo il 28 febbraio 1945.\nL'Abate Rea, durante la seconda guerra mondiale, cerc\u00f2 di alleviare i disagi morali e materiali della popolazione cavese che, investita dai bombardamenti e coinvolta suo malgrado nella battaglia del settembre 1943, si rifugi\u00f2 in massa nell'abbazia della Santissima Trinit\u00e0 di Cava. Prima furono qualche centinaio, poi i rifugiati si aggirarono intorno ai seimila. Occuparono tutti i luoghi del monastero. A guardia della disciplina e dell'ordine pubblico c'era il senso religioso del luogo sacro e la presenza dell'abate Rea divenuto il padre di quella innumerevole famiglia. L'Abate portava ovunque la sua parola di conforto e provvedeva per quanti si trovavano nel bisogno. Non si sapr\u00e0 mai quanto pane e quante minestre distribu\u00ec la cucina del monastero.\nPer tale motivo e per aver ospitato anche persone non gradite alle autorit\u00e0 militari germaniche, al vespro del 17 settembre 1943 i soldati tedeschi penetrati all'interno del monastero, presero in ostaggio l'abate Ildefonso Rea ed il vescovo di Cava-Sarno Francesco Marchesani. I due prelati furono portati in ostaggio a Napoli prima di essere rilasciati a Nola da dove riuscirono solo il 4 ottobre a rientrare a Cava de' Tirreni, gi\u00e0 liberata dagli Alleati..\nL'abate Rea, nel gennaio del 1944, ebbe l'onorificenza della commenda dell'Ordine dei SS. Maurizio e Lazzaro.\nIl 15 febbraio 1944, la millenaria abbazia cassinese fu rasa al suolo in seguito ai bombardamenti aerei degli alleati. Il primo ad accorrervi, appena cessato il combattimento, fu l'abate Rea, che il 27 maggio 1944 raggiunse con mezzi militari degli Alleati la vetta di Montecassino. Qui trov\u00f2 le truppe polacche che avevano occupato il terreno dove una volta esisteva l'Abbazia. Immediatamente scrisse alla Segreteria di Stato della Santa Sede informandola sulle condizioni in cui si trovava l'antico monastero, ossia la completa distruzione dell'edificio. Lasci\u00f2 poi a custodia dei sacri luoghi un suo monaco.\nIl 24 novembre del 1945, l'abate Rea, dopo sedici mesi di lotta, dovette inchinarsi alla volont\u00e0 del papa Pio XII che lo volle trasferito a Montecassino per intraprendere la gigantesca opera di riedificazione dell'abbazia. Prese possesso della carica l'8 settembre 1945. L'Abate segu\u00ec con intelligenza e competenza la ricostruzione della monumentale abbazia cassinese. La prima pietra fu posata il 15 marzo 1945, che fu poi seguita da un suo appello radiofonico (15 febbraio 1946) con il quale chiedeva aiuto agli italiani per l'opera appena intrapresa. I lavori, ispirati al principio \"dov'era e com'era\", iniziarono effettivamente il 1\u00ba aprile 1949. Il 24 ottobre 1964, il papa Paolo VI, consacr\u00f2 la rinata Abbazia di Montecassino.\nMa l'Abate Rea, anche s\u00e9 preso dall'immane compito affidatogli, non fece mai mancare il suo contributo spirituale e materiale alla ripresa di tutta la diocesi affidatagli. Intrattenne anche un affettuoso rapporto di amicizia con l'avvocato Gianni Agnelli. Forse si deve a questa amicizia la presenza del gruppo FIAT a Cassino.\nGenealogia episcopale.\nLa genealogia episcopale \u00e8:"}
{"id": "2281435", "revid": "767487", "url": "https://it.wikipedia.org/wiki?curid=2281435", "title": "Dejan Ivanov", "text": "Carriera.\nCentro di 205 cm per 103 kg, \u00e8 stato miglior giocatore bulgaro del 2008 e ha giocato in Bulgaria, Russia, Spagna, Croazia e dal 10 marzo 2009 in Italia.\nNel campionato italiano diventa subito protagonista con la maglia della Sutor Montegranaro nel campionato 2008-09 gioca 10 partite, realizzando 10,9 punti e catturando 8,0 rimbalzi. Nel campionato 2009-10 disputa 31 partite realizzando 10,4 punti e 6,5 rimbalzi, mentre nel campionato 2010-11 gioca 30 partite con una media di 13,4 punti e 8,0 rimbalzi.\nChiude la stagione 2011-12 con una media di 13,1 punti e 8,2 rimbalzi per partita, risultando il terzo rimbalzista del campionato dietro a Vikt'or Sanik'idze e Linton Johnson.\nIl 13 giugno 2012 firma un contratto con il Lietuvos Rytas.. Torna in Italia il 18 aprile 2013, quando \u00e8 ingaggiato dalla Cimberio Varese in vista dei play-off.\nIl 3 settembre 2013 firma un contratto con l'Estudiantes Madrid.\nCuriosit\u00e0.\n\u00c8 il fratello gemello di Kalojan Ivanov.\nNazionale.\nCon la Nazionale bulgara ha partecipato agli Europei 2005 e agli Europei 2009.\nNell'estate del 2010 \u00e8 impegnato con la sua Nazionale nelle qualificazioni per l'Europei 2011. All'esordio degli Europei 2011 contro la Slovenia segna 11 punti e cattura 11 rimbalzi nonostante la sconfitta della Bulgaria per 67-59.\nIl 4 settembre contro la Russia mette a segno 23 punti."}
{"id": "2281437", "revid": "62004", "url": "https://it.wikipedia.org/wiki?curid=2281437", "title": "FK Lviv", "text": ""}
{"id": "2281449", "revid": "22750937", "url": "https://it.wikipedia.org/wiki?curid=2281449", "title": "Italica (Spagna)", "text": ""}
{"id": "2281451", "revid": "2162360", "url": "https://it.wikipedia.org/wiki?curid=2281451", "title": "Scaricatore (elettrotecnica)", "text": "Lo scaricatore di sovratensioni chiamato SPD (Surge Protection Device) \u00e8 un dispositivo elettrico per la protezione dei circuiti o degli impianti elettrici dalle sovratensioni. \nLe sovratensioni possono essere di origine atmosferica (fulmini), a carattere impulsivo e con picchi di tensione elevatissimi, per contatto accidentale con linee aeree ad alta tensione o generate accidentalmente dal distributore di energia elettrica per manovre tecniche. A volte sono generate da manovre su carichi induttivi tipo accensione e spegnimento di motori o altri carichi di natura reattiva. Possono essere causa di danni alle apparecchiature e agli impianti elettrici di un'abitazione, di un'industria o di tante altre entit\u00e0; possono anche essere causa di folgorazione per persone e animali. \nLa predisposizione e l'utilizzo degli SPD \u00e8 regolato dalle norme CEI 64-8 che sono state integrate con la variante V 5.\nLa protezione delle linee elettriche si ottiene con vari dispositivi di cui il pi\u00f9 semplice \u00e8 costituito da due \"corne\" poste ad una distanza calcolata, in base alla tensione di esercizio, l'una sulla linea da proteggere e l'altra a terra. In caso di superamento sostanziale dei limite la perforazione del dielettrico, (l'aria nella costruzione pi\u00f9 elementare), scaricher\u00e0 a terra l'energia. A seconda delle esigenze e del tipo di impianto da proteggere, esistono diverse classi di scaricatori.\nNella maggior parte dei circuiti elettrici ed elettronici vengono montati spesso dei varistori in grado di mettere a terra il circuito durante il picco di tensione.\nIl dispositivo \u00e8 progettato in modo tale che, in caso di una sovratensione, la corrente elettrica che si sviluppa venga dirottata verso un circuito preferenziale separato rispetto all'impianto da proteggere e scaricata a terra.\nIn Italia sono in vigore le norme CEI 81-10 (2006-04) per quanto riguarda l'utilizzo degli scaricatori e la norma CENELEC HD 60364-5.534(2007-02) per quanto riguarda le caratteristiche dei i dispositivi di protezione contro le sovratensioni.\nA seconda del loro funzionamento gli SPD si distinguono in:"}
{"id": "2281453", "revid": "22750992", "url": "https://it.wikipedia.org/wiki?curid=2281453", "title": "Praefectus Urbis", "text": ""}
{"id": "2281454", "revid": "729019", "url": "https://it.wikipedia.org/wiki?curid=2281454", "title": "Operaci\u00f3n Carlota", "text": "Operaci\u00f3n Carlota \u00e8 il nome in codice dell'operazione militare delle Forze armate rivoluzionarie di Cuba che a partire dal novembre 1975 intervennero in Angola per supportare il MPLA, fautore di uno stato comunista nella nuova nazione africana nata dopo la fine del colonialismo portoghese, contro i movimenti politici rivali supportati dal Sudafrica e dagli Stati Uniti.\nL'intervento del numeroso corpo di spedizione cubano, aiutato dal sostegno logistico e tecnico dell'Unione Sovietica, raggiunse un brillante successo entro la primavera 1976, respingendo i sudafricani e sconfiggendo i movimenti angolani rivali del MPLA che assunse il potere. Tuttavia la guerra civile continu\u00f2 ancora per molti anni, sostenuta dalle interferenze delle grandi potenze; le truppe cubane rimasero in Angola fino alla fine della Guerra fredda.\nStoria.\nAntefatti.\nA partire dalla fine del 1974 l'Unione Sovietica aveva intensificato i suoi aiuti al MPLA, contemporaneamente l'ammiraglio Ant\u00f3nio Alva Rosa Coutinho, membro del Partito Comunista Portoghese era diventato governatore per conto del governo coloniale portoghese dell'Angola, iniziando a dare subito man forte all'MPLA a scapito degli altri movimenti di liberazione nazionale. Alla fine di aprile del 1975, come risultato delle pressioni di Moutinho e dell'MPLA, giunse in Angola sotto copertura un contingente cubano a sostegno dei rivoltosi. Nei mesi successivi sorsero numerosi campi di addestramento a Henrique de Carvalho, Salazar, Benguela e Capinda.\nL'operazione.\nLe truppe cubane intervennero su richiesta del governo angolano guidato dall'MPLA di Agostinho Neto, quando le truppe sudafricane invasero da sud l'Angola in risposta agli sconfinamenti nella Namibia sudafricana. Sia Cuba che l'Unione Sovietica avevano la ferma convinzione che le potenze occidentali non possedessero sul territorio un sufficiente dispiegamento militare che potesse contrastare l'operazione. Uno dei principali obiettivi dei cubani era sconfiggere ed eliminare militarmente l'FNLA e l'UNITA, in favore dell'MPLA.\nLe forze dell'UNITA furono ben presto costrette a ritirarsi nella giungla, mentre i contingenti sudafricani e le milizie dell'FNLA furono costrette alla ritirata strategica, pur dopo una serie di vittorie tattiche. Parallelamente a questi successi militari diverse nazioni africane iniziarono a riconoscere politicamente l'MPLA. Alcuni governi furono addirittura di supporto tattico alle operazioni, come \u00e8 il caso del presidente guineano Ahmed S\u00e9kou Tour\u00e9. Cuba fece sbarcare nel paese africano almeno 50.000 uomini in 15 giorni, grazie ai quali all'inizio del 1976 l'invasione dell'esercito sudafricano fu fermata. La presenza cubana and\u00f2 riducendosi negli anni successivi, ma senza mai concludersi.\nNel 1987 i cubani si affiancarono nuovamente all'esercito governativo angolano, resistendo dal novembre 1987 al marzo 1988, allorch\u00e9 le truppe sudafricane, in appoggio alle formazioni ribelli del sud del paese, attaccarono a Kuito Kuanavale. Alla fine i cubani si diressero verso la Namibia per tentare di accerchiare i sudafricani in ripiegamento. Nel dicembre 1988 a New York si giunse ad un accordo in base al quale cubani e sudafricani sarebbero usciti dal territorio angolano nell'arco di due anni ed avrebbero reso indipendente la Namibia."}
{"id": "2281455", "revid": "1573940", "url": "https://it.wikipedia.org/wiki?curid=2281455", "title": "Chiesa dei Santi Fidenzio e Terenzio", "text": "La chiesa dei Santi Fidenzio e Terenzio \u00e8 una chiesa di Bassano in Teverina. Essa \u00e8 dedicata ai due santi patroni della citt\u00e0, e se ne ha notizia per la prima volta nel 1677.\nLa chiesa, in origine a tre navate, oggi si presenta a navata unica con abside e soffitto a capriate. Sulla parete di destra \u00e8 posto un affresco riportato su tela, risalente al XVI secolo, di scuola umbro-laziale. L'abside \u00e8 completamente decorata ad affresco; vi domina la figura della \"Vergine Maria fra i Santi Patroni\" (raffigurati vestiti da soldati romani), sovrastata dall'immagine di \"Dio Padre in gloria fra cherubini e santi\". La scritta dell'arco presbiterale lascia intendere che la decorazione absidale risale agli interventi di restauro, eseguiti dalla Confraternita dei Santi Terenzio e Fidenzo nel 1793."}
{"id": "2281461", "revid": "1305772", "url": "https://it.wikipedia.org/wiki?curid=2281461", "title": "Domenico Ricciconti", "text": "Biografia.\nDomenico Ricciconti nacque ad Atri il 27 dicembre 1883 da Giuseppe ed Elena Pretaroli. Per breve tempo fu alunno esterno del Seminario di Atri. Inizi\u00f2 giovane l'attivit\u00e0 politica e fu consigliere provinciale; sostenne il socialista avv. Giuseppe Romualdi di Notaresco.\nIl 28 dicembre 1910, a 27 anni, Domenico Ricciconti formul\u00f2 il testamento che \u00e8 all'origine della Fondazione che porta il suo nome, istituendo erede universale la Provincia di Teramo, per la costruzione ad Atri di un Orfanotrofio femminile da sostenersi attraverso le rendite del patrimonio donato. Nel 1912 diede alle stampe presso la Tipografia del Senato a Roma, il saggio \u201cAlcune quistioni sociali moderne\u201d. \nIn quest'opera esprime un messaggio di impegno civile e di sviluppo (verso il quale \"debbono convergere gli sforzi degli uomini pubblici, a qualunque grado essi appartengano e qualunque carica essi rivestano\", come aveva detto in un precedente discorso), nell'idea del determinante contributo che avrebbero potuto dare le donne al progresso civile e morale del paese (\u201cse la donna pu\u00f2 essere insegnante, medico, avvocato, se la donna pu\u00f2 partecipare alla vita sociale in tanti modi importanti e differenti per quale ragione non pu\u00f2 essere ritenuta capace di essere elettrice\u201d). Ricciconti pone soprattutto la questione centrale \n(in piena et\u00e0 giolittiana) che apparteneva alla cultura socialista del tempo: il suffragio universale libero da limiti di censo o di sesso. Il suffragio universale, per\u00f2 non pu\u00f2 avere successo prima di aver alfabetizzato e istruito le masse (\u201cIgnoranza \u00e8 sinonimo di conservatorismo, sicch\u00e9 dare il voto agli analfabeti significa rafforzare il partito conservatore\u201d).\nIl volumetto venne pubblicato il 9 luglio 1912, ossia dieci giorni dopo l'approvazione della legge sul suffragio che dava il voto ai cittadini di sesso maschile, anche se analfabeti, senza limiti di censo, dall'et\u00e0 di 30 anni (ovvero 21 anni, nel caso avessero prestato il servizio militare).\nDomenico Ricciconti mor\u00ec a Napoli il 25 novembre 1943. Il 14 febbraio 1947 fu inaugurato l'Orfanotrofio Femminile nella sua citt\u00e0 natale. Attualmente la Fondazione Ricciconti \u00e8 un Ente morale che eroga servizi in favore dei minori e dei disabili, come il centro diurno di riabilitazione e avviamento al lavoro di Atri a lui intitolato e il progetto \u201cRurabilandia \u2013 La fattoria dei bambini\u201d. Il Comune di Atri gli ha dedicato una via."}
{"id": "2281463", "revid": "253269", "url": "https://it.wikipedia.org/wiki?curid=2281463", "title": "Yves Boisset", "text": "Biografia.\nInizia la sua carriera artistica come assistente di Claude Sautet e di Riccardo Freda. Il suo esordio dietro alla macchina da presa \u00e8 nel film di spionaggio \"L'assassino ha le ore contate\" (1968). Successivamente si \u00e8 dedicato alla trasposizione cinematografica di storie poliziesche e politiche. Oltre a essere regista, \u00e8 anche un apprezzato critico e autore di testi per il cinema statunitense. \nA partire dai primi anni novanta ha diretto fiction storico-poliziesche per la televisione francese."}
{"id": "2281464", "revid": "486946", "url": "https://it.wikipedia.org/wiki?curid=2281464", "title": "Karpaty Lviv", "text": ""}
{"id": "2281465", "revid": "34928", "url": "https://it.wikipedia.org/wiki?curid=2281465", "title": "Pieds noirs", "text": ""}
{"id": "2281469", "revid": "287204", "url": "https://it.wikipedia.org/wiki?curid=2281469", "title": "Katras", "text": " \nKatras \u00e8 una citt\u00e0 dell'India di 51.182 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 48' 0 N e 86\u00b0 16' 60 E e ha un'altitudine di 200 .\nSociet\u00e0.\nEvoluzione demografica.\nAl censimento del 2001 la popolazione di Katras assommava a 51.182 persone, delle quali 27.569 maschi e 23.613 femmine. I bambini di et\u00e0 inferiore o uguale ai sei anni assommavano a 6.815, dei quali 3.499 maschi e 3.316 femmine. Infine, coloro che erano in grado di saper almeno leggere e scrivere erano 34.011, dei quali 20.360 maschi e 13.651 femmine."}
{"id": "2281481", "revid": "92723", "url": "https://it.wikipedia.org/wiki?curid=2281481", "title": "Metalurg Zapori\u017e\u017eja", "text": ""}
{"id": "2281484", "revid": "113210039", "url": "https://it.wikipedia.org/wiki?curid=2281484", "title": "Comitato interministeriale dei prezzi", "text": "Il Comitato interministeriale dei prezzi (CIP) fu fino al 1993 l'organo dello Stato italiano deputato al controllo dei prezzi.\nIstituito con il dll 374/1944 (integrato successivamente dal dll 374/1946 e dal dlcp 896/1947]) era presieduto dal presidente del Consiglio e composto dal ministro per l'industria, il commercio e l'artigianato (che poteva presiedere in delega), da quello delle finanze, del tesoro, dell'agricoltura e foreste, dei trasporti, dei lavori pubblici, del commercio estero, del bilancio, del lavoro e previdenza sociale e delle partecipazioni statali. Ai ministri sono associati, con le stesse prerogative, tre esperti, nominati dal presidente del Consiglio.\nIl comitato si avvaleva della collaborazione della Commissione centrale prezzi (composta da rappresentanti delle amministrazioni dello stato e delle regioni a statuto speciale, rappresentanti dei sindacati e delle associazioni di categoria e dei consumatori ed il segretario del CIP). Gli organi periferici del CIP sono i Comitati provinciali prezzi, presieduti dal refetto.\nCon l'istituzione delle regioni, a partire dal 1977 le funzioni dei Comitati provinciali furono assorbite dalle nuove amministrazioni di rango superiore (dpr 616/1977).\nLa legge attribuiva al CIP poteri molto estesi tra cui la possibilit\u00e0 di fissare il prezzo di qualsiasi merce in qualsiasi fase del commercio, anche nell'import-export, e di stabilire i prezzi dei servizi.\nIl CIP poteva disporre il sequestro delle scorte agricole e stabilirne il prezzo di vendita.\nInoltre poteva autorizzare i CCP a limitare gli scambi interprovinciali di determinate merci.\nOltre ai poteri dispositivi disponeva di poteri ispettivi nei confronti delle imprese per l'accertamento dei costi di merci e servizi\nCon il dpr 626/1968 fu istituito un rapporto subordinato tra il CIP e il CIPE (Comitato per la programmazione economica) per cui il \"CIP si attiene alle deliberazioni del CIPE\" (art. 2).\nIl blocco dei prezzi durante l'austerity.\nCon il D.L. n.427 del luglio 1973, si stabilisce, per contrastare l'inflazione, un blocco dei prezzi per i beni di largo consumo, alcuni di essi non possono superare i livelli praticati tra il luglio e il settembre 1973 (art. 4). Gli aumenti rimanevano possibili solo previa autorizzazione del CIP (art. 5). \nL'eccessiva rigidit\u00e0 del sistema dei prezzi non consentiva un rapido adeguamento al variare dei costi, cos\u00ec, tramite la delibera del 26 giugno 1974 del CIPE, \u00e8 stato introdotto il regime dei prezzi \u201csorvegliati\u201d, che imponeva alle imprese di comunicare 30 giorni prima le variazioni di prezzo al CIP, perch\u00e9 ne valutasse la congruit\u00e0. Quindi i compiti del CIP passarono da dispositivi a propositivi introducendo una sostanziale liberalizzazione dei prezzi, sancita dalla delibera del CIPE del 2 maggio 1975.\nCon il D.L. n.15 del 15 febbraio 1984 sono stati dati nuovi poteri al CIP con lo scopo di mantenere sotto il 10% del tasso di inflazione programmata i beni e le tariffe comprese nel paniere ISTAT. Il CIP ha dunque parere vincolante sulle proposte di aumento dei prezzi e delle tariffe.\nCon la legge n. 537 del 1993 il CIP viene soppresso e le sue funzioni sono trasferite al CIPE."}
{"id": "2281486", "revid": "729019", "url": "https://it.wikipedia.org/wiki?curid=2281486", "title": "Spellfire", "text": "Spellfire \u00e8 un gioco di carte collezionabili ambientato negli scenari del gioco di ruolo fantasy \"Advanced Dungeons &amp; Dragons\" pubblicato dalla TSR. Il gioco fu pubblicato nel 1994, poco dopo l'introduzione di \"\", sull'onda del successo dei giochi di carte collezionabili.\nRegolamento di gioco.\n\"Spellfire\" pu\u00f2 essere giocata da pi\u00f9 di due giocatori senza modifiche alle regole (anzi \u00e8 pi\u00f9 adatta al gioco multigiocatore che non a due). Lo scopo del gioco \u00e8 riuscire a mettere in gioco prima dell'avversario un set di sei carte di tipo \"Reame\"; i Reami vanno difesi dagli attacchi degli avversario schierando i propri \"Campioni\", cercando di razziare i Reami nemici. Il livello e le abilit\u00e0 speciali dei Campioni possono essere estesi per mezzo delle carte \"alleato\", \"oggetto magico\", \"artefatto\", \"incantesimo da Mago\" o \"incantesimo\" da chierico\". Le difese di un reame possono essere aumentate grazie alla carta \"roccaforte\". Dopo che un reame \u00e8 stato attaccato con successo \u00e8 considerato \"razziato\" e messo a faccia in gi\u00f9. Pu\u00f2 essere recuperato solo mediante l'uso di altre carte. Un giocatore pu\u00f2 mettere in gioco un solo reame per turno e pu\u00f2 giocare una sola roccaforte per ogni reame, inoltre la roccaforte deve appartenere alla stessa ambientazione del reame (per esempio Forgotten Realms o Dragonlance).\nI reami rappresentano regni, citt\u00e0 e imperi delle ambientazioni di \"Advanced Dungeons &amp; Dragons\" che sono alleate con il giocatore che li gioca. I reami vengono disposti in gioco in una formazione triangolare, con il primo reame al vertice e i successivi aggiunti alla base. Questi spazi sono tipicamente etichettati con delle lettere, il primo reame con la lettera A, il secondo con la B, ecc...: la formazione somiglia a quella sotto:\n A\n B C\n D E F\nDurante il proprio turno un giocatore pu\u00f2 aggiungere campioni alla propria riserva e pu\u00f2 anche equipaggiarli con oggetti magici ed artefatti (che devono provenire dalla stessa ambientazione del campione). I campioni sono probabilmente la carta pi\u00f9 potente del gioco, dato che sono usati sia per l'attacco che per la difesa. I campioni presenti nel gioco originale erano eroi, mostri, chierici, e stregoni. Successivamente furono aggiunti psionici, reggenti e ladri.\nSe durante il gioco un giocatore resta senza reami nella sua formazione (sia razziate che non) tutte le sue carte della riserva sono scartate alla fine del suo turno.\nStoria editoriale.\nSubito dopo il successo del lancio di \"Magic: The Gathering\" da parte della Wizards of the Coast la TSR fu sottoposta a una considerevole pressione da parte della comunit\u00e0 dei distributori e rivenditori, ma inizialmente resistette a queste pressioni non volendo apparire come una ditta che copiava la concorrenza. Infine cedette alle pressioni e annunci\u00f2 la pubblicazione di un gioco di carte collezionabili basato sulle ambientazioni di \"Advanced Dungeons &amp; Dragons\". Comunque il primo regolamento di gioco sviluppato risult\u00f2 troppo simile a \"Magic\" e fu abbandonato, ma per rispettare la data di pubblicazione annunciata un nuovo regolamento dovette essere sviluppato nel giro di pochi giorni. Il gioco fu progettato da Steve Winter, Jim Ward, Dave Cook e Tim Brown e per le illustrazioni fu sfruttato il ventennale archivio di immagini fantasy che la TSR aveva accumulato nel tempo.\nNel complesso la TSR pubblic\u00f2 4 edizioni e 12 set di espansioni per \"Spellfire\" prima di chiudere la linea in seguito alla crisi economica che porter\u00e0 alla sua cessione alla Wizards of the Coast nel 1997.\nNel 1997 la TSR fu ceduta alla Wizards of the Coast, che ricevette anche i diritti di \"Spellfire\", ma non avendo interesse in un ulteriore gioco di carte collezionabile ne cess\u00f2 la produzione.\nEdizioni.\nDue altre espansioni erano state programmate dalla TSR per la fine del 1997 (\"Fiends\" basata su \"Planescape\" e \"Incantation\"), ma la Wizards of the Coast non avendo interesse in un ulteriore gioco fantasy non le produsse."}
{"id": "2281487", "revid": "182396", "url": "https://it.wikipedia.org/wiki?curid=2281487", "title": "Giove Feretrio", "text": ""}
{"id": "2281488", "revid": "287204", "url": "https://it.wikipedia.org/wiki?curid=2281488", "title": "Kenduadih", "text": " \nKenduadih \u00e8 una suddivisione dell'India, classificata come \"census town\", di 8.354 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 46' 60 N e 86\u00b0 22' 60 E e ha un'altitudine di 195 .\nSociet\u00e0.\nEvoluzione demografica.\nAl censimento del 2001 la popolazione di Kenduadih assommava a 8.354 persone, delle quali 4.539 maschi e 3.815 femmine. I bambini di et\u00e0 inferiore o uguale ai sei anni assommavano a 1.278, dei quali 651 maschi e 627 femmine. Infine, coloro che erano in grado di saper almeno leggere e scrivere erano 4.775, dei quali 3.142 maschi e 1.633 femmine."}
{"id": "2281489", "revid": "149727", "url": "https://it.wikipedia.org/wiki?curid=2281489", "title": "Filobus di Sanremo", "text": ""}
{"id": "2281490", "revid": "1652635", "url": "https://it.wikipedia.org/wiki?curid=2281490", "title": "Renato Zero", "text": "Considerato un vero e proprio cantautore e \"chansonnier\" dalle grandi capacit\u00e0 istrioniche, provocatorie e trascinatorie, nel corso della sua lunga carriera ha pubblicato 44 album, di cui 31 in studio, 8 \"live\" e 5 raccolte ufficiali. Ha scritto complessivamente pi\u00f9 di cinquecento canzoni (di cui molte a oggi sono inedite), affrontando tematiche disparate, oltre che numerosi testi e musiche per altri interpreti. \u00c8 uno dei cantautori italiani pi\u00f9 popolari e di maggior successo.\nDal 1969, ha scritto canzoni per artisti come Mina, Ornella Vanoni, Patty Pravo, Alex Baroni, Marcella Bella e Daniele Groff. Ha anche partecipato a programmi televisivi, come corista, duettando con altri artisti e fondato, nel 1978, la propria societ\u00e0 di edizioni musicali \"Zeromania Music\" e la propria etichetta discografica \"Zerolandia\", lavorando come \"talent scout\".\nRenato Zero \u00e8 l'unico artista italiano ad essere riuscito ad avere album al numero 1 della classifica in sei decenni diversi (anni settanta, ottanta, novanta, duemila, duemiladieci e duemilaventi): prima di lui, solo Barbra Streisand negli Stati Uniti era riuscita in questa impresa. In tutta la sua carriera, Zero \u00e8 stato 48 settimane al primo posto della classifica italiana.\nBiografia.\nOrigini.\nNato dall'unione tra Domenico Fiacchini (1917\u20131980), poliziotto, e Ada Pica (1922\u20132001), infermiera, Renato Fiacchini trascorre l'infanzia in via Ripetta e l'adolescenza nel quartiere della Montagnola a Roma.\nL'evento pi\u00f9 rilevante del primo periodo della sua vita, da lui spesso ricordato, fu la malattia che lo colp\u00ec appena nato, una forma di anemia emolitica neonatale, che fu curata con una trasfusione completa del sangue.\nDopo aver conseguito la licenza media, si iscrive all'Istituto di Stato per la cinematografia e la televisione Roberto Rossellini, che lascia al terzo anno, per dedicarsi alle sue passioni: la musica, la danza, il canto e la recitazione. Nel 1968 partecipa al Beat Raduno.\nTra gli artisti premiati ci sono Maurizio Arena, Alberto Lupo, Isabella Biagini, Paolo Carlini, personaggi del cinema come Amedeo Nazzari e della musica come Domenico Modugno e Nilla Pizzi. Un gruppo di giovani, tra cui Loredana Bert\u00e8, si esibisce ballando su una pedana circolare, posta ai piedi del palco. Il cantautore si esibisce per la prima volta qui cantando coi The Spaectres Groups. Partecipa con gli amici del Beat Raduno al film di Fernando Di Leo \"Brucia ragazzo, brucia\".\nGiovanissimo, inizia a travestirsi e a esibirsi in piccoli locali romani, assumendo, come sfida verso i denigratori (\u00abSei uno zero\u00bb, \u00e8 la frase che si sente ripetere pi\u00f9 spesso), proprio il suo pseudonimo. A 14 anni ottiene il suo primo contratto, al Ciak di Roma, per 500 lire al giorno. Viene notato da Don Lurio, in una delle tante serate trascorse al Piper, noto locale notturno di Roma. Da qui ha origine la scrittura per il gruppo di ballo, chiamato i Collettoni, che fa da supporto a una giovanissima Rita Pavone nel suo show serale.\nPartecipa anche ad alcuni caroselli per una nota marca di gelato. \u00c8 proprio in quegli anni che nasce l'amicizia con Loredana Bert\u00e8 e Mia Martini, trio che spesso gira la penisola in cerca di scritture. Proprio con Loredana fa parte del gruppo di ballo sopra citato \"I Collettoni\". Il primo 45 giri, \"Non basta, sai/In mezzo ai guai\", viene pubblicato nel 1967. Prodotto da Gianni Boncompagni, anche autore del testo con le musiche di Jimmy Fontana, vende soltanto venti copie (verr\u00e0 poi inserito come omaggio nel documentario \"La notte di Icaro\", circa vent'anni dopo).\nInterpreta la parte del venditore di felicit\u00e0 nella versione discografica e cinematografica del musical \"Orfeo 9\" di Tito Schipa Jr.. Lavora come comparsa in alcuni film di Federico Fellini (\"Satyricon\" e \"Casanova\") e fa parte del cast della versione italiana del musical \"Hair\", insieme, tra gli altri, a Loredana Bert\u00e8, Glen White e Teo Teocoli.\nAnni Settanta: costruzione del personaggio, primi album e il successo.\nNei primi anni settanta, con lo sviluppo completo del glam rock, caratterizzato da cipria e paillettes, proporr\u00e0 problemi il suo personaggio. Questo personaggio verr\u00e0 raccontato in pezzi come \"Mi vendo\" e nell'intero album \"Zerofobia\", da \"Morire qui\" a \"La trappola\", da \"L'ambulanza\" al brano-emblema della filosofia zeriana, \"Il cielo\".\nNel disco \u00e8 presente anche una cover in lingua italiana di \"Dreamer\" dei Supertramp, qui divenuta \"Sgualdrina\". Al periodo successivo (\"Zerolandia\") si ascrivono pezzi come \"Triangolo\", \"Fermoposta\" e \"Sbattiamoci\", che si fondono e si completano con messaggi pro vita e anti aborto, gi\u00e0 presenti nei primi album (\"Sogni nel buio\"), nonch\u00e9 anti-droga (\"La tua idea\", interamente scritta da Renato, parole e musica, \"Non passer\u00e0\", \"Uomo no\" e \"L'altra bianca\") e contro il sesso troppo facile (\"Sesso o esse\"). Nelle composizioni pi\u00f9 recenti dell'artista, e ad esempio nell'album \"Il dono\" si alternano temi sociali (\"Stai bene l\u00ec\", \"Radio o non radio\", \"Dal mare\") e spirituali-esistenziali (\"Immi ruah\", \"La vita \u00e8 un dono\").\nIl 1970 \u00e8 l'anno della versione italiana del musical statunitense\"Hair\". Al progetto, oltre al giovane cantante romano, aderiscono giovani quali il cantante britannico Glen White e Teo Teocoli. Andr\u00e0 in scena al Teatro Sistina di Roma. Nel 1973 esce il primo album ufficiale della sua carriera ed \u00e8 intitolato \"No! Mamma, no!\", che \u00e8 registrato in studio.Resteranno famose, soprattutto, le canzoni \"Paleobarattolo\" (che verr\u00e0 re-incisa nell'album \"Sulle tracce dell'imperfetto\", dove sar\u00e0 accompagnata, alla fine, da un medley strumentale delle canzoni \"La favola mia\", \"Il carrozzone\", \"Amico\" e \"Il cielo\") e \"No! Mamma, no!\". Nel 1974 nasce \"Invenzioni\" con brani quali: \"Qualcuno mi renda l'anima\", \"L'evento\", \"Tu che sei mio fratello\", \"Depresso\".\nNel 1976 prepara un nuovo album e la sua prima tourn\u00e9e, entrambi con uno stesso filo conduttore: \"Trapezio\". Per la prima volta entra in classifica, nella Hit Parade dei dischi pi\u00f9 venduti, il suo 45 giri \"Madame/ Un uomo da bruciare\", sale fino alla quindicesima posizione e inoltre con \"madame\" partecipa al festivalbar 1976. Sempre di questo periodo \u00e8 la presenza nella trasmissione RAI \"Zero &amp; Company\". \u00c8 il 1977 e Renato si rimette al lavoro, realizzando \"Zerofobia\". La molla trascinante sar\u00e0 il successivo spettacolo che prende lo stesso titolo dell'album. Il disco avr\u00e0 un notevole successo di vendite, cos\u00ec come il 45 giri \"Mi vendo/Morire qui\". Nel 1978 crea la Zeromania Music Edizioni e una nuova etichetta: Zerolandia, distribuita dalla casa discografica RCA. Dopo l'album precedente, il pubblico si aspetta sempre di pi\u00f9 e l'artista pubblica \"Zerolandia\", una sorta di viaggio senza passaporto, nella terra senza tempo e senza certezza. Brani come \"La favola mia\", \"Sogni di latta\", \"Triangolo\", \"Sesso o esse\", \"Sbattiamoci\", \"Una guerra senza eroi\", \"Uomo no\", diventano immediatamente dei veri e propri \"cult\" e il 45 giri \"Triangolo/Sesso o Esse\" balza subito ai vertici della hit parade, cos\u00ec come l'album.\nNel 1979 esce nelle sale cinematografiche un film che lo vede protagonista: \"Ciao n\u00ec!\", che riscuote un grande successo. Nello stesso anno affitta un tendone dai circensi Togni e lo chiama Zerolandia. Pubblica un nuovo lavoro discografico intitolato \"EroZero\", logica conseguenza del precedente. Il singolo \"Il carrozzone/Baratto\", cos\u00ec come l'album stesso, arriveranno al primo posto in classifica e vi rimarranno per ben otto settimane. A settembre vincer\u00e0 la Gondola d'Oro grazie alle vendite del suo singolo.\nAnni Ottanta: tre anni di fortuna.\nNel 1980 realizza e pubblica \"Tregua\", dedicato al padre Domenico, scomparso nello stesso anno. Il 45 giri \"Amico/Amore s\u00ec, amore no\" arriva immediatamente al primo posto in classifica, dove rester\u00e0 per dieci settimane, assieme all'album. Nel 1981, a marzo, pubblica il doppio live \"Icaro\", contenente due brani inediti, \"Chi pi\u00f9 chi meno\" e \"Pi\u00f9 su\", oltre alle sue canzoni pi\u00f9 riuscite, rigorosamente dal vivo. \u00c8 un successo senza precedenti per un disco \"live\", che arriva al primo posto in classifica.\nIn estate, senza nessun preavviso, Zero pubblica il singolo \"Galeotto fu il canotto/Pi\u00f9 su\". Subito dopo l'estate l'artista si mette al lavoro per un nuovo album, che segner\u00e0 una parziale rottura col passato, visto che alla produzione e agli arrangiamenti non ci saranno pi\u00f9 Piero Pintucci e Ruggero Cini, quest'ultimo scomparso pochi mesi prima. L'intenzione \u00e8 quella di rappresentare gli opposti: il bianco e il nero, il bene e il male, il polo sud e il polo nord. Tra ottobre e novembre Renato entra in sala di registrazione e il 1\u00ba dicembre presenta \"Artide Antartide\", grazie al quale vincer\u00e0 il premio per il disco pi\u00f9 venduto dell'anno (). L'album assume un sound diverso dai precedenti, frutto della collaborazione con la band progressive Osanna, il sassofonista Elio D'Anna del gruppo R&amp;B Showmen e del suo chitarrista Corrado Rustici; i brani del doppio album hanno contenuti di denuncia sociale, che rendono l'album una sorta di raccolta di storie \"pasoliniane\" di periferia romana, ispirate ai suoi anni giovanili trascorsi alla Montagnola di Roma. Si apre col brano \"Pionieri\" e contiene canzoni come \"Ed io ti seguir\u00f2\", \"Marciapiedi\", \"Non passer\u00e0\", \"Sterili\", \"Padre nostro\", \"Il jolly\", \"Gente\", \"Stranieri\".\nNel 1982 partecipa come ospite fisso, con un suo spazio denominato \"Fantastico Zero\", alla trasmissione del sabato sera di Rai 1 \"Fantastico 3\", dove presenter\u00e0 brani storici del suo repertorio intervallati ad altri della nuova produzione, raccolti nel doppio album \"Via Tagliamento 1965/1970\". Il disco \u00e8 un tributo al periodo del Piper e arriva subito al primo posto in classifica dove rester\u00e0 per otto settimane consecutive. Il nuovo lavoro discografico viene presentato proprio al Piper Club e vengono invitati i frequentatori dell'epoca. Le canzoni pi\u00f9 rappresentative di quel periodo sono: \"Piper Club\", \"Che bella libert\u00e0\", \"La facciata\", \"Resisti\", \"Ragazzo senza fortuna\", \"Angeli\", \"Ci tira la vita\", \"Soldi\" (sigla finale di \"Fantastico 3\"), \"Viva la Rai\" (sigla del suo spazio sempre all'interno di \"Fantastico 3\"), \"Ancora fuoco\".\nPresenta in radio Rai la trasmissione \"Zerolandia fermoposta\", il cui successo porter\u00e0 a trasmettere altre due edizioni.\nIl 1983 \u00e8 l'anno del minialbum estivo \"Calore\", pubblicato con il marchio Qdisc. Renato, per ringraziare il suo pubblico, esegue questo lavoro discografico che avr\u00e0 un notevole gradimento ().\n1984-1989: crisi e rinascita.\nNel 1984, dopo la chiusura del tendone Zerolandia, prepara un \"concept album\" dove mette in risalto un artista che, nonostante tutto, non vuole mollare e che esige il suo spazio dopo anni di dura gavetta. Per presentare il nuovo lavoro discografico, organizza una conferenza stampa allo Zoo di Roma e per ribadire la sua rabbia, si presenta indossando una pelle di leone con tanto di pigmei al seguito. La provocazione ottiene il suo scopo e il disco, dal titolo \"Leoni si nasce\", sale subito al primo posto in classifica, ma uscendone rapidamente. \u00c8 l'inizio di una crisi di consensi che ne caratterizzer\u00e0 la carriera fino alla fine degli anni ottanta. \"Da uomo a uomo\", \"Per non essere cos\u00ec\" e \"Giorni\", sono le canzoni di maggior impatto.\nPer questo lavoro discografico si avvale dell'orchestra sinfonica della Rai diretta dal Maestro Renato Serio. Poco prima di Natale, registra in diretta un album composto da vecchi successi completamente riarrangiati dal Maestro Renato Serio ed eseguiti da un'orchestra composta da venticinque elementi. Nell'album \"Identikit Zero\" sono compresi anche due brani inediti: \"La gente come noi\" e \"Io qui\". Nel 1986 l'artista abbandona i costumi variopinti per presentarsi in una veste pi\u00f9 sobria. \u00c8 l'anno di \"Soggetti smarriti\", un lavoro discografico che inaugura una nuova era del cantautore. Tutt'oggi sono ancora top secret i musicisti e gli studi usati per la realizzazione. L'album vincer\u00e0 il disco d'oro per centomila copie vendute. Brani di maggior successo: \"Infiniti treni\", \"Fantasmi\", \"Ostinato amore\", \"Problemi\".\nNel 1987 organizza una conferenza stampa per presentare il nuovo lavoro discografico intitolato, opportunamente, \"Zero\". Il disco \u00e8 stato mixato al Puk Studio in Danimarca e il suo staff \u00e8 quello di sempre con l'aggiunta di Troiani e Lakatos per i brani, rispettivamente, \"Ho dato\", \"Telecomando\", \"Artisti\". Canzoni di maggior successo \"Siamo eroi\", \"Calendario\", \"Promessa\", \"Pi\u00f9 o meno\". L'album \u00e8 un flop, riuscendo a malapena a raggiungere la top 20, fermandosi al 13\u00ba posto. Il tour seguente, tuttavia, ottiene un discreto successo. Il 1989 \u00e8 l'anno della svolta ed ecco, quindi, il viaggio nel Regno Unito, alla ricerca di suoni nuovi e nuove ispirazioni.\nL'incontro con Geoff Westley, (produttore di Lucio Battisti in \"Una donna per amico \" e \" Una giornata uggiosa\", di Claudio Baglioni in \" Strada facendo\", Riccardo Cocciante, Laura Pausini, Mango, Anna Oxa, i Bee Gees), sar\u00e0 molto importante per l'artista, che inoltre conoscer\u00e0 e collaborer\u00e0 con Phil Palmer (collaboratore di alcuni tra i pi\u00f9 grandi artisti internazionali, tra cui Paul McCartney, Bob Dylan, Frank Zappa, Elton John, Eric Clapton, Dire Straits, Pete Townshend, Tina Turner, Pet Shop Boys, Tears for Fears, George Michael, Robbie Williams). Il risultato \u00e8 un album ricco di suoni e di sfaccettature. Il titolo del lavoro \u00e8 \"Voyeur\". Il disco viene registrato e mixato al Parsifal Studio di Londra e contiene brani quali: \"Il canto di Esmeralda\", \"Voyeur\", \"I nuovi santi\", \"Accade\", \"Talento\", \"Rose\", \"Ha tanti cieli la luna\". L'album si riaffaccia nelle zone alte della classifica, facendo da preludio alla definitiva rinascita degli anni novanta. Il CD contiene tre brani in pi\u00f9 rispetto alla versione pubblicata in LP e musicassetta.\nAnni Novanta: ritorno al successo.\nNel 1991 partecipa per la prima volta al Festival di Sanremo, con una canzone scritta per l'occasione da Mariella Nava: \"Spalle al muro\". La sua esibizione, cos\u00ec come il significato del brano, ricevono un lunghissimo applauso con tutto il pubblico in piedi. Non vincer\u00e0 la kermesse, arrivando secondo, ma sar\u00e0 l'inizio di un nuovo successo di pubblico. Il disco live \"Prometeo\", contenente il brano sanremese, nonch\u00e9 un altro brano inedito scritto da Renato nel 1965, \"L'equilibrista\", . All'incisione di \"Spalle al muro\" partecipa la Royal Philharmonic Orchestra di Londra, diretta e arrangiata da Geoff Westley. Per Natale pubblica una raccolta di inediti, scritti tra il 1977 e il 1990, alcuni riveduti e corretti: \"La coscienza di Zero\".\nNel 1992 torna in televisione per presentare, in compagnia di Giancarlo Magalli e Barbara De Rossi, \"1, 2, 3... Rai\" e con l'occasione presenta il progetto Fon\u00f2poli. Sua la sigla del programma \"Menefotto\".\nNel 1993 esce il nuovo album \"Quando non sei pi\u00f9 di nessuno\" e Renato Zero partecipa ancora una volta al Festival di Sanremo con il brano \"Ave Maria\". Alla fine della sua esibizione, tutto il pubblico, in piedi, gli tributa un applauso di 4 minuti e 8 secondi. Per questo lavoro ha convocato , Centofanti, il Maestro Serio, l'Orchestra Sinfonica e il Coro dell'Unione Musicisti di Roma. I testi sono tutti di Renato Zero, fatta eccezione per \"Figli della guerra\" e \"Casal de' pazzi\" (liberamente tratto dagli scritti di Pier Paolo Pasolini), per i quali ha chiesto la collaborazione di Franca Evangelisti.\nLe musiche sono state arrangiate dal Maestro Renato Serio e da Dario Baldan Bembo. Contemporaneamente incide il mini album \"Passaporto per Fon\u00f2poli\", contenente un calendario disegnato da Giovanni Barca e la Tessera dell'Associazione, i cui proventi sono interamente destinati a Fon\u00f2poli. Il CD contiene tre brani inediti (\"Menefotto\", \"I ragazzi nella pioggia\" e \"Giorni senza storia\") pi\u00f9 \"Ave Maria\", gi\u00e0 inclusa nell'album precedente. Il 1993, sar\u00e0 anche l'anno del suo ritorno sulle scene, da cui mancava da tre anni, con la tourn\u00e9e \"ZerOpera\", tenuta nei principali teatri italiani, eseguita insieme all'Orchestra Filarmonica di Parma.\nLa prima data venne tenuta al Teatro Regio di Parma. Durante la manifestazione molti convenuti, sprovvisti di biglietto, prendono d'assedio il Regio per assistere al concerto. Il tour si conclude il 2 giugno allo Stadio Flaminio di Roma.\nIl 1994 \u00e8 l'anno de \"L'imperfetto\". Il disco viene registrato e mixato presso lo Studio Fon\u00f2poli di Roma con la partecipazione di tredici musicisti e di coristi di Baraonna, Augusto Giardino e Pasquale Schembri. Sempre dello stesso anno \u00e8 la partecipazione alla colonna sonora del film di Henry Selick, prodotto da Tim Burton, \"Nightmare Before Christmas\". Le canzoni in cui \u00e8 presente l'artista, scritte nella versione italiana da Carla Vistarini, sono \"Re del blu re del mai\", \"Cos'\u00e8\", \"Assemblea cittadina\", \"L'ossessione di Jack\", \"Far Natale\", \"Povero Jack\" e \"Finale/Reprise\". Inoltre presta la voce al personaggio Jack Skeletron nei dialoghi.\nNel 1995 pubblica l'album, omaggio per i trent'anni di carriera, \"Sulle tracce dell'imperfetto\". A questo lavoro partecipa l'Orchestra dell'Accademia Musicale Italiana diretta e arrangiata dal Maestro Renato Serio, oltre che i musicisti della ritmica (i collaboratori usuali di Renato). Il disco contiene il brano \"I migliori anni della nostra vita\", titolo che sar\u00e0 usato per presentare il cofanetto natalizio contenente i due album \"L'imperfetto\" e \"Sulle tracce dell'imperfetto\". Quest'ultima \u00e8 una delle sue canzoni pi\u00f9 celebri, oltre a essere la sigla iniziale delle varie edizioni del programma \"I migliori anni\" condotto da Carlo Conti.\nNel 1998 Renato pubblica il lavoro discografico \"Amore dopo amore\", che contiene fra le altre canzoni la celebre \"Cercami.\" Risulter\u00e0 essere uno dei dischi pi\u00f9 venduti dell'anno in Italia. L'album \u00e8 stato realizzato dal cantautore e prodotto da Stefano Senesi, Phil Palmer, Stephen W. Tayler e Renato Serio con i musicisti dell'Orchestra Aurora ed arrangiata e diretta dal Maestro Renato Serio con i musicisti della ritmica. Nel 1999, Renato pubblica l'album live \"Amore dopo amore, tour dopo tour\", registrato a Milano, al FilaForum di Assago, il 20 ottobre 1998 da Franco Finetti. I cinque brani inediti, sono stati registrati presso lo Studio Fonop\u00f2li di Roma e sono \"Si sta facendo notte\", \"Che strano gioco \u00e8\", \"Al buio\", \"Il circo\" e \"Il coraggio delle idee\". Il 1\u00ba giugno 1999 partecipa al Pavarotti &amp; Friends, duettando con il tenore sulle note di Il cielo. Nello stesso anno viene pubblicato il singolo \"Il coraggio delle idee/Matti\". Quest'ultima \u00e8 una delle canzoni pi\u00f9 conosciute dal pubblico televisivo, essendo ancora oggi sigla iniziale delle varie edizioni del programma \"Ciao Darwin\".\nAnni Duemila: il nuovo millennio.\nTelevisione, \"La curva dell'angelo\", \"Cattura\", \"Il dono\" e \"Renatissimo!\".\nNel 2000 conduce, in prima serata su Rai 1, il programma \"Tutti gli zeri del mondo\", vestendo i panni dello \"showman\". Nello stesso anno viene accusato di lesioni e minacce nei confronti di un ex dipendente, accusa dalla quale viene assolto cinque anni dopo.\nNel 2001, l'album \"La curva dell'angelo\" lo riporta primo in classifica e alla decima posizione nella classifica annuale degli album pi\u00f9 venduti. Il tour \"Prove di volo\" del 2002 raccoglie mezzo milione di spettatori e ottiene il premio per la migliore tourn\u00e9e dell'anno, conquistando anche un tutto esaurito allo stadio Olimpico di Roma, con oltre 70.000 biglietti venduti. Sempre nello stesso anno si affianca a lui Mariani Mariano suo stretto collaboratore. Il 13 aprile Renato Zero \u00e8 ospite del variet\u00e0 \"Stasera pago io\" condotto da Fiorello, esibendosi in una versione de \"Il carrozzone\" in spagnolo, intitolato \"La carroza\".\nL'album \"Cattura\", presentato per la prima volta in anteprima in diretta radiofonica su Rai Radio 1, al Teatro Eliseo di Roma, esce alla fine del 2003 (7 novembre) e, nel giro di poche settimane, . Contiene \"Magari\", ma anche altri brani quali: \"Come mi vorresti\", \"Figlio\" (dedicata a Roberto, il giovane da lui adottato legalmente proprio quell'anno), \"L'altra sponda\" (in cui si invitano i gay e gli \"esclusi\" a non vergognarsi di s\u00e9 stessi) e il brano \"Naturalmente strano\".\nNel 2004 il giro di concerti \"Cattura il sogno/Il sogno continua\" entra nella classifica Pollstar dei tour di maggior successo a livello mondiale piazzandosi solamente dietro gli U2 con il \"tutto esaurito\" nelle date di San Siro a Milano, del Bentegodi a Verona, del Franchi a Firenze e dell'Olimpico a Roma. Il doppio tutto esaurito allo stadio Olimpico gli fa meritare l'ironico titolo di \"nuovo imperatore di Roma\". Il DVD \"Figli del sogno\", cronaca fedele di quello spettacolo, risulta il pi\u00f9 venduto dell'anno. Il 2 luglio 2005 partecipa al \"Live8\" romano al Circo Massimo, eseguendo \"Cercami\" e \"Nei giardini che nessuno sa\", e duettando con Claudio Baglioni e Laura Pausini sulle note de \"I migliori anni della nostra vita\" davanti a 700.000 persone e in diretta mondiale sui canali BBC e CBS.\nIl 18 novembre, anticipato dal singolo \"Mentre aspetto che ritorni\", esce l'album \"Il dono\", . L'album arriva al primo posto della hit parade e vi rimane fino alla fine del 2005: in sole sei settimane, conquista il quarto posto nella classifica annuale. I successi discografici di Renato Zero degli ultimi anni sono ottenuti senza godere sostanzialmente di passaggi radiofonici: i grandi network, a cui dedica il polemico brano \"Radio o non radio\", non trasmettono infatti i suoi brani.\nSempre nel 2004 \u00e8 l'autore italiano della canzone \"Il nostro festival\", che gareggia al 47\u00ba Zecchino d'Oro. A dicembre viene ricevuto in Vaticano, dove si esibisce nell'aula Paolo VI, eseguendo \"La vita \u00e8 un dono\", canzone dedicata a papa Giovanni Paolo II nonch\u00e9 alla neonata nipotina. Dal 26 dicembre 2005 al 6 gennaio 2006, conduce per dieci serate la trasmissione radiofonica su Radio 2 \"Radio 2 - Renato 0\", in cui ripercorre le tappe pi\u00f9 significative della sua carriera, insieme a molti amici dello spettacolo. Nel febbraio 2006 parte il nuovo tour \"Zeromovimento\", che fa registrare ovunque il tutto esaurito, gi\u00e0 in prevendita, con molte date aggiunte, per venire incontro alle richieste del pubblico, per un totale di 25 serate. Sempre a febbraio, rifiuta il premio alla carriera, che vorrebbero consegnargli sul palco del Festival di Sanremo.\nIl 17 novembre dello stesso anno la Sony Music (casa discografica dell'artista, dopo il primo lungo periodo alla RCA, poi diventata BMG) pubblica la raccolta \"Renatissimo!\", per festeggiare quarant'anni di carriera. L'uscita del cofanetto \u00e8 anticipata dalla diffusione in radio di un singolo inedito: \"Sono innocente\". \"Renatissimo!\" contiene la nuova \"Fammi sognare almeno tu\" e anche la prima e unica versione studio di \"Pi\u00f9 su\". Brano questo fino ad allora disponibile soltanto nell'esecuzione dal vivo, inserita nel doppio album dal vivo \"Icaro\", di cui rappresenta anche il singolo trainante, un doppio lato A con il brano di studio \"Galeotto fu il canotto\", ripreso anche da Mina in \"Mina N\u00ba 0\". Il 16 novembre, primo giorno prima dell'uscita effettiva nei negozi di musica, grazie alle oltre prenotazioni, il cofanetto conta gi\u00e0 tre dischi di platino. \"Renatissimo!\" esce in tre versioni diverse: con copertina color oro, con copertina color argento e in un'edizione limitata, che in pi\u00f9, rispetto alle precedenti, conta nel primo dei tre dischi le versioni remix, a uso dei DJ, mai pubblicate su CD, di \"Mi vendo\" e \"Morire qui\". In sole sei settimane, la raccolta diventa il quinto album pi\u00f9 venduto in Italia nel 2006.\nA fine febbraio vengono presentati al Festival di Sanremo due brani con testo di Renato Zero: \"Nel perdono\" (cantata da Al Bano, nella sezione \"Campioni\") e \"La vita subito\" (cantata da Jasmine, nella categoria \"Giovani\"). Lo stesso Zero sale sul palco dell'Ariston come ospite: si esibisce, a notte inoltrata, con uno share di oltre il 60% (quasi sei milioni di spettatori), il pi\u00f9 alto di tutto il festival escluse le premiazioni dei vincitori. Nonostante la scarsa pubblicit\u00e0 e il fatto che il tour arrivi a un solo anno dal precedente, \"MpZero\" si rivela un successo.\nA gennaio 2008, la Universal ristampa su DVD la VHS uscita nel 1991: \"Zero 40 Live\". Nonostante si tratti di un vecchio filmato, peraltro messo in vendita senza alcuna pubblicit\u00e0, . Nell'aprile 2008, Zero lancia la sua prima linea di occhiali \"Nero d'Autore\". A settembre partecipa a \"Carr\u00e0mba che fortuna\", annunciando la prossima uscita di un nuovo album nel segno dell'amore. In edicola, a partire dal 25 agosto 2008, per 6 luned\u00ec con la rivista \"TV Sorrisi e Canzoni\" viene pubblicata una raccolta dedicata a Renato Zero formata dai 6 album degli anni settanta \"No! Mamma, no!\", \"Invenzioni\", \"Trapezio\", \"Zerofobia\", \"Zerolandia\" ed \"EroZero\".\nIndipendenza discografica con \"Presente\" e lo \"ZeroNoveTour\".\nIl 29 gennaio 2009 viene ufficializzata la notizia: il nuovo album di Renato Zero uscir\u00e0 il 20 di marzo e conterr\u00e0 17 brani inediti. A met\u00e0 febbraio viene rivelato il titolo del nuovo album, \"Presente\". Il 9 marzo il singolo \"Ancora qui\" viene trasmesso in esclusiva sul sito web del \"Corriere della Sera\", per essere poi trasmesso dalle radio a partire dal 13 marzo. Negli stessi giorni viene girato il videoclip del brano, che vede la partecipazione di celebrit\u00e0 quali Paola Cortellesi, Massimo Ghini, Asia Argento, Giorgio Panariello e altri.\nLa novit\u00e0 di \"Presente\" \u00e8 che Zero lancia il \"self made disco\": per il nuovo lavoro ha scelto, dopo il divorzio dalla Sony, di non affidarsi ad alcuna casa discografica per la distribuzione dei suoi dischi. \"Presente\" entra direttamente al primo posto in classifica con il triplo disco di platino conquistato in soli sette giorni. L'album \"Presente\" si piazza in seconda posizione nella classifica annuale degli album pi\u00f9 venduti del 2009 dietro a Tiziano Ferro, vendendo circa 700\u00a0000 copie.\nIl 20 giugno 2009 Renato Zero \u00e8 organizzatore di un concerto allo Stadio Olimpico di Roma in favore dei terremotati del terremoto dell'Aquila del 2009. All'iniziativa benefica, intitolata \"Corale per il popolo d'Abruzzo\", assistono 32.000 spettatori, e prendono parte, oltre a Renato Zero, Claudio Baglioni, Pino Daniele, Gigi D'Alessio, Fiorella Mannoia e tanti altri cantanti affiancati da alcune star della televisione. Il 3 ottobre 2009 il talk-show \"Che tempo che fa\" gli dedica un'intera puntata speciale per inaugurare la settima stagione del programma.\nDa ottobre parte il suo nuovo tour, lo \"ZeroNoveTour\". Passando da 10 a 30 date, aumentate per il gran numero di richieste da parte del pubblico, l'artista si esibisce in tutta Italia, partendo dal Palasport di Acireale (16 ottobre) e concludendo gli spettacoli a Roma al PalaLottomatica, per la fine del 2009 (21-22 dicembre). Il 10 dicembre 2009, in occasione della giornata del Premio Videoclip Italiano, Renato Zero riceve il premio per l'arte videomusicale. Il 9 maggio 2010 \u00e8 ospite a \"Domenica in\" nel segmento condotto da Pippo Baudo per presentare il DVD \"Presente ZeroNoveTour\".\nAnni 2010.\n2010-2011: \"Sei Zero\" e le raccolte \"Segreto amore\" e \"Puro spirito\".\nL'11 maggio 2010 esce \"Presente ZeroNoveTour\" che testimonia fedelmente lo spettacolo tenutosi al Forum di Assago l'11 e 12 dicembre. Il concerto entra direttamente al primo posto della classifica dei dvd pi\u00f9 venduti della settimana (Music Charts\u00a0\u2013 Gfk Retail And Technology) mentre \"Presente\", in allegato all'interno della confezione, risale la classifica di vendita dei dischi posizionandosi al secondo posto, riuscendo a stabilire il record di un album per un numero di settimane in classifica, battendo \"Zerofobia\", e l'unico ad aver conquistato il disco di diamante..\nA fine mese fa molto scalpore un'intervista al \"Corriere della Sera\", in cui dichiara che presto uscir\u00e0 una canzone in cui risponder\u00e0 definitivamente alle domande sul suo orientamento sessuale.\nDal 29 settembre al 9 ottobre dello stesso anno ha tenuto una serie di otto concerti-evento dal titolo \"Sei Zero\", svoltisi in Piazza di Siena a Roma, per festeggiare il suo sessantesimo compleanno. In 11 giorni totalizza oltre 100\u00a0000 spettatori paganti.\nIl 4 novembre sono state pubblicate le ristampe rimasterizzate di quattro album da anni fuori catalogo: \"Tregua\" (1980), \"Artide Antartide\" (1981), \"Via Tagliamento 1965/1970\" (1982) e \"Prometeo\" (1991).\nIl 16 novembre \u00e8 uscita la raccolta \"Segreto amore\", che contiene tredici brani d'amore incisi tra il 1982 e il 2003 e due inediti: \"Segreto amore\" e \"Roma\", presentata per la prima volta nei concerti \"Sei Zero\".\nIl 18 dicembre su Canale 5 \u00e8 stato trasmesso un riassunto dei concerti \"Sei Zero\" in prima serata con la regia di Roberto Cenci, che ha registrato 4.118.000 telespettatori e uno share del 19,5% battendo tutte le altre reti.\nIl 10 maggio 2011 \u00e8 uscito il triplo DVD \"Sei Zero\" che testimonia le otto serate dell'omonimo concerto. Oltre ai DVD il cofanetto contiene un diario di circa 200 pagine che testimonia i sessant'anni del cantautore. Il giorno dell'uscita viene proiettato in dieci cinema di altrettante citt\u00e0 italiane e in pochi giorni si piazza subito al primo posto della classifica ufficiale dei DVD pi\u00f9 venduti in Italia.\nNello stesso anno ha vinto, nell'ambito del Festival dell'inquietudine di Finalborgo, il premio \"Inquieto dell'anno 2010\" con questa spiegazione: \"Il cantante romano \u00e8 inquietamente protagonista del panorama musicale italiano\",\nRenato \u00e8 stato premiato ai Wind Music Awards 2011 ricevendo il disco di platino per l'album \"Segreto amore\" e anche un premio per il \"Sei Zero\" che diventer\u00e0 il DVD pi\u00f9 venduto del 2011.\nNel mese di novembre sono stati ripubblicati due album fuori catalogo in versione rimasterizzata: \"Zero\" (1987) e \"Voyeur\" (1989).\nNello stesso mese si \u00e8 diffuso nel web il backstage del videoclip dell'annunciato nuovo singolo \"Sorridere sempre\". Il 29 novembre esce un \"best of\" intitolato \"Puro spirito\" che a differenza della precedente raccolta ha come filo conduttore l'ironia e spiritosaggine. Viene inserito anche l'inedito \"Testimone\".\nIl 20 dicembre si \u00e8 esibito per beneficenza al \"105 Stadium\" di Genova insieme ad altri grandi della musica italiana ed il ricavato fu devoluto agli alluvionati vittime dell'alluvione di Genova del 4 novembre 2011.\nIl 22 settembre 2012 ha fatto parte del cast dei 14 big che hanno aderito al concerto per i terremotati d'Emilia \"Italia Loves Emilia\" che si \u00e8 tenuto a Campovolo in Reggio Emilia, e ha cantato: \"Cercami\", \"Resisti\", \"I migliori anni della nostra vita\" e \"Amico\". Quest'ultima \u00e8 stata cantata in un'inedita versione reggae insieme con Jovanotti.\n2013-2015: Il ritorno con il progetto \"Amo\" e l'esperimento della mostra ZERO.\nNei primi mesi del 2013, a distanza di quattro anni dall'ultimo album di inediti, venne ufficializzato sul web che Renato avrebbe pubblicato un nuovo disco completamente diverso dai precedenti e dal respiro internazionale, definendolo il lavoro pi\u00f9 ambizioso della sua carriera: il 5 dicembre venne rivelato che il cd \u00e8 stato registrato tra Italia, Londra e Budapest con la collaborazione di Trevor Horn nel ruolo di produttore principale e dei musicisti Micky Feat, Geoff Dugmore, Greg Burk per la produzione londinese e Lele Melotti, Paolo Costa e Danilo Madonia per la produzione italiana. Phil Palmer \u00e8 chitarrista in tutte le sessioni; il 22 gennaio Discoteca Laziale rivel\u00f2 ufficialmente il titolo, la tracklist e la copertina..\nIl 1\u00ba marzo usc\u00ec il singolo \"Chiedi di me\", che anticipava l'uscita dell'album \"Amo - Capitolo I\" prevista per il 12 marzo.\nIl 4 marzo si esib\u00ec come ospite al concerto organizzato da Rai Uno per celebrare quello che sarebbe stato il settantesimo compleanno del cantautore Lucio Dalla. Qui ha cantato in ordine \"L'anno che verr\u00e0\" (in duetto con Gianni Morandi) e l'inedito del nuovo album \"Lu\"; il 16 marzo, invece, fu ospitato nel programma televisivo \"I migliori anni\" condotto da Carlo Conti dove per un'ora (detta \"Ora Zero\") present\u00f2 il suo nuovo album Amo, parlando anche della sua carriera.\nIl 27 aprile al PalaLottomatica di Roma parte il nuovo tour, Amo in Tour.\nIl 3 giugno partecipa alla settima edizione dei Wind Music Awards presentando una versione disco del singolo Chiedi di me con alcune modifiche anche nel testo che fa da sigla di apertura della serata. Contestualmente viene premiato da Loredana Bert\u00e8. L'8 giugno \u00e8 stato ospite alla serata benefica, in onda su Rai 1 condotta da Carlo Conti, Con il cuore - Nel nome di Francesco.\nIl 9 settembre viene ufficializzato che il secondo capitolo di \"Amo\", sar\u00e0 pubblicato il 29 ottobre, su etichetta Tattica e distribuzione Indipendente Mente. Il nuovo disco contiene 15 tracce e viene anticipato dal singolo \"Nessuno tocchi l'amore\", in rotazione radiofonica da fine settembre.\nIl 26 novembre \u00e8 in uscita il cofanetto \"Amo - Capitolo III\" contenente il primo e il secondo capitolo di Amo, un poster/puzzle, la spiegazioni di tutti e 29 i brani contenuti nei due capitoli (denominato \"Renato racconta\") e altro materiale inedito.\nA partire dal luglio 2014 si comincia a parlare di un ritorno di Renato con \"importanti news\". Viene poi comunicato tramite gli account ufficiali sui social che le suddette news arriveranno il 30 settembre 2014, giorno del compleanno del cantante romano.\nLo stesso giorno viene rivelato, attraverso l'hashtag \"#ritornoazero\" sui profili Twitter di Renato e dello scrittore Vincenzo Incenzo che il progetto \u00e8 una mostra, intitolata ZERO, che si terr\u00e0 presso \"La Pelanda - Centro di Produzione Culturale\" in collaborazione con il MACRO - Museo d'Arte Contemporanea Roma, dal 18 dicembre 2014 al 22 marzo 2015.\nIl 29 ottobre 2014 l'Associazione Culturale Fonopoli, di cui il cantautore \u00e8 Presidente onorario, lancia il bando di concorso intitolato \"ZERO in letteratura\" che ha come fine promuovere e valorizzare i contenuti, le strutture e il valore sociale dei testi di Renato Zero. La partecipazione \u00e8 riservata alle scuole secondarie di secondo grado di Roma e prevede l'analisi testuale di una delle canzoni proposte. Alla Scuola dove risulter\u00e0 iscritto il vincitore e allo stesso verr\u00e0 erogato un premio di 1000\u20ac che sar\u00e0 consegnato dallo stesso Zero durante la cerimonia di premiazione.\nNel marzo 2015 viene annunciata la sua partecipazione al talent show di Maria De Filippi: \"Amici 14\". Sar\u00e0 il giudice nella prima puntata del programma insieme a Francesco Renga e Sabrina Ferilli. Ritorna ad Amici 14 come ospite nella puntata del 30 maggio 2015 duettando con la band della squadra blu, capitanata da Elisa, The Kolors.\nIl 4 agosto 2015 \u00e8 ospite al concerto di Andrea Bocelli tenutosi al Teatro del Silenzio di Lajatico. Per quest'occasione Renato ha duettato con Bocelli sulle note de \"Il carrozzone\" ed ha poi eseguito da solo il brano \"Morire qui\".\n2016: \"Alt\".\nNel mese di ottobre la sua pagina Facebook rivela che il lungo silenzio discografico sta per terminare; viene infatti pubblicata la foto di uno studio di registrazione accompagnata dalla didascalia: \"tempo di tornare dalla gente mia\", frase tratta dal brano del 1993 \"Il ritorno\".\nIl 12 gennaio 2016 viene confermata la sua partecipazione alla serata finale del Festival di Sanremo 2016, in qualit\u00e0 di super ospite. Durante l'esibizione esegue un medley: \"La favola mia\"/\"Pi\u00f9 su\"/\"Amico\"/\"Nei giardini che nessuno sa\"/\"Cercami\"/\"Il cielo\"/\"I migliori anni della nostra vita\" e su richiesta di Carlo Conti esegue due versioni di \"Triangolo\" e \"Mi vendo\". Infine rivela il titolo del 28\u00ba album in studio \"Alt\", in uscita l'8 aprile 2016, ed esegue il brano inedito \"Gli anni miei raccontano\".\nIl 2 marzo \u00e8 stato pubblicato per il download digitale il primo singolo estratto da \"Alt\", ovvero \"Chiedi\", e il 4 marzo, con una breve anticipazione di qualche giorno prima viene caricato il videoclip ufficiale sul canale YouTube dell'artista. Non appena viene pubblicato su iTunes, il singolo arriva subito al primo posto del sito per download scaricati nel giro di poche ore.\nDall'1 al 3 giugno 2016 si esibisce all'Arena di Verona con \"Alt - Arena arrivo!\" ricevendo grandi consensi di pubblico e critica e rispolverando brani del passato molto affini al genere di testi dell'ultimo lavoro \"Alt\", alcuni di questi ripescati nel suo vasto repertorio sono \"I nuovi santi\" e \"Figli della guerra\". Nel corso dei tre concerti, il cui \u201cmeglio di\u201d viene trasmesso su Rai 1 il 17 settembre, Zero propone all'inizio dei medesimi un brano inedito dal titolo \"Non dimenticarti di me\" dedicato chiaramente a tutti i suoi fans che da tantissimi anni lo seguono in tutte le sue tourn\u00e9e.\nNel giugno 2016, nel corso di fugaci apparizioni in radio per continuare a promuovere il disco, l'artista comunica che in autunno 2016 partir\u00e0 la tourn\u00e9e ufficiale del disco, dove verranno toccate le maggiori citt\u00e0 tra cui Milano, Bologna e Roma. Segue una improvvisata sorpresa nei giorni successivi in cui su un balcone di una casa di Trastevere canta il nuovo singolo \"Rivoluzione\" vestito con un cilindro in cui invita ancora una volta i giovani a ribellarsi nell'anonimato in cui rischiano di cadere, facendo prevalere sempre le loro idee di novit\u00e0. L'11 luglio 2016 la FIMI certifica \"Alt\" disco di platino.\nI tre concerti disputati a giugno all'Arena di Verona vengono utilizzati per un cofanetto che comprende due CD e un DVD contenenti il meglio di questo spettacolo. Il titolo dell'opera \u00e8 \"Aren\u00e0 - Renato Zero si racconta\". il 29 dicembre arriva in edicola Zero Collection, una raccolta del cantante distribuita da Sorrisi e Canzoni TV, contenente 12 DVD con la videografia inedita e completa che celebra il cantante, ripercorrendo dagli inizi tutta la sua carriera.\n2017-2018: \"Zerovskij...Solo per Amore / Alt in Tour / Mille\" e \"Uno Zero\".\nA luglio debutta \"Zerovskij\", un progetto di \"teatro totale\" al Centrale del Foro Italico di Roma per poi proseguire al Teatro del Silenzio di Lajatico, all'Arena di Verona e al Teatro Antico di Taormina. Il tour \u00e8 stato preceduto da un doppio album di inediti, uscito 12 maggio 2017, intitolato \"Zerovskij...Solo per amore\"\nNel corso del 2018 vengono pubblicati due cofanetti live, il primo, \"Zerovskij solo per amore live\" che raccoglie i momenti pi\u00f9 salienti del live in due cd, con un'anteprima nelle sale cinematografiche del concerto a met\u00e0 marzo 2018 e visto il successo anche ad inizio aprile 2018.\nIl secondo cofanetto si intitola \"Alt in tour\" ed esce a novembre 2018 e raccoglie il meglio della tourn\u00e9e del 2016/2017 (pi\u00f9 precisamente il 7 gennaio 2017 al Forum di Assago MI) in due cd, un DVD e un bluray.\nNel corso degli ultimi mesi del 2018 annuncia l'uscita di una raccolta (\"Mille e Uno Zero\") composta da 33 uscite settimanali attraverso TV Sorrisi e Canzoni. Essa comprende tutta la discografia del cantautore romano completamente rimasterizzata; vi sono, inoltre, alcuni inediti e rarit\u00e0 varie mai inserite nel supporto digitale.\n2019: \"Zero il folle\".\nAd inizio 2019, Zero vola a Londra, dal produttore Trevor Horn, gi\u00e0 partecipe nella realizzazione di \"Amo\" (2013), per realizzare il nuovo lavoro \"Zero il folle\", uscito il 4 ottobre 2019 e seguito da un tour. L'album \u00e8 anticipato, ad inizio maggio, dal singolo \"Mai pi\u00f9 da soli\". Il videoclip del singolo, girato a Londra, \u00e8 diretto da Gaetano Morbioli. Il 30 agosto sui canali ufficiali di Zero \u00e8 stata annunciata l'uscita dell'album per il 4 ottobre 2019, mentre l'11 settembre 2019 Zero \u00e8 stato protagonista di copertina su Vanity Fair dove ha svelato delle anticipazioni sul nuovo lavoro. Il 13 settembre \u00e8 stato pubblicato il singolo \"La Vetrina\", estratto dal nuovo disco.\nAnni 2020.\n2020: Covid-19 / Farnesina / Zerosettanta.\nRenato Zero in occasione del lockdown per il COVID-19 collabora gratuitamente con il Ministero degli Esteri per diffondere nel mondo un messaggio video di promozione della cultura italiana assieme ad Andrea Bocelli, Alberto Angela, Mezzotono, Tiziano Ferro, Massimo Ranieri, Mario Biondi, Noa, Gilberto Gil, Paolo Conte, Uto Ughi.\nIl 18 settembre esce il primo singolo, dal titolo \"L'angelo ferito\", tratto dal suo ultimo album di inediti \"ZeroSettanta\" (volumetre).\nIl 29 settembre 2020 il cantante \u00e8 tornato in TV, su Canale 5, per festeggiare il suo 70 esimo compleanno, con la registrazione della tappa milanese del tour \"Zero il Folle in Tour\".\nIl 23 ottobre 2020 esce il secondo singolo \"L'amore sublime\" tratto dall'album di inediti \"ZeroSettanta\" (volumedue), mentre il 20 novembre \u00e8 stata la volta del terzo singolo \"C'\u00e8\", presentato per la prima volta in tv a Domenica In il 29 novembre, e tratto dall'album \"ZeroSettanta\" (volumeuno).\nIl 29 gennaio 2021 viene pubblicato \"La logica del tempo\", il quarto estratto dall'album in studio \"ZeroSettanta\" e secondo dal volume due.\nL\u20198 giugno seguente ad Assisi conduce \"Con il cuore - Nel nome di Francesco\" insieme a Carlo Conti e Massimo Ranieri.\nVita privata.\nNel 2003 ha adottato un figlio, Roberto Anselmi Fiacchini, che lo ha reso nonno di due nipoti, alle quali nel 2020 ha dedicato, all'interno di \"Zerosettanta - Volumedue,\" il brano \"La Mia Carezza\".\nNel corso degli anni l\u2019artista si \u00e8 , tendenza che si \u00e8 tradotta nelle relative speculazioni sulla sua omosessualit\u00e0, mai confermata dall'artista, che si \u00e8 sempre reso ambiguo agli occhi del pubblico. L'unica eccezione fu in seguito alla pubblicazione dell'album \"Segreto amore\" (2010), quando l'artista romano ha dichiarato di essere eterosessuale. Le uniche relazioni ufficiali sono state con la sua segretaria Lucy Morante e con Enrica Bonaccorti.\nRenato Zero \u00e8 molto legato al promontorio dell'Argentario, dove possiede una residenza. Gli piace andare l\u00ec quando cerca l\u2019ispirazione, ed infatti alcuni dei suoi album sono stati registrati l\u00ec, grazie a uno studio mobile. Ama dire che il mare dell'Argentario lo aiuta a creare.\nNel 2005 Zero cant\u00f2 nell'Aula Nervi, durante la trasmissione \"Concerto in Vaticano\" presentato da Gerry Scotti, in presenza del pontefice Benedetto XVI. La canzone presentata si intitolava \"La vita \u00e8 un dono\" ed era dedicata al Papa da poco deceduto Giovanni Paolo II.\nAttivit\u00e0 filantropica.\nRenato Zero ha sempre promosso azioni di filantropia e solidariet\u00e0 a partire dall'epoca del tendone di Zerolandia che ha dato origine alla sua prima etichetta indipendente, chiamata appunto Zerolandia, che ha aiutato molti giovani artisti. Famosi anche il progetto di Fonopoli (nome anche della sua casa discografica, fino all'avvento della Tattica, l'etichetta attuale), un'associazione no-profit per un progetto mai realizzato della \"cittadella della musica\". Noto \u00e8 anche il suo impegno per la prevenzione dei disagi giovanili, come la droga, per il recupero dei tossicodipendenti, per gli ospiti delle case di riposo e degli ospedali (a cui ha dedicato il videoclip di \"Nei giardini che nessuno sa\") e i bambini degli orfanotrofi. Ha partecipato a numerose iniziative e maratone televisive di raccolta fondi, come per la ricerca sul cancro o quella di Telethon sulle malattie genetiche, e in favore delle vittime dei terremoti dell'Aquila e dell'Emilia. Ha girato uno spot per la sicurezza stradale e uno a favore delle attivit\u00e0 dei frati francescani di Assisi. \u00c8 stato uno dei numerosi firmatari del manifesto della Comunit\u00e0 di Sant'Egidio contro la pena capitale che ha sostenuto, con altre associazioni, la Moratoria universale della pena di morte del 2007.\nRapporto con il pubblico.\nI fan del cantante sono definiti \"sorcini\", sostituendo la definizione data all'inizio della carriera di \"zerofolli\".\nIl termine nacque nei primi anni ottanta, a Marina di Pietrasanta, quando, osservando i fan che lo attorniavano coi motorini, lui esclam\u00f2: \u00abSembrano tanti sorci\u00bb. Da quel momento, per analogia, \u00e8 diventato \"il re dei sorcini\". Molti brani sono dedicati a loro. Nel 1981, ai suoi fan l'artista dedic\u00f2 il brano \"I figli della topa\", inserito all'interno di \"Artide Antartide\" e l'anno successivo organizz\u00f2 le \"Sorciadi\" presso lo Stadio Eucalipti a Roma, partecipando di persona alla premiazione dei vincitori. Anche nell'album \"Cattura\" il cantante dedic\u00f2 un brano ai suoi fan: \"A braccia aperte\".\nControversie.\nNel 2010, Renato Zero ha ricevuto un avviso di garanzia dalla Procura di Napoli per evasione fiscale per circa 2 milioni di euro depositati in una banca nel Principato di Monaco.. L'inchiesta \u00e8 nata dalle indagini sulla commercialista del cantante, Stefania Tucci moglie di Gianni De Michelis e condannata per truffa."}
{"id": "2281491", "revid": "149727", "url": "https://it.wikipedia.org/wiki?curid=2281491", "title": "Filovia di Sanremo", "text": ""}
{"id": "2281492", "revid": "149727", "url": "https://it.wikipedia.org/wiki?curid=2281492", "title": "Filovia dei Fiori", "text": ""}
{"id": "2281493", "revid": "149727", "url": "https://it.wikipedia.org/wiki?curid=2281493", "title": "Filovia della Riviera dei Fiori", "text": ""}
{"id": "2281494", "revid": "1149807", "url": "https://it.wikipedia.org/wiki?curid=2281494", "title": "Gran Premio del Sudafrica 1984", "text": "Il Gran Premio del Sudafrica 1984 \u00e8 stata la seconda prova della stagione 1984 del Campionato mondiale di Formula 1. Si \u00e8 corsa sabato 7 aprile 1984 sul Circuito di Kyalami. La gara \u00e8 stata vinta dall'austriaco Niki Lauda su McLaren-TAG Porsche; per il vincitore si tratt\u00f2 del ventesimo successo nel mondiale. Ha preceduto sul traguardo il compagno di scuderia, il francese Alain Prost, e il britannico Derek Warwick su Renault. Per quest'ultimo si tratt\u00f2 del primo podio in una gara valida per il mondiale di F1.\nVigilia.\nAspetti tecnici.\nL'altitudine del sito nel quale si trovava il circuito, 1700 metri sul livello del mare, rendeva meno problematico il consumo di carburante, che rappresentava la sfida tecnica pi\u00f9 importante della stagione. I tecnici avevano infatti calcolato che la rarefazione dell'aria consentiva un risparmio di benzina del 10%, rispetto a una gara disputata al livello del mare.\nAspetti sportivi.\nLa tenuta della gara, che era stata spostata, in calendario, da ottobre ad aprile, fu in dubbio. Lo sponsor \"Sun Hotels\" decise di non sostenere pi\u00f9 il gran premio, che venne salvato dall'arrivo di un nuovo finanziatore, la \"National Panasonic\". Anche la situazione del circuito era critica, tanto che la gara pot\u00e9 tenersi solo grazie a una deroga concessa dalla FISA, che impose il rifacimento della zona dei \"box\", quale condizione del permanere della gara in calendario, per la stagione 1985. A novembre 1983 la FISA aveva anche deciso di posticipare l'inizio della stagione al 25 marzo, col Gp del Brasile, al fine di spostare ad aprile, la seconda gara, quella del Sudafrica, per dare pi\u00f9 tempo, agli organizzatori di quest'ultima, di sistemare la pista. Il calendario venne confermato il 24 novembre.\nQualifiche.\nResoconto.\nKeke Rosberg su Williams-Honda ottenne il miglior tempo, nella prima giornata di prove. Il finlandese, che abbass\u00f2 il record in prova di quasi un secondo e due decimi, precedette di poco pi\u00f9 di un decimo Nelson Piquet (che tocc\u00f2 i 321 km/h sul rettilineo), e di quattro decimi e mezzo Patrick Tambay. Le due Ferrari di Michele Alboreto e Ren\u00e9 Arnoux chiusero staccate di due secondi, a causa di gravi problemi di aderenza. Johnny Cecotto, della Toleman, fu autore di un'uscita di pista, in piena velocit\u00e0, nella parte bassa del tracciato. La vettura fu distrutta ma il pilota rimase incolume. Nella prima giornata, i due piloti della RAM, Philippe Alliot e Jonathan Palmer, non presero parte alle prove, per dei problemi tecnici ai rispettivi motori.\nAl venerd\u00ec Nelson Piquet, grazie al nuovo record del tracciato, colse la \"pole position\", la nona in carriera nel mondiale, relegando Rosberg in seconda posizione. Nigel Mansell, grazie anche a delle speciali turbine \"Garrett\", scal\u00f2 terzo, precedendo cos\u00ec Tambay. Anche l'altro pilota della Brabham, Teo Fabi, fu competitivo, cogliendo il sesto tempo. Migliorarono di poco le Ferrari, con Alboreto che conquist\u00f2 la quinta fila. I problemi di aderenza erano stati in parte risolti, ma la scuderia italiana scontava una minor velocit\u00e0 di punta, tanto che vennero poste in causa le turbine \"KKK\", che meglio si adattavano al motore BMW. Anche l'assenza della Ferrari ai test precampionato, svolti a Kyalami a marzo, venne considerata un'altra causa della mancanza di prestazione per la casa di Maranello.\nRisultati.\nI risultati delle qualifiche furono i seguenti:\nWarm up.\nResoconto.\nDurante il warm-up, il pilota della Osella, Piercarlo Ghinzani usc\u00ec di pista alla curva \"Jukskei Kink\", a circa 260 km/h; l'impatto fu violentissimo, tanto che la sua vettura si spezz\u00f2 in due tronconi mentre, il carburante fuoriuscito, prese fuoco, con le fiamme che avvolsero l'abitacolo. La tragedia venne evitata grazie al tempestivo intervento dei soccorsi e di un coraggioso commissario che riusc\u00ec a estrarre il pilota dall'abitacolo. Ghinzani fu portato prima nel centro medico del circuito, poi in un ospedale di Johannesburg, dove gli furono riscontrate lievi ustioni alle mani e al volto. Al suo posto partecip\u00f2 alla gara Thierry Boutsen, unico pilota che aveva mancato la qualificazione.\nGara.\nResoconto.\nAl via del giro di ricognizione Alain Prost fu costretto a lasciare la sua vettura, per problemi tecnici all'alimentazione, e fu costretto prendere il muletto, regolato per Niki Lauda. Il francese si schier\u00f2 al via dalla corsia dei box.\nIn griglia Riccardo Patrese e Philippe Alliot fecero segno di alcuni problemi sulle rispettive monoposto. La procedura di partenza venne interrotta, e la direzione di gara accorci\u00f2 la corsa di un giro, come era gi\u00e0 accaduto nel gran premio precedente.\nAl via Nelson Piquet manc\u00f2 una marcia, facendosi passare da Keke Rosberg; anche Nigel Mansell pass\u00f2 il brasiliano, ma subito, un problema al motore lo fece retrocedere a centro gruppo. Seguivano Niki Lauda, Teo Fabi, le due Renault di Derek Warwick e Patrick Tambay, poi Elio De Angelis, Jacques Laffite e Michele Alboreto. Al termine del primo giro, sul rettilineo dei box, Piquet pass\u00f2 Rosberg per il primo posto, Fabi Lauda, per il secondo, e Alboreto Laffite, per l'ottavo.\nFabi pass\u00f2 il giro seguente anche Rosberg: due Brabham si trovarono cos\u00ec nei primi due posti del gran premio; al quarto giro Rosberg cedette la terza posizione a Lauda. L'austriaco press\u00f2 per alcuni giri Fabi, facendogli consumare le gomme. Nel corso del decimo passaggio lo sorpass\u00f2, infine, alla \"Leeukop\". Il pilota italiano cambi\u00f2 gli pneumatici il giro seguente ma, al giro 20, fu poi costretto all'abbandono per un guasto del turbo.\nLauda inizi\u00f2 a pressare anche Piquet, mentre Rosberg, ora terzo, guidava il plotone di altri piloti, con Derek Warwick che non aveva lo spunto sufficiente per tentare un sorpasso. Nelson Piquet cambi\u00f2 gli pneumatici, al giro 21: Niki Lauda scalava cos\u00ec in testa. Piquet era sceso sesto, dietro a Rosberg, e le due Renault ed Elio De Angelis. Il brasiliano pass\u00f2 subito De Angelis, mentre, dietro al pilota della Lotus, c'era Alain Prost che, pur partito dalla corsia dei box, aveva rapidamente scalato la classifica. Il francese, al giro 25, pass\u00f2 anche De Angelis.\nGrazie alle gomme nuove, Nelson Piquet recuper\u00f2 su Tambay e Warwick, e poi su Rosberg: al giro 25 il pilota della Brabham era nuovamente secondo. Un giro dopo Prost pass\u00f2 anche Tambay, scalando quinto. Il pilota della Renault cedette ancora, a De Angelis, al ventottesimo giro. Nello stesso giro ci fu il ritiro di Johnny Cecotto, che era sedicesimo, a causa dello scoppio di una gomma anteriore. Il venezuelano riusc\u00ec a governare la sua Toleman, senza subire danni.\nAl giro 29 dovette abbandonare, ancora per un problema al turbo, l'unica Brabham rimasta in gara, quella di Piquet. Rosberg si trov\u00f2 di nuovo secondo, con alle spalle per\u00f2 Alain Prost, che aveva passato anche Warwick. Prost si ferm\u00f2 ai box, per la sostituzione degli pneumatici, al giro 31, cos\u00ec come Patrick Tambay. Rientrarono in pista, ruota a ruota, con Prost nono e Tambay decimo. Niki Lauda attese il trentaquattresimo passaggio per il suo cambio gomme: rientr\u00f2 in pista ancora primo, ma rischi\u00f2 subito un testacoda, a causa della temperatura, ancora basse, degli pneumatici.\nSi infiamm\u00f2 la lotta per la seconda posizione, tra Keke Rosberg, Derek Warwick e Elio De Angelis. Jacques Laffite strapp\u00f2 la quinta posizione ad Alboreto. Roberg si ferm\u00f2 al giro 39, rientrando alle spalle di Prost e Tambay. Un giro dopo anche Warwick effettu\u00f2 la sosta per il cambio gomme; rientr\u00f2 nono, dietro a Tambay. De Angelis si ritrovo cos\u00ec al secondo posto, alle spalle di Lauda. Dietro al pilota italiano c'erano Laffite, Alboreto, Prost, Arnoux e Mansell. De Angelis attese fino al giro 40 per la sua sosta. Torn\u00f2 in pista nono. Un giro dopo abbandon\u00f2 il gran premio Ren\u00e9 Arnoux.\nTra il giro 42 e 43 Alain Prost pass\u00f2 Michele Alboreto e Jacques Laffite, portandosi al secondo posto. Al giro 44 Warwick pass\u00f2 Tambay, suo compagno di squadra, per il sesto posto. Elio De Angelis rientr\u00f2 ai box, per un problema tecnico. Dietro al duo della McLaren, si trovarono cos\u00ec Jacques Laffite, Alboreto, Mansell, Warwick e Tambay.\nDerek Warwick pass\u00f2 Mansell, al giro 47, mentre Tambay, a causa del degrado degli pneumatici, fu costretto a una nuova sosta, che lo allontan\u00f2 dalla zona dei punti. Al giro 51 Warwick pass\u00f2 anche Alboreto: le due vetture si trovarono pari alla \"Kink\", il pilota milanese resistette ma, alla \"Crowthorne\", il britannico sfrutt\u00f2 la miglior traiettoria, e pass\u00f2 davanti. Nigel Mansell e Keke Rosberg si ritirarono al giro 52. Ayrton Senna entr\u00f2 in zona punti, sesto.\nIl brasiliano della Toleman venne per\u00f2 presto passato da Patrick Tambay. Al cinquantaseiesimo giro una foratura costrinse Warwick, quarto, a un nuovo stop ai box. Rientr\u00f2 in gara sesto. Senna, limitato, per buona parte di gara, da un gusto dello sterzo, cedette diverse posizioni, scalando decimo.\nAl giro 61 Laffite perse la ruota anteriore destra alla \"Barbeque\"; Alboreto si trov\u00f2 terzo, ma per poco, venendo passato da Patrick Tambay, dopo un solo giro. Al sessantaquattresimo giro Alboreto cedette anche la quarta piazza, a Warwick. La gara di Tambay, terzo, s'interruppe al giro 67, per mancanza di benzina. Warwick si trov\u00f2 terzo, davanti ad Alboreto, Patrese, De Cesaris e Senna.\nAnche la gara di Michele Alboreto fin\u00ec con un ritiro: la settantaduesimo passaggio il pilota della Scuderia Ferrari dovette abbandonare, per un problema all'iniezione.\nNiki Lauda vinse, per la ventesima volta nel mondiale (la prima dal Gran Premio di Gran Bretagna 1982), davanti ad Alain Prost, unici piloti a pieni giri. Fu la terza doppietta per la McLaren, nella storia del campionato. Derek Warwick, terzo, colse il primo podio, mentre Ayrton Senna, sesto, colse il primo punto iridato.\nRisultati.\nI risultati del gran premio furono i seguenti:\nDecisioni della FISA.\nLa FISA sottopose a verifica tecnica le due monoposto della McLaren, al termine della gara. Il delegato della Federazione, Gabriele Cadringher, scopr\u00ec all'interno dei serbatoi decine di piccole sfere di plastica, che galleggiavano nel carburante. Il progettista, John Barnard, si giustific\u00f2 affermando che aveva commesso un errore nel progettare della vettura, tanto da dover rimontare, sulla vettura, il serbatoio dell'anno precedente. Siccome tale serbatoio era diventato, per le modifiche regolamentari avvenute nel frattempo, non pi\u00f9 ammesso, in quanto troppo capiente, si era deciso di limitare la capacit\u00e0 dello stesso, inserendovi delle capsule di plastica. La scuderia inglese si difese sottolineando come altre scuderie avevano limitato la capacit\u00e0 dei serbatoi, inserendovi delle barrette in caucci\u00f9, come la Renault. Cadringher ipotizz\u00f2 che tali capsule potessero restringersi di volume, per effetto del gas, consentendo alla McLaren di caricare pi\u00f9 carburante di quanto ammesso. Venne per\u00f2 dimostrato che contenevano solo aria, e per tale ragione le vetture vennero considerate regolari.\nA seguito delle indagini compiute sulle monoposto della Tyrrell, al termine del Gran Premio di Detroit, la Federazione scopr\u00ec che sulle vetture inglesi, durante la gara, veniva effettuato un rabbocco di un liquido contenente pallini di piombo, che serviva per arricchire l'aria immessa sui tromboncini di aspirazione, al fine di ritardare la detonazione del motore, rendendo cos\u00ec possibile l'utilizzo di un maggior rapporto di compressione, ottenendo una maggiore potenza. In una riunione del 18 luglio 1984, la FISA decise di escludere la Tyrrell dalle rimanenti gare del campionato del mondo, e cancell\u00f2 tutti i punti ottenuti fino al momento della squalifica. Venne deciso che i punti attribuiti ai piloti della scuderia britannica non sarebbero stati assegnati. Le vetture proseguirono a partecipare al campionato, fino al Gran Premio d'Olanda, ma la loro partecipazione fu \"sub judice\". La squalifica della Tyrrell venne confermata dal Tribunale d'Appello della FISA, dopo una riunione del 29 agosto. La scuderia venne esclusa dai successivi gran premi.\nIl 9 ottobre la FISA decise di rideterminare le classifiche di tutte le gare, fino a quel momento disputate, facendo scalare in graduatoria tutti i piloti classificatisi alle spalle dei piloti della Tyrrell. Per la gara sudafricana questo per\u00f2 non incise sulla distribuzione dei punti, in quanto Martin Brundle si era classificato undicesimo, e Stefan Bellof era stato costretto al ritiro."}
{"id": "2281496", "revid": "729019", "url": "https://it.wikipedia.org/wiki?curid=2281496", "title": "Leigh Halfpenny", "text": "Biografia.\nLeigh Halfpenny mosse i suoi primi passi nel rugby nella cittadina di Gorseinon (Swansea), dove crebbe.\nFormatosi nelle giovanili degli , con essi gioc\u00f2 il campionato Under-18 nel 2005-06.\nL'anno successivo fu a ma, bench\u00e9 giovane rugbista di interesse nazionale e nell'orbita del Galles Under-16, fatic\u00f2 a ottenere un contratto per via del fisico giudicato non adatto; meditava il ritiro per dedicarsi agli studi dentistici quando fu convocato con l'Under-19 per i mondiali giovanili di categoria del 2007 e, a seguire, fu ingaggiato dal per il finale di stagione 2007-08, esordendo il 9 maggio 2008 a Belfast contro .\nDebutt\u00f2 con il maggiore l'8 novembre 2008 a Cardiff contro il con 3 punti, frutto di un calcio piazzato e, nel febbraio successivo, esord\u00ec nel Sei Nazioni contro la a Edimburgo.\nNel 2009 lo scozzese Ian McGeechan convoc\u00f2 Halfpenny nella selezione dei che avrebbe affrontato il \"tour\" in Sudafrica; in tale spedizione scese in campo solo in un incontro infrasettimanale e non disput\u00f2 alcun \"test match\".\nNel 2011 fu con il alla in Nuova Zelanda, impresa conclusasi al quarto posto finale dopo la sconfitta in semifinale contro la e nella finale di consolazione contro l'; ancora nel 2013 fu convocato nei British Lions, in tale occasione dal nuovo C.T. Warren Gatland, per il \"tour\" in Australia, del quale Halfpenny fu il miglior marcatore assoluto con 114 punti, di cui 49 nei tre \"test match\" disputati contro gli \"Wallabies\".\nNel 2014, alla scadenza del contratto con la federazione gallese e il , Halfpenny firm\u00f2 un contratto triennale a circa sterline (circa euro al cambio dell'epoca) a stagione con la squadra francese del con cui, alla fine della sua prima stagione, vinse il titolo di campione d'Europa di club.\nA settembre, durante un \"test match\" contro l' in preparazione alla , Halfpenny si ruppe il legamento crociato anteriore del ginocchio destro e non pot\u00e9 prendere parte alla competizione.\nAd aprile 2017 Warren Gatland lo convoc\u00f2 nei British Lions per il loro \"tour\" in Nuova Zelanda, il terzo personale di Halfpenny, in cui disput\u00f2 quattro incontri, di cui un \"test match\" contro gli \"All Blacks\".\nTerminato il contratto con il Tolone, che non glielo rinnov\u00f2, ad agosto 2017 Halfpenny rese nota la firma con la WRU e la \"franchise\" degli (avendo scartato la possibilit\u00e0 di tornare al ) per un accordo di durata almeno fino alla con opzione per un rinnovo con gli stessi Scarlets o una licenza di trasferimento per una \"franchise\" del Super Rugby nell'Emisfero Sud."}
{"id": "2281498", "revid": "287204", "url": "https://it.wikipedia.org/wiki?curid=2281498", "title": "Confucianesimo coreano", "text": "Il confucianesimo coreano \u00e8 la forma di confucianesimo sviluppata in Corea. Una delle pi\u00f9 sostanziali influenze nella storia intellettuale coreana fu infatti l'introduzione del pensiero confuciano come parte dello scambio culturale dalla Cina. Oggi il lascito del confucianesimo rimane una parte fondamentale della societ\u00e0 coreana, plasmando il sistema morale, il modo di vita, le relazioni sociali tra vecchi e giovani, la cultura elevata, ed \u00e8 la base di gran parte del sistema legale. Il confucianesimo in Corea \u00e8 a volte considerato un modo pragmatico di tenere insieme una nazione senza le guerre civili ed il dissenso interno che era stato ereditato dalla dinastia Goryeo e ancora prima.\nIl confucianesimo nel periodo dei Tre Regni.\nA causa della sua collocazione geografica, la Corea \u00e8 stata a lungo influenzata dalla Cina, il grande vicino dell'ovest. L'influenza del buddhismo nel sistema educativo, morale e politico coreano fu la prima grande importazione intellettuale; il confucianesimo arriv\u00f2 dalla Cina in Corea nel periodo dei Tre Regni insieme all'insegnamento buddhista.\nIl Regno di Goguryeo introdusse la cultura cinese ed il confucianesimo, ma mantenne inizialmente le proprie usanze e tradizioni. Il Regno di Baekje, d'altro canto, adott\u00f2 interamente il confucianesimo, che plasm\u00f2 il sistema amministrativo, la cultura e le arti. Silla fu l'ultimo regno ad accettare lo stile di vita confuciano ai pi\u00f9 alti livelli dell'amministrazione.\nIl confucianesimo sotto la dinastia Goryeo.\nSotto la dinastia Goryeo, il confucianesimo si diffuse in modo particolare nel sistema amministrativo ed educativo, grazie all'opera di due sovrani, Gwangjong e Seongjong. Il primo cre\u00f2 gli esami nazionali del servizio statale, sul modello degli esami imperiali cinesi, favorendo quindi lo sviluppo di una casta di funzionari dell'amministrazione statale fortemente permeati di cultura cinese e confuciana. Re Seongjong fond\u00f2 nel 992 il Gukjagam, la pi\u00f9 alta istituzione educativa della dinastia Goryeo, che divenne a sua volta uno dei pi\u00f9 importanti veicoli di trasmissione del pensiero confuciano. Nel 1304, il Gukjagam fu rinominato Seonggyungwan e nel 1367 fu trasferito nel sito di Sungmoon-Gwan durante il regno di re Gongmin, verso la fine della dinastia Goreyo. Il Seonggyungwan era un'accademia con insegnamenti di ispirazione confuciana, volta essenzialmente alla formazione dei futuri funzionari statali, e che avrebbe conosciuto un ulteriore importante sviluppo a partire dalla successiva dinastia Joseon.\nIn larga misura, alla fine della dinastia Goryeo due figure ebbero un'influenza duratura sullo sviluppo del confucianesimo coreano: Jeong Dojeon (1324\u20131398) ed il monaco Gihwa (1376\u20131433), che testimoniarono il grande dibattito che accompagn\u00f2 la transizione dal buddhismo al neoconfucianesimo. Jeong, nel suo \"Bulssi japbyeon\" o \"Serie di critiche del buddhismo\" riassunse le critiche al buddhismo Seon condotte da Hanyu, dai fratelli Cheng e da Zhu Xi. Gihwa rispose con il suo \"Hyeonjeongnon\" o \"Esposizione di ci\u00f2 che \u00e8 corretto\", un'educata difesa del buddhismo, ma al tempo stesso un aggressivo rimprovero ai tentennamenti neo-confuciani tra ideale ed azione. (I testi sono citati alla fine nella sezione dei collegamenti esterni.)\nIl neoconfucianesimo sotto la dinastia Joseon.\nCon il neoconfucianesimo della dinastia Joseon, o \"seongnihak\", vi fu un incoraggiamento ancora maggiore delle idee e degli ideali confuciani come \"chung\" o \"lealt\u00e0\", \"hyo\" o \"piet\u00e0 filiale\", \"in\" o \"benevolenza\", e \"sin\" o \"fiducia\".\nDurante la dinastia Joseon, dal 1392 in poi, il confucianesimo costitu\u00ec il sistema primario di fede tra le classi colte \"yangban\" e tra i generali. I Coreani storicamente hanno sempre mostrato un atteggiamento aperto e spontaneo nei confronti delle religioni ed hanno mantenuto una sovrapposizione fra tutte le religioni. Cos\u00ec ad esempio i generali della famiglia Yi frenarono il buddhismo, mantennero lo sciamanesimo nelle aree rurali, ma incoraggiarono l'uso del confucianesimo nell'amministrazione e nella regolamentazione sociale, oltre ad integrare molto rapidamente una societ\u00e0 civilizzata sui modelli burocratici cinesi per aumentare il trasferimento culturale dalla Cina.\nFurono costruite scuole confuciane coreane, che avevano tutte eruditi insegnanti stranieri, grandi biblioteche, il patrocinio di artigiani ed artisti ed un corso di studi basato su ideali confuciani. Cos\u00ec all'epoca di re Sejong (che govern\u00f2 nel 1418\u20131450), tutte le branche del sapere erano radicate in questa forma di pensiero, anche se fuori dai principali centri politici si consentiva ancora lo sviluppo di rami del buddhismo coreano come forma di tolleranza verso altri tipi di culto. Gli studi confuciani in Corea comprendevano dalle 13 alle 15 opere principali, con un esteso commento esegetico, che non pu\u00f2 essere approfondito in questa sede.\nIl confucianesimo nella Corea dei Joseon fior\u00ec molto probabilmente nel XVI secolo, sotto la guida dei due pi\u00f9 eminenti studiosi confuciani del paese. Yi Hwang (1501\u20131570) e Yi I (1536\u20131584), che sono spesso citati con i loro pseudonimi \"Toe gye\" e \"Yul gok\", sono oggi commemorati rispettivamente sulle banconote sudcoreane da 1.000 e 5.000 won e nei nomi delle principali arterie del centro di Seul.\nPoich\u00e9 la dinastia Joseon dur\u00f2 pi\u00f9 di cinque secoli, una divisione approssimativa dell'avanzamento del confucianesimo coreano \u00e8 la seguente:\nA cominciare dalla fine del XVII secolo, alcuni confuciani iniziarono a reagire alla natura metafisica del neoconfucianesimo. Questi studiosi sostennero riforme sociali pi\u00f9 concrete, in un movimento noto come Silhak.\nSociet\u00e0 contemporanea e confucianesimo.\nOggi, il panorama delle scuole, dei templi, dei luoghi di culto ancestrale e degli studi confuciani sono stati ridotti ai minimi termini, se non messi da parte come manufatti storici meritevoli solo dell'attenzione di turisti, studiosi o di una distratta conservazione. Tuttavia, i valori confuciani presumibilmente hanno ancora un'immensa influenza sulla psiche del popolo coreano. Inoltre, il confucianesimo non \u00e8 considerato necessariamente come una religione, permettendo ad uno di essere taoista, cristiano, musulmano, scintoista o buddhista e di professare ancora credenze confuciane.\nForti elementi di pensiero confuciano esistono ancora nelle gerarchie amministrative ed organizzative di tutti i giorni, ma le situazioni ed i servizi che li portarono in essere sono scomparsi. Con la rimozione del confucianesimo dai programmi scolastici e dalla vita quotidiana, il senso della perdita di una parte essenziale della storia coreana condusse, alla fine degli anni 1990, ad una rinascita del confucianesimo. Anche gli studiosi stranieri hanno sviluppato un interesse per il confucianesimo coreano che, dal XIV secolo in poi, si afferm\u00f2 come fattore primario di governo ed indispensabile strumento di controllo e coesione della societ\u00e0 al servizio di un'\u00e9lite appena sorta all'interno della Corea.\nCulturalmente, le arti ancora mantengono le principali tradizioni: la ceramica coreana, la cerimonia del t\u00e8 coreana, i giardini coreani e la disposizione dei fiori coreani seguono tutti i principi e l'estetica confuciani. La calligrafia erudita e la maggior parte della poesia seria continuano ancora questa eredit\u00e0, anche se in misura molto minore. Nei film, le storie scolastiche di costume e di situazioni comiche ambientate nei contesti scolastici si prestano bene alla satira sul confucianesimo dei primi scritti. La lealt\u00e0 alla scuola e la devozione agli insegnanti \u00e8 ancora un genere importante nelle commedie popolari.\nArte confuciana coreana.\nL'arte confuciana coreana e la filosofia confuciana coreana ebbero grandi e profondi effetti sulla cultura coreana.\nCerimonie confuciane.\nLe pi\u00f9 importanti cerimonie del confucianesimo coreano erano quelle che celebravano l'avvento della maggiore et\u00e0, il matrimonio, la morte, come anche l'anniversario della morte degli antenati. Non a caso i funerali avevano l'impatto maggiore sulla vita delle persone comuni. Bench\u00e9 il confucianesimo non sia pi\u00f9 l'ideologia dominante, la sua influenza sulla societ\u00e0 coreana contemporanea non \u00e8 difficile da individuare.\nIl futuro del confucianesimo coreano.\nI confuciani contemporanei stanno tentando di ricreare istituzioni scolastiche o universitarie di ispirazione confuciana che possano formare una nuova generazione di studiosi. In molte citt\u00e0 coreane, inoltre, gli antichi templi confuciani sono in corso di restauro per fini turistici."}
{"id": "2281500", "revid": "1234826", "url": "https://it.wikipedia.org/wiki?curid=2281500", "title": "Il racconto dell'indulgenziere", "text": "Il racconto dell'indulgenziere (\"The Pardoner's Prologue and Tale\"), o del Venditore d'Indulgenze, \u00e8 la quattordicesima novella, la seconda del sesto frammento, cantata ne \"I racconti di Canterbury\" di Geoffrey Chaucer. \nUn parroco svolge la sua attivit\u00e0 di cappellano spinto dal puro desiderio di arricchirsi ai danni dei suoi parrocchiani e sfrutta la sua abilit\u00e0 dialettica per convincere a chiedere il perdono, dietro lauto compenso, anche chi non avesse effettivamente commesso peccati gravi.\nQuesto racconto presenta molte analogie con la novella di Frate Cipolla presente nel \"Decameron\" di Giovanni Boccaccio, che tratta una storia per certi versi simile anche se stilisticamente narrata in modo molto diverso.\nNote stilistiche.\nIl racconto \u00e8 strutturato in due parti, un prologo e il racconto vero e proprio. Nell'originale entrambe le sezioni sono scritte sotto forma di poesia, in versi in rima baciata."}
{"id": "2281505", "revid": "287204", "url": "https://it.wikipedia.org/wiki?curid=2281505", "title": "Kharsawan", "text": " \nKharsawan \u00e8 una citt\u00e0 dell'India di 6.790 abitanti, situata nel distretto del Singhbhum Occidentale, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 48' 0 N e 85\u00b0 49' 60 E e ha un'altitudine di 200 .\nSociet\u00e0.\nEvoluzione demografica.\nAl censimento del 2001 la popolazione di Kharsawan assommava a 6.790 persone, delle quali 3.545 maschi e 3.245 femmine. I bambini di et\u00e0 inferiore o uguale ai sei anni assommavano a 1.157, dei quali 570 maschi e 587 femmine. Infine, coloro che erano in grado di saper almeno leggere e scrivere erano 4.349, dei quali 2.567 maschi e 1.782 femmine."}
{"id": "2281508", "revid": "729019", "url": "https://it.wikipedia.org/wiki?curid=2281508", "title": "Saab 17", "text": "Il Saab 17 era un monoplano da bombardamento e ricognizione svedese degli anni quaranta.\nFu il primo aereo originale sviluppato dalla Saab dopo la sua nascita, avvenuta dalla fusione della Svenska Flygmotor AB con la AB Svenska Jarnvagsverksksaderna.\nStoria del progetto.\nLo sviluppo nasce in risposta al bando di concorso governativo per un nuovo velivolo adatto a missioni di bombardamento tattico leggero e ricognizione aerea e destinato ad equipaggiare sia l'esercito che la Svenska marinen (marina militare. Il progetto, indicato come L-10, prevedeva una variante idrovolante pi\u00f9 adatta alle esigenze di un'aviazione di marina. Dopo aver valutato i disegni preliminari inviati dalla ASJA (AB Svenska J\u00e4rnv\u00e4gsverkst\u00e4dernas Aeroplanavdelning) e AB Forenade Flygverkstader (AFF), societ\u00e0 che viene fondata nel marzo 1937 tra la stessa ASJA e la SAAB, la flygvapnet (aeronautica militare) sottoscrisse con quest'ultima un contratto, datato 29 novembre 1938, per la fornitura di due prototipi a scopo di valutazione.\nAl fine di massimizzare i tempi di sviluppo del nuovo modello, nel periodo 1938-39 la ASJA assunse un totale di 46 elementi tra progettisti e specialisti nell'analisi strutturale, tutti di nazionalit\u00e0 statunitense, tuttavia l'avvio della campagna di Polonia del settembre 1939, premessa allo scoppio della Seconda guerra mondiale, ne fece rientrare in patria la maggior parte. Ci\u00f2 nonostante, la loro influenza nello sviluppo risult\u00f2 determinante nell'assicurare al modello un'ottima affidabilit\u00e0.\nIl primo dei due prototipi, oramai definitivamente indicato come Saab 17, vol\u00f2 per la prima volta il 18 maggio 1940, ai comandi del pilota collaudatore capo dell'azienda Claes Smith. Esso era motorizzato da un Bristol Mercury\nXII di costruzione locale, realizzato su licenza dalla NOHAB, un radiale a 9 cilindri raffreddato ad aria capace di sviluppare una potenza pari a 880 hp (656 kW), sostituito nel secondo dal pi\u00f9 potente Pratt &amp; Whitney R-1830 Twin Wasp 14 cilindri doppia stella da 1\u00a0065 hp (794 kW).\nLa Saab propose alla flygvapnet di utilizzare il nuovo \"modello 17\" come bombardiere e, a seguito delle prove valutative, venne deciso di procedere in previsione di impiegare il velivolo in entrambi i ruoli, come poi sarebbe avvenuto.\nTecnica.\nStruttura.\nIl Saab 17 era un monoplano ad ala media, dotato di carrello retrattile all'indietro vistosamente carenato e ruotino di coda; il pilota ed il navigatore/bombardiere erano alloggiati in un abitacolo dalle dimensioni generose e dotato di vetratura continua.\nMotore.\nFurono diverse le motorizzazioni impiegate dal Saab 17 nel corso della propria vita operativa; tutte, comunque, erano rappresentate da motori radiali.\nI velivoli della versione \"A\" erano muniti di un Pratt &amp; Whitney R-1830 Twin Wasp (nella versione SC3G), a 14 cilindri, capace di 1\u00a0050 hp, costruito su licenza in Svezia. Gli esemplari della versione \"B\" vennero motorizzati con Bristol Pegasus XXIV, a 9 cilindri, da 980\u00a0hp (sempre di costruzione svedese). Infine i velivoli della versione \"C\" vennero dotati dei Piaggio P.XIbis (ancora una volta prodotti in loco, su licenza): questi ultimi, radiali a 14 cilindri, sviluppavano una potenza di 1\u00a0006 hp.\nArmamento.\nI Saab 17 erano armati con due mitragliatrici alari M/39A da 13,2\u00a0mm ed un'altra mitragliatrice, in questo caso del calibro di 7,9\u00a0mm, brandeggiabile, situata nella cabina di pilotaggio a disposizione del bombardiere/navigatore.\nIl carico di caduta era costituito da bombe, fino ad un massimo di 680\u00a0kg.\nImpiego operativo.\nEntrato in servizio alla fine del 1941, il Saab 17 evidenzi\u00f2 quale principale caratteristica un'estrema robustezza (che sarebbe rimasta una costante anche nei successivi modelli della Saab) e si rivel\u00f2 estremamente versatile, adattandosi a ruoli diversi (come detto venne impiegato in reparti da ricognizione, ma anche in reparti da bombardamento tattico) o con diverse configurazioni: diversi esemplari vennero infatti muniti di galleggianti \"a scarponi\" e destinati all'impiego di pattugliatori marittimi, mentre molti dei velivoli \"terrestri\" vennero dotati di sci, in modo da poter operare anche da aviosuperfici innevate.\nI Saab 17 vennero progressivamente ritirati dal servizio tra il 1947 ed il 1950; 46 esemplari vennero tuttavia rivenduti alle forze aeree dell'Etiopia, dove rimasero in servizio fino al 1968.\nAnche altre forze aeree europee acquistarono, in momenti diversi, alcuni esemplari del Saab 17: Danimarca (in numero imprecisato), Finlandia (2 velivoli) e Austria (1 singolo esemplare); questi due ultimi paesi impiegarono il velivolo per il traino di bersagli."}
{"id": "2281509", "revid": "1005847", "url": "https://it.wikipedia.org/wiki?curid=2281509", "title": "Gao Zhisheng", "text": "Nel 2008 \u00e8 stato candidato al Premio Nobel per la Pace.\nBiografia.\nDi povere origini, lavor\u00f2 inizialmente come minatore. Dopo il servizio militare nell'esercito, si iscrisse al partito comunista.\nDopo essere stato congedato, decise di diventare avvocato. Nel 1995 super\u00f2 l'esame da autodidatta.\nDecise di aiutare le persone che non avevano il denaro sufficiente per pagarsi un proprio avvocato. Assunse molte difese d'ufficio, fino a farne diventare un terzo del proprio lavoro. Divenne comunque uno degli avvocati pi\u00f9 famosi della propria provincia, lo Xinjiang dopo aver vinto una causa civile del valore di oltre 70.000 euro. Nei primi anni di professione legale, Gao raccolse un lungo dossier sulla persecuzione dei cristiani non ufficiali. Commosso da queste testimonianze, Gao abbraccia la fede cristiana.\nEbbe il suo primo scontro con il potere politico quando vinse una causa difendendo un imprenditore contro la pubblica amministrazione locale. Il potere politico non gliela perdon\u00f2 ed inizi\u00f2 a minacciarlo. Nel 2000 Gao fu costretto a lasciare lo Xinijang.\nSi trasfer\u00ec a Pechino, dove fond\u00f2 un suo studio legale assieme ad altri sei avvocati. Nel 2001 fu nominato tra i migliori 10 avvocati cinesi, per la sua professionalit\u00e0 ed integrit\u00e0 morale.\nNel dicembre 2005 decise di non rinnovare la tessera del Partito Comunista Cinese. Afferm\u00f2:\nLa persecuzione subita da Gao.\nNel 2004 Gao difese un praticante del Falun Gong che era stato arrestato senza formali accuse ed era stato condannato senza un regolare processo ai lavori forzati in un laogai. Dopo aver constatato che i giudici non avevano presenziato al processo \u201cper ordini superiori\u201d, decise di scrivere una lettera al Congresso nazionale del popolo (il Parlamento unicamerale cinese).\nL'odissea di Gao e della sua famiglia sono cominciate quando egli cominci\u00f2 ad interessarsi attivamente alla persecuzione di Falun Gong. Gao decise di scrivere tre lettere aperte: la prima, il 18 ottobre 2005 fu indirizzata a Hu Jintao e Wen Jiabao, rispettivamente presidente della repubblica e primo ministro della Cina. Si appell\u00f2 alla loro alta autorit\u00e0 affinch\u00e9 fermassero la persecuzione in atto e chiedeva loro di \u00abricostruire la Cina sulle fondamenta della democrazia, della legge e del rispetto della costituzione\u00bb.\nPochi giorni dopo la pubblicazione della lettera, Gao, insieme alla sua famiglia, venne posto sotto stretta sorveglianza da parte della polizia, che inizi\u00f2 a controllarlo 24 ore su 24. Il 26 ottobre Tsai Lei, vice direttore del Dipartimento per l'avvocatura dell'Ufficio giudiziario di Pechino, convoc\u00f2 il legale per un colloquio e gli tolse l'abilitazione professionale. Gao per\u00f2 non si perse d'animo: in novembre visit\u00f2 altri praticanti del Falun Gong insieme al giornalista Jiao Guobiao, e raccolse testimonianze sulle torture da loro subite. Subito dopo il suo ritorno pubblic\u00f2 una seconda lettera aperta alle massime autorit\u00e0 del Paese, denunciando nel dettaglio ci\u00f2 che aveva scoperto.\nIl 17 gennaio, nell'imminenza della pubblicazione di un suo nuovo rapporto, sfugg\u00ec per poco ad un attentato (camuffato da incidente stradale) organizzato dalla polizia politica contro la sua persona.\nIl 4 febbraio, lanci\u00f2, insieme a Hu Jia ed altri attivisti per i diritti civili, una \u201cstaffetta dello sciopero della fame per i diritti umani\u201d. L'iniziativa fu intrapresa in 29 diverse province del Paese ed alcuni partecipanti furono arrestati.\nIl 15 agosto, dopo aver ricevuto continue minacce, Gao fu sequestrato dalla polizia politica mentre era in visita dalla sorella senza ricevere formali accuse. Solo il 21 settembre fu arrestato \u201cufficialmente\u201d. L'accusa formale fu \u201cincitamento alla sovversione\u201d.\nIl 22 dicembre Gao fu condannato a tre anni di carcere per \"istigazione alla sovversione del potere dello Stato\". La pena fu sospesa e Gao fu messo in prova per cinque anni. Ma la condanna lo priv\u00f2 dei diritti civili. Gao non pot\u00e9 pi\u00f9 pubblicare o parlare in pubblico.\nIl 24 giugno Gao fu di nuovo sequestrato, per ordine diretto del governo cinese, allo scopo di impedirgli di recarsi negli Stati Uniti per ricevere un premio. Il Consiglio dell'Ordine forense americano aveva infatti attribuito all'avvocato cinese il prestigioso \u2018'Courageous Advocacy Award'\u2019. Gao era stato invitato a ricevere personalmente il premio a Santa Barbara il 30 giugno.\nIl 22 settembre, dopo aver lanciato un appello all'Europa ed agli Stati Uniti, Gao fu ancora sequestrato dalla polizia politica.\nSecondo Amnesty International Gao sarebbe stato posto sotto tortura per 50 giorni nelle stesse modalit\u00e0 in cui vengono torturati i praticanti del Falun Gong, e sarebbe stato allontanato da Pechino durante lo svolgimento dei Giochi Olimpici\nAll'alba del 4 febbraio Gao \u00e8 stato prelevato nella sua abitazione, nello Shaanxi (Cina nord-occidentale) da agenti dei servizi di sicurezza.\nIl mese successivo i suoi familiari sono partiti segretamente per gli Stati Uniti, dove hanno ottenuto lo status di rifugiati politici (13 marzo).\nNel marzo 2010 Gao \u00e8 tornato in libert\u00e0. Come da lui stesso rivelato, era stato condannato per \"sovversione\".\nIn aprile Gao si \u00e8 recato nello Xinjiang per fare visita ai suoceri. Di nuovo, \u00e8 stato prelevato dalla polizia.\nIl Gruppo di lavoro dell'ONU sulla Detenzione arbitraria ha raccolto informazioni sul suo caso e, nel marzo 2011, ha pubblicamente richiesto alle autorit\u00e0 cinesi il suo rilascio.\nNel corso del 2011 Gao Zhisheng \u00e8 tornato in libert\u00e0, ma all'inizio di dicembre 2011 \u00e8 stato nuovamente rinchiuso in una prigione nella contea di Shaya, nello Xinjiang. Da allora, oltre ad essere detenuto in uno stato di isolamento, durante il quale non gli \u00e8 concesso ricevere visite da alcuno, \u00e8 stato sottoposto a tre mesi di \"rieducazione\", solo dopo i quali potr\u00e0 tornare a ricevere visite."}
{"id": "2281511", "revid": "120935253", "url": "https://it.wikipedia.org/wiki?curid=2281511", "title": "Memantina", "text": "La memantina \u00e8 un farmaco che agisce sul sistema glutamatergico. \nQuesta molecola, secondo gli esiti di uno studio randomizzato placebo-controllato, ha dimostrato di avere una moderata azione di riduzione temporanea del deterioramento cognitivo nella malattia di Alzheimer.\nIl glutammato \u00e8 il principale neurotrasmettitore eccitatorio nell'encefalo. \nUn'eccessiva stimolazione glutamergica pu\u00f2 per\u00f2 causare un danno neuronale, che porta ad una condizione patologica di neurotossicit\u00e0. \nTale condizione di eccitotossicit\u00e0 favorisce quindi un accumulo di calcio all'interno del neurone, fenomeno che si osserva in numerosi processi neurodegenerativi. \nIn particolare, il glutammato stimola i recettori post-sinaptici, inclusi quelli per l\"'N\"-Metil-D-Aspartato (NMDA), che \u00e8 particolarmente implicato nei processi di memorizzazione, e quindi nella demenza. \nLa memantina, antagonista non competitivo NMDA recettoriale, pu\u00f2 avere pertanto un certo ruolo terapeutico nel contesto delle demenze tipo Alzheimer.\nUna successiva ricerca clinica placebo-controllata sull'efficacia della memantina anche in altri contesti clinici caratterizzati da demenza, come nel Parkinson e nella demenza da corpi di Lewy, ha indicato un suo possibile ruolo terapeutico per quest'ultima, ma non per il Parkinson."}
{"id": "2281512", "revid": "332094", "url": "https://it.wikipedia.org/wiki?curid=2281512", "title": "Saab B-17", "text": ""}
{"id": "2281514", "revid": "287204", "url": "https://it.wikipedia.org/wiki?curid=2281514", "title": "The Thom Bell Sessions", "text": "The Thom Bell Sessions (MCA-13921) \u00e8 un EP dell'artista britannico Elton John, distribuito dalla \"MCA Records\".\nIl disco.\nL'album fu registrato nell'autunno del 1977; ufficialmente, Elton si era ritirato dalla scena musicale mondiale. Eppure si ciment\u00f2 comunque nella registrazione di brani soul insieme al produttore Thom Bell, che aveva gi\u00e0 collaborato con altri artisti importanti. \nQuesta risultava essere un'esperienza nuova per John; fino ad allora egli aveva collaborato quasi esclusivamente con il produttore Gus Dudgeon e solamente con il paroliere Bernie Taupin. Da notare anche l'assenza della Elton John Band.\nThom Bell produsse quindi il disco, formato da sole tre tracce (nonostante fossero stati registrati anche altri pezzi), e scrisse anche uno dei brani (il singolo \"Are You Ready for Love\") insieme al nipote Leroy Bell e a Casey James. Inizialmente era prevista l'incisione di un intero album ma poi il progetto fu accantonato e recuperato solo in parte due anni dopo con la pubblicazione dell'EP.\n\"The Thom Bell Sessions\" fu pubblicato nel giugno del 1979; in quell'anno, la canzone \"Mama Can't Buy You Love\" raggiunse la \nnona posizione in classifica. \"Are You Ready for Love\" pass\u00f2 invece inosservata, prima di essere rispolverata con successo nel 2003.\nNel 1989 la \"MCA Records\" distribu\u00ec l'album \"The Complete Thom Bell Sessions\" (MCA-39115), contenente anche le altre tracce registrate da Elton John e da Thom Bell (sei in tutto).\nTracce.\nTutte le tracce sono state composte da Leroy Bell e Casey James, tranne dove specificato diversamente."}
{"id": "2281518", "revid": "149727", "url": "https://it.wikipedia.org/wiki?curid=2281518", "title": "Filovia Sanremo-Ventimiglia", "text": ""}
{"id": "2281519", "revid": "135224", "url": "https://it.wikipedia.org/wiki?curid=2281519", "title": "De Mauro Paravia", "text": ""}
{"id": "2281523", "revid": "62004", "url": "https://it.wikipedia.org/wiki?curid=2281523", "title": "Metalurh Zapori\u017e\u017eja", "text": ""}
{"id": "2281541", "revid": "106908", "url": "https://it.wikipedia.org/wiki?curid=2281541", "title": "La kermesse", "text": "La kermesse \u00e8 il primo album realizzato da Goedi (met\u00e0 del duo Microspasmi), pubblicato nel 1998 per l'etichetta Gusto Stretto.\nIl disco.\nL'album, nonostante veda gi\u00e0 nella realizzazione dei brani l'importante presenza di Meddaman, \u00e8 pubblicato a nome del solo Goedi, prima dell'inizio ufficiale del suo sodalizio con Meddaman nei Microspasmi.\nOltre a Meddaman, che firma 5 tracce delle 11 complessive, il disco \u00e8 caratterizzato da numerose collaborazioni con altri artisti della scena underground dell'hip hop italiano: Esa in \"Non ci manca niente\", Marya in \"Con un sorriso...\" e Kaso e Davo in \"La kermesse\".\nSono presenti inoltre gli scratch di DJ Skizo degli Alien Army nei brani \"Non ci manca niente\" e \"La kermesse\" e di Zago nei brani \"Questo \u00e8 l'emcee\" e \"Tripla X RMX\" ed un remix della traccia \"Tripla X\", realizzato da Fritz da Cat.\nL'album, pubblicato solo su musicassetta, \u00e8 prodotto dallo stesso Goedi per Gusto Stretto Prod., ad eccezione dei brani \"Non ci manca niente\" e \"La kermesse\" prodotti assieme a Kaso e delle tracce \"Questo \u00e8 l'emcee\" e \"Tripla X RMX\" prodotte dal solo Fritz da Cat.\nL'album \u00e8 stato interamente mixato e registrato da Vez e Vigor, con l'unica eccezione del brano \"Non ci manca niente\" mixato e registrato da Esa e DJ Skizo presso gli studi \"Grande Madre Aliena\" a Milano."}
{"id": "2281563", "revid": "1573940", "url": "https://it.wikipedia.org/wiki?curid=2281563", "title": "\u053a", "text": "La \u053a, minuscolo \u056a, \u00e8 la decima lettera dell'alfabeto armeno. Il suo nome \u00e8 \u056a\u0567 o \u056a\u0565, \"\u017ee\" (armeno ).\nRappresenta foneticamente la consonante fricativa postalveolare sonora ."}
{"id": "2281566", "revid": "729019", "url": "https://it.wikipedia.org/wiki?curid=2281566", "title": "Secondo Codice Genetico", "text": "Il Secondo Codice Genetico \u00e8 lo schema attraverso cui un enzima chiamato Amminoacil-tRNA sintetasi catalizza l'esterificazione di uno specifico amminoacido (o di un suo precursore) ad uno dei possibili tRNA corrispondenti sintetizzando cos\u00ec un amminoacil-tRNA.\nQuesto codice \u00e8 decisamente pi\u00f9 complesso del Primo Codice Genetico e perci\u00f2 non pu\u00f2 essere altrettanto facilmente rappresentato mediante l'uso di tabelle."}
{"id": "2281569", "revid": "156341", "url": "https://it.wikipedia.org/wiki?curid=2281569", "title": "Spettatori", "text": ""}
{"id": "2281575", "revid": "156341", "url": "https://it.wikipedia.org/wiki?curid=2281575", "title": "ASVEL Villeurbanne", "text": ""}
{"id": "2281577", "revid": "1543377", "url": "https://it.wikipedia.org/wiki?curid=2281577", "title": "Roy Chapman Andrews", "text": "Primi anni e istruzione.\nAndrews nasce il 26 gennaio 1884 a Beloit, Wisconsin, al 419 di St. Lawrence Avenue. Da bambino esplorava le foreste, i campi e le acque dei dintorni, sviluppando la sua abilit\u00e0 di tiratore. Da autodidatta impar\u00f2 le tecniche dell'imbalsamazione e con il denaro guadagnato da questo suo hobby, si pag\u00f2 l'iscrizione al Beloit College, dove divenne membro della confraternita dei Sigma Chi.\nIl 31 marzo 1905, durante il suo penultimo anno al college, mentre era in barca sulle acque agitate del fiume Rock (affluente del Mississippi), la sua imbarcazione si capovolse; il suo amico, Monty White, mor\u00ec nelle acque gelide, mentre Andrews riusc\u00ec a sopravvivere. L'anno seguente, dopo la laurea, Andrews us\u00f2 parte del denaro messo insieme con l'attivit\u00e0 di imbalsamazione, per recarsi a New York e trovare un lavoro all'American Museum of Natural History. Non essendoci alcuna posizione libera, accett\u00f2 un impiego come custode nel dipartimento di imbalsamazione e inizi\u00f2 a collezionare esemplari per il museo. Durante gli anni seguenti, lavor\u00f2 e studi\u00f2 allo stesso tempo, conseguendo un \"Master of Arts\" (laurea specialistica) in mammologia, presso la Columbia University.\nCarriera.\nDal 1909 al 1910, Andrews navig\u00f2 a bordo della \"USS Albatross\" verso le Indie Orientali, raccogliendo serpenti e lucertole e osservando i mammiferi marini. Nel 1913, insieme a John Borden, proprietario dello schooner Adventuress, navig\u00f2 verso l'Artide, sperando di catturare un esemplare di Balena della Groenlandia per l'American Museum of Natural History. Non ci riusc\u00ec, ma durante la spedizione realizz\u00f2 alcuni dei migliori filmati di foche mai visti.\nSpos\u00f2 Yvette Borup nel 1914, con la quale, dal 1916 al 1917, guid\u00f2 la Spedizione Zoologica Asiatica del museo attraverso gran parte dell'occidente e del meridione dello Yunnan, cos\u00ec come di altre province della Cina. Le loro esperienze sono documentate nel libro \"Camps and Trails in China\" (1918).\nNel 1920 Andrews inizi\u00f2 a pianificare le spedizioni verso la Mongolia e guid\u00f2 un parco di auto Dodge a ovest da Pechino. Nel 1922 la spedizione trov\u00f2 un fossile di \"Paraceratherium\" (in seguito denominato \"Baluchitherium\"), un gigantesco rinoceronte senza corno, che fu spedito al museo, dove giunse il 19 dicembre. Nel corso degli anni venti si rec\u00f2 in Mongolia, sperando di scoprire qualcosa sull'origine dell'uomo. Non trov\u00f2 nulla che riguardasse l'uomo, ma port\u00f2 alla luce un tesoro nascosto di ossa di dinosauro. Durante quattro spedizioni nel Deserto del Gobi tra il 1922 e il 1925 raccolse molti fossili di dinosauri fino a quel momento sconosciuti, Protoceratops, Pinacosaurus, Saurornithoides, Oviraptor e Velociraptor, e per la prima volta nella storia, il 13 luglio 1923, furono rinvenute delle uova di dinosauro nella zona di \"Flaming cliffs\". Inizialmente credute appartenere alla specie dei ceratopsi \"Protoceratops\", studi successivi del 1995, rivelarono, in realt\u00e0, essere uova di theropoda \"Oviraptor\". Nel corso delle ricerche, il paleontologo Walter W. Granger rinvenne un teschio del periodo Cretaceo. Dopo averlo esaminato, il museo invi\u00f2 una lettera per informare il gruppo che il teschio era quello di un mammifero, quindi raro e di valore; ne furono portati alla luce altri.\nLe spedizioni nella regione si fermarono nel 1926 e 1927. Nel 1928 le autorit\u00e0 Cinesi confiscarono le scoperte recuperate dalla spedizione, ma alla fine decisero di restituirle. La spedizione del 1929 venne cancellata. Nel 1930, nel corso della sua escursione finale, Andrews trov\u00f2 alcuni fossili di Mastodonte. Pi\u00f9 tardi, in quello stesso anno, ritorn\u00f2 negli Stati Uniti e divorzi\u00f2 dalla moglie, dalla quale aveva avuto due figli.\nSessant'anni dopo la prima spedizione di Andrews, l'American Museum of Natural History ritorn\u00f2 in Mongolia su invito del proprio governo, per continuare l'esplorazione.\nNel 1927 i Boy Scouts of America nominarono Andrews \"Scout Onorario\", una nuova categoria di Scout creata quello stesso anno, assegnata ai \"cittadini americani i cui risultati nelle attivit\u00e0 all'aperto, nell'esplorazione e nell'avventura degna di merito sono di una eccezionale notoriet\u00e0 tale da catturare l'immaginazione di ragazzi...\".\nAndrews si un\u00ec al Club degli Esploratori a New York nel 1908, quattro anni dopo la sua fondazione, ricoprendo la carica di presidente dal 1931 al 1934. Nel 1934 divenne direttore dell'American Museum of Natural History. Nel suo libro \"The Business of Exploring\" (1935), scrisse: \"Sono nato per essere un esploratore... Non c'\u00e8 mai stata nessuna decisione da prendere. Non potevo fare nient'altro ed essere felice.\" Nel 1942 Andrews si ritir\u00f2 a Carmel-by-the-Sea, in California, dove scrisse della sua vita. Mor\u00ec nel 1960 e venne seppellito nel cimitero di Oakwood, a Beloit, sua citt\u00e0 natale.\nInfluenza sulla cultura di massa.\nDouglas Preston dell'American Museum of Natural History, scrisse:\nOpere.\nLibri elencati su Worldcat:"}
{"id": "2281579", "revid": "11959", "url": "https://it.wikipedia.org/wiki?curid=2281579", "title": "Ceninensi", "text": "I Ceninensi o Ceninenti erano un popolo dell'Italia preromana stanziato nei pressi di Roma.\nOrigine.\nSecondo Diodoro Siculo fu tra le citt\u00e0 fondate da Silvio, figlio postumo di Enea e di Lavinia, e quindi di origine latina, anche considerando che Romolo vi si recava ad offrire sacrifici. \nPer Plutarco invece erano di origine sabina. \nStoria.\nLa loro capitale era il villaggio di \"Caenina\", inclusa da Plinio il Vecchio nella sua lista di citt\u00e0 scomparse.. \nFurono assorbiti dai Romani, dopo la vittoria che Romolo, il primo re di Roma, ottenne nel 752-751 a.C. contro di loro quando riusc\u00ec ad uccidere il loro comandante, ottenendo le \"spolia opima\". Gli stessi Fasti trionfali celebrano: \nLa Battaglia.\nSecondo la leggenda, i Ceninensi, irati per il Ratto delle Sabine e quindi anche delle loro donne, dichiararono guerra a Roma, senza attendere i Crustumini, gli Antemnati e i Sabini, tutti colpiti dal tradimento dei Romani. I due eserciti si schierarono nella pianura fra i colli romani, ma fu sparso il sangue di un solo uomo. Romolo, avanti ai Romani, fu con un balzo al di sopra del re ceninense, Acrone, e lo sgozz\u00f2.\nPer un altro racconto, i Ceninensi, mentre stavano devastando il territorio romano, furono facilmente messi in fuga dai Romani, condotti da Romolo, che poi ne guid\u00f2 l'inseguimento e ne uccise in duello il re. Quindi i Romani conquistarono Caenina al primo assalto.\nPer un racconto i Ceninensi quindi, furono costretti ad abbattere le proprie case e a trasferirsi a Roma, dove acquisirono gli stessi diritti degli altri Romani, mentre per un altro racconto dovettero accettare che i Romani vi stabilissero una colonia di circa 300 uomini, cui furono cedute terre dei Ceninesi estratte a sorte."}
{"id": "2281584", "revid": "182396", "url": "https://it.wikipedia.org/wiki?curid=2281584", "title": "Ceninesi", "text": ""}
{"id": "2281593", "revid": "767487", "url": "https://it.wikipedia.org/wiki?curid=2281593", "title": "La terza stella", "text": "La terza stella \u00e8 un film italiano del 2005 scritto e diretto da Alberto Ferrari, prima pellicola da protagonisti del duo comico Ale e Franz.\nTrama.\nIn un piccolo paese di provincia viene organizzata ogni anno una tradizionale partita di scacchi tra due contrade, la contrada della volpe e la contrada del falcone, giocata con pezzi viventi. Uno dei cavalli della contrada del falcone \u00e8 Ale, il proprietario di un bell'albergo a due stelle, sposato con una ragazza che ha scoperto da poco di essere incinta del loro primo figlio. Ale \u00e8 serio e preciso, e lavora duramente per far salire il suo albergo di categoria ed ottenere la tanto agognata terza stella. L'albergo di Ale si trova vicino ad un carcere in cui lavora suo cognato Franz, lui un pedone della contrada del falcone. Franz, dopo aver allagato per sbadataggine il proprio appartamento, con la scusa di aiutare Ale, si stabilisce nel suo albergo, dove giungono anche un anziano signore con il cane, una anziana signora ed un trio formato da due uomini (Bruno e Fabio) e una donna (Ada), che si comportano in modo molto losco...\nTre giorni prima della partita a scacchi, Franz ed Ale vanno a pulire la stanza del trio, dove, frugando in un baule, trovano un fucile di precisione con mirino laser, e subito dopo scoprono che i tre hanno scavato un tunnel sotterraneo nel pavimento. All'improvviso, il trio sale dal buco e Ale e Franz si nascondono in un armadio, da cui sentono una loro accesa conversazione. A complicare la situazione \u00e8 il cellulare di Franz, che, squillando, fa scoprire i due, che adesso rischiano di essere uccisi. Per\u00f2, Fabio, Bruno e Ada, non potendoli uccidere per non rischiare che l'albergo venga chiuso, decidono di farli lavorare gi\u00f9 nel tunnel sotterraneo da loro scavato, dove viene chiesto loro, senza che i due capiscano perch\u00e9, di distruggere delle sbarre. La sera, Ada accompagna Ale e Franz all'ultima riunione per la partita di scacchi, durante la quale si innamora proprio di Franz.\nIl giorno seguente i due ritornano a lavorare nel tunnel, ed intuiscono finalmente che i tre, sfruttando la vicinanza dell'albergo con il carcere, hanno intenzione di far evadere qualcuno rinchiuso l\u00ec dentro. Ale e Franz riescono per\u00f2 a scavare un altro tunnel con il quale riescono ad entrare nella stanza n\u00ba4 dell'anziano signore, che si rivela un acerrimo nemico dell'uomo che il trio cerca di far evadere; ma affinch\u00e9 l'anziano si vendichi dell'uomo \u00e8 necessario che questo evada dal carcere senza ostacoli, pertanto l'anziano decide di non aiutare Ale e Franz (che oltretutto sono anche costretti a ritornare a lavorare gi\u00f9 nel tunnel).\nDopo aver rotto le sbarre, tra il carcere e il sotterraneo rimane solo un muro in cemento armato, e per farlo saltare in aria senza dare nell'occhio, viene escogitato di farlo saltare il giorno della partita a scacchi, nel momento del tradizionale sparo dei cannoni alle 22:00 in punto. Il giorno della partita \u00e8 arrivato: la partita viene vinta dalla contrada del falcone, che non vinceva da 5 anni. Alle 22:00 Ale corre a far sparare il cannone, e nello stesso momento i tre fanno saltare il muro in cemento armato, cos\u00ec il criminale viene fatto evadere (e si scoprir\u00e0 essere il fidanzato di Ada). Dopo l'evasione dell'uomo, per\u00f2, Ale e Franz riescono a chiamare la polizia, e i quattro vengono arrestati; ma Franz riesce a fare scarcerare Ada, con la quale poi si sposa. Infine, Ale riesce finalmente ad ottenere la fatidica terza stella per il suo albergo, aspirando gi\u00e0 alla quarta."}
{"id": "2281594", "revid": "830939", "url": "https://it.wikipedia.org/wiki?curid=2281594", "title": "Giovanni Ferrantes", "text": "Biografia.\nVinse il campionato della Lombardia nel 1931 e nel 1933 conquist\u00f2 il titolo di Maestro nel torneo nazionale Padulli di Milano. In seguito partecip\u00f2 a diversi tornei con buoni risultati, tra i quali il 3\u00ba-5\u00ba posto nel torneo di Firenze del 1951. Arbitro internazionale, diresse centinaia di tornei sia in Italia che all'estero.\nGiovanni Ferrantes \u00e8 per\u00f2 noto soprattutto per la sua notevole opera organizzativa e amministrativa. Fu tra i soci fondatori della Federazione Scacchistica Italiana e ne fu segretario per diversi anni a partire dal 1958. Segretario della \"Societ\u00e0 Scacchistica Milanese\" dal 1930 al 1937, ne fu direttore tecnico dal 1938 al 1962. Nel 1951 fond\u00f2 l'A.S.I.G.C. (\"Associazione scacchistica italiana giocatori per corrispondenza\"). Fu direttore ed editore per un lungo periodo de \"L'Italia Scacchistica\" a partire dal 1946. Fu inoltre redattore delle rubriche scacchistiche di importanti riviste, tra cui \"La Settimana Enigmistica\", \"L'Illustrazione Italiana\" (dal 1933 al 1956) e il \"Tempo\" (dal 1963).\nNel 1957 Ferrantes gioc\u00f2 due partite con Michail Tal' durante un incontro a squadre amichevole Italia-URSS. Il divario di forze rese il risultato abbastanza scontato, ma vengono riportate di seguito assieme a due sue vittorie."}
{"id": "2281601", "revid": "125726370", "url": "https://it.wikipedia.org/wiki?curid=2281601", "title": "Luisa Maneri", "text": "Biografia.\n\u00c8 conosciuta come interprete del film \"Compagni di scuola\" nel ruolo di Gloria Montanari e della soap opera \"Agrodolce\" nel ruolo di Beatrice Serio.\nHa recitato nel film drammatico \"Con... fusione\" del 1980.\n\u00c8 inoltre attrice e autrice di testi teatrali. Nel 2012 ha portato sul palcoscenico \"Maneggiare con cura\" da lei stessa scritto e interpretato."}
{"id": "2281609", "revid": "1543377", "url": "https://it.wikipedia.org/wiki?curid=2281609", "title": "Tayma", "text": "Taym\u0101\u02be (; traslitterata in latino Tema) \u00e8 una vasta oasi che vanta una lunga storia insediativa, sita nell'attuale Arabia Saudita nord-occidentale, nel punto di confluenza delle strade mercantile che univano Yathrib (oggi Medina) e Duma col deserto del Nefud. Tayma \u00e8 collocata 264\u00a0km a SE di Tabuk e a circa 400\u00a0km a nord di Medina.\nStoria.\nLa pi\u00f9 antica menzione della citt\u00e0-oasi \u00e8 nelle iscrizioni assire (VIII secolo a.C., dove essa viene citata come \"Tiamat\". L'oasi s'era gi\u00e0 sviluppata come centro prospero di commerci, ricca di pozzi d'acqua e di edifici ben costruiti. Tiglath-Pileser III riceveva tributi da Tayma e Sennacherib parla di una delle porte di Ninive definendola \"Porta del deserto\", ricordando che \"i doni dei Sumu'aniti e dei Taymiti passavano attraverso essa\".\nNel VII secolo a.C. era ricca e orgogliosa abbastanza da meritarsi una profezia minacciosa di Geremia (25:23).\nFu governata da una dinastia araba locale. Sono ricordati a tal proposito i nomi di due regine dell'VIII secolo a.C.: Shamsi e Zabibe, cosa che ha fatto a lungo discutere di una non del tutto impossibile fase matriarcale araba antica.\nNel 539 a.C., Nabonedo si ritir\u00f2 a Tayma per motivi non del tutto chiariti al di l\u00e0 d'ogni possibile dubbio (forse legati a questioni religiose), affidando il regno di Babilonia a suo figlio. Questo fatto rese assai celebre Tayma, rendendola per un certo periodo una citt\u00e0 di notevole rilevanza spirituale e politica.\nIscrizioni cuneiformi, forse datate al VI secolo a.C. sono state scoperte a Tayma. La citt\u00e0 \u00e8 pi\u00f9 volte ricordata nell'Antico Testamento. L'eponimo biblico \u00e8 Tema, uno dei figli di Ismaele. Indagini archeologiche del sito, sotto gli auspici del Deutsches Arch\u00e4ologisches Institut, sono attualmente operanti.\nLa stele di Tayma scoperta da Charles Hubert nel 1883, ora al Louvre, fornisce l'elenco delle divinit\u00e0 di Tayma nel VI secolo a.C.: \u1e62alm di Ma\u1e25ram, Shingala e Ashira. Questa Ashira potrebbe probabilmente essere Athirat/Asherah.\nEbrei di Tayma.\nSecondo la tradizione araba, Tayma fu abitata da una comunit\u00e0 ebraica durante l'ultimo periodo classico, sebbene non sia chiaro se tali ebrei erano della Diaspora o se fossero discendenti di convertiti arabi giudaizzati. La citt\u00e0 cadde nelle mani dei musulmani nel primo terzo del VII secolo e i suoi abitanti furono soggetti, come d'uso, alla dhimma.\nMedioevo.\nTayma e il circondario di Khaybar furono visitati da Beniamino di Tudela intorno al 1170.\nNell'estate del 1181 Rinaldo di Ch\u00e2tillon attacc\u00f2 proditoriamente una carovana musulmana nei pressi di Tayma, in spregio a una tregua concordata tra il Sultano Saladino e il re di Gerusalemme Baldovino IV."}
{"id": "2281614", "revid": "25152", "url": "https://it.wikipedia.org/wiki?curid=2281614", "title": "Kanato", "text": ""}
{"id": "2281619", "revid": "6923", "url": "https://it.wikipedia.org/wiki?curid=2281619", "title": "Dionisio Alcal\u00e1 Galiano", "text": "Mapp\u00f2 molte coste dell'Europa e delle Americhe con un'accuratezza senza precedenti, utilizzando nuove tecnologie quali i cronometri marini. Comand\u00f2 una spedizione che esplor\u00f2 e mapp\u00f2 lo Stretto di Juan de Fuca e lo Stretto di Georgia, compiendo la prima circumnavigazione europea dell'isola di Vancouver. Raggiunse il grado di brigadiere morendo nel corso della battaglia di Trafalgar.\nA volte firmava con il cognome completo, Alcal\u00e1-Galiano, anche se spesso usava la forma semplificata Galiano. Il diario di viaggio dell'esplorazione del 1792 fu pubblicato col nome di Galiano, e per questo motivo \u00e8 divenuto famoso soprattutto con questo nome.\nGiovent\u00f9.\nGaliano nacque a Cabra, in provincia di Cordova (Spagna) nel 1760. Entr\u00f2 nella marina spagnola nel 1771, all'et\u00e0 di 11 anni, iniziando a frequentare la scuola navale nel 1775. Dopo aver completato gli studi nel 1779 prese servizio attivo.\nPartecip\u00f2 a molti rilievi idrografici sviluppando abilit\u00e0 nella cartografia. Come allievo ufficiale passo del tempo nella regione del R\u00edo de la Plata e delle Isole Falkland. Torn\u00f2 in Spagna nel 1783.\nNel 1784 Galiano conobbe e collabor\u00f2 con Alessandro Malaspina, col quale in seguito avrebbe viaggiato verso l'America. Entrambi facevano parte di un gruppo di ufficiali che studiarono astronomia presso l'Osservatorio Reale di Cadice sotto all'ammiraglio Vicente Tofi\u00f1o. La loro collaborazione fu breve, dato che Tofi\u00f1o fu richiamato per commissionargli la mappature delle coste spagnole, scegliendo Galiano come collaboratore. Galiano aiut\u00f2 Tofi\u00f1o nei suoi grandi studi idrografici, conclusi con la redazione dell'\"Atlas Marit\u00edmo de Espa\u00f1a\", pubblicato nel 1789. Questa esperienza condizion\u00f2 il lavoro professionale di cartografo di Galiano.\nNel 1785 Galiano spos\u00f2 Mar\u00eda de la Consolaci\u00f3n Villavicencio. Poco dopo il matrimonio part\u00ec per un'esplorazione dello Stretto di Magellano agli ordini di un altro importante insegnante, Antonio de C\u00f3rdoba.\nNel 1788 fu incaricato di svolgere una missione che intendeva calcolare l'esatta posizione delle Azzorre, durante la quale comand\u00f2 il brigantino \"Natalia\". Nello stesso anno partecip\u00f2 all'ultima fase del progetto di mappatura di Tofi\u00f1o.\nSpedizione di Malaspina.\nNel 1789 fu scelto come idrografo per l'ambizioso viaggio politico e scientifico di Malaspina. A bordo della seconda nave della spedizione, la \"Atrevida\", comandato da Jos\u00e9 Bustamante, aiut\u00f2 a mappare le coste della Patagonia e di buona parte del Pacifico tra il Cile meridionale ed il Messico. Fu coinvolto anche in molti lavori scientifici che comprendevano osservazioni astronomiche e misurazioni di gravit\u00e0 e magnetismo.\nLa spedizione giunse ad Acapulco nel marzo del 1791. Galiano fu messo a capo di un gruppo di ufficiali che sarebbero rimasti in Messico per un anno. In una lettera di Malaspina al vicer\u00e9 della Nuova Spagna, Juan Vicente de G\u00fcemes Padilla Horcasitas y Aguayo, si legge: \"Agli ordini del tenente di vascello Don Dionisio Galiano, egli, insieme a [Novales, Pineda, e Olavide], proceder\u00e0 verso il [Mexico] ... [Galiano] dovr\u00e0 coordinare nella capitale, ed in futuro in Spagna, tutte le informazioni dei nostri passati lavori ... Inoltre, dovr\u00e0 estrarre tute le informazioni che permettono di avere un'idea esatta dell'ex e dell'attuale stato di [Nuova Spagna].\"\nGaliano rimase quindi in Messico, compilando i dati idrografici ed astronomici della spedizione, usandoli per disegnare le relative mappe. Studi\u00f2 gli archivi della colonia raccogliendo informazioni utili per stilare i dettagli della Nuova Spagna. Questo fu uno dei compiti politici della spedizione di Malaspina, per il quale lo stesso Malaspina ed i suoi ufficiali avevano un'autorit\u00e0 superiore a quella del vicer\u00e9, diritto conferito direttamente dal re che gli permetteva di accedere a tutti i documenti che avrebbe giudicato interessanti. Questo lavoro occup\u00f2 circa un anno, durante il quale la spedizione di Malaspina salp\u00f2 verso l'Alaska e l'isola di Vancouver.\nIl viaggio del 1792 del \"Sutil\" e del \"Mexicana\".\nIl viaggio di Malaspina in Alaska aveva l'obbiettivo di determinare se esistesse veramente il passaggio a nord-ovest di cui si vociferava. Non trovandolo, egli ritorn\u00f2 in Messico facendo tappa presso la Baia di Nootka sull'isola di Vancouver, ed a Monterey. Gli spagnoli esplorarono il Nord-ovest Pacifico per alcuni anni, e mentre Malaspina tornava in Messico partiva una nuova spedizione guidata da Francisco de Eliza, che avrebbe scoperto una grande distesa d'acqua nell'entroterra ad est dello Stretto di Juan de Fuca. Si trattava dello Stretto di Georgia. I piloti Jos\u00e9 Mar\u00eda Narv\u00e1ez e Juan Carrasco non ebbero tempo di esplorarlo tutto, ma notarono una promettente apertura che conduceva ad est (che si sarebbe rivelata l'estuario del fiume Fraser, che dal largo sembrava essere un canale). Fu l'ultima vera possibilit\u00e0 di scoprire il passaggio a nord-ovest. Una delle navi che parteciparono all'esplorazione, lo schooner \"Santa Saturnina\", non fu in grado di tornare a Nootka e decise di proseguire a sud per Monterey, dove era appena arrivato Malaspina. Quindi Malaspina seppe dell'esistenza dello stretto di Georgia prima del vicer\u00e9, che stava preparando una nuova esplorazione dello stretto di Juan de Fuca. Nel 1791 nomin\u00f2 Francisco Antonio Mourelle comandante, ed ordin\u00f2 due nuovi schooners, il \"Mexicana\" ed il \"Sutil\". Quando Malaspina torn\u00f2 ad Acapulco alla fine del 1791 riusc\u00ec a far sostituire Mourelle col proprio ufficiale, Alcal\u00e1 Galiano. Un altro ufficiale di Malaspina, Cayetano Vald\u00e9s, fu messo al comando del secondo schooner, sostituendo un altro dei piloti scelti dal vicer\u00e9. Questo atto tolse i due shooner dal controllo del vicer\u00e9 facendoli passare sotto all'autorit\u00e0 di Malaspina. I vascelli furono spostati dai cantieri di San Blas, dove erano stati costruiti, ad Acapulco, dove furono adattati secondo le disposizioni di Malaspina. Nonostante si dica spesso che la spedizione di Galiano fosse stata comandata dal vicer\u00e9 Revillagigedo, in realt\u00e0 fu solo una parte di quella di Malaspina. Inoltre l'artista Jos\u00e9 Cardero, che accompagn\u00f2 Malaspina, salp\u00f2 con Galiano.\nLa spedizione lasci\u00f2 Acapulco l'8 marzo 1792. Galiano comandava il \"Sutil\", e l'intera spedizione, mentre Vald\u00e9s era alla guida del \"Mexicana\". Il \"Sutil\" fu adattato per somigliare ad un brigantino ed anche il \"Mexicana\", che all'inizio doveva essere modificato in uno schooner, fu trasformato in brigantino.\nBaia di Nootka.\nIl 13 maggio giunsero all'avamposto spagnolo della Baia di Nootka, allora sotto il comando di Francisco de Eliza. C'era presente anche l'ufficiale anziano di Eliza, Juan Francisco de la Bodega y Quadra, che negozi\u00f2 con George Vancouver la stipula della convenzione di Nootka, un accordo tra Inghilterra e Spagna riguardante la crisi di Nootka del 1789. Galiano e Vald\u00e9s rimasero a Nootka per circa un mese, durante il quale le navi furono revisionate, riparate e rifornite. Il \"Mexicana\" aveva rotto l'albero durante il viaggio. Entrambi gli alberi furono sostituiti. Le ciurme furono rimpinguate con pochi soldati presi da Forte San Miguel, membri della Prima compagnia libera di volontari della Catalogna. Mentre si trovava a Nootka, Galiano not\u00f2 che i Nuu-chah-nulth (Nootka) erano ridiventati amici degli spagnoli dopo un periodo di ostilit\u00e0 seguito all'assassinio nel 1789 di Callicum da parte di Esteban Jos\u00e9 Mart\u00ednez. Secondo Galiano, il capo Maquinna cenava con Quadra quasi ogni giorno. Galiano descrisse anche quello che gli spagnoli avevano capito del sistema di classi sociali dei Nuu-chah-nulth, identificando tre principali capi che chiam\u00f2 Macuina (Maquinna), Tlupananul e Cicomacsia. Cit\u00f2 anche il capo della zona di Clayoquot Sound chiamandolo Uicaninish (Wickaninnish). Galiano stim\u00f2 la popolazione dei Nuu-chah-nulth in non pi\u00f9 di unit\u00e0. Il 20 maggio gli spagnoli furono invitati presso il villaggio di Maluinas (Malvinas) da capo Quicomacsia. Galiano not\u00f2 che l'anno precedente lo stesso capo si era fatto chiamare Quicsiocomic ma che aveva cambiato nome dopo il matrimonio con la figlia del capo dei Nuchimas (Nimpkish). Galiano ammise di non aver compreso bene, ma disse che Quicomacsia affermava che, grazie al matrimonio, aveva raggiunto un livello superiore a quello di Maquinna, e che era diventato il capo pi\u00f9 alto in grado dei Nuu-chah-nulth e dei Nimpkish. Nonostante questo tutti sembravano considerare Maquinna il vero sovrano della costa da Esperanza Inlet ad Escanlante Point, \"ed in tutte le terre all'interno\". Gli spagnoli avevano interpretato la cosa come un tipo di sistema feudale. Un gruppo di nativi Clayoquot giunse a Nootka alla fine di maggio, e Galiano not\u00f2 che avevano preso possesso di un gran numero di armi da fuoco e che cercavano di comprare polvere da sparo pi\u00f9 di ogni altra cosa.\nIl 3 giugno un gruppo di Nuu-chah-nulth chiese aiuto a Quadra per fronteggiare una nave che aveva attaccato un villaggio ad Esperanza. Dissero che sette di loro erano stati uccisi, molti feriti, e che gli erano state rubate tutte le pelli di lontra. Quadra invi\u00f2 il proprio medico a curare i feriti, e promise di punire gli aggressori. Galiano si stup\u00ec nel sapere che la nave era la \"Columbia Rediviva\" guidata da Robert Gray, ma che l'attacco era stato invece portato dal commerciante inglese di pelli William Brown. Brown comandava tre vascelli commerciali, il \"Butterworth\", il \"Jackall\" ed il \"Prince Lee Boo\", complessivamente noti come \"lo squadrone Butterworth\". Aveva ricevuto una concessione dal governo britannico di stanziare un porto commerciale sulla costa dell'isola di Vancouver. Si aspettava che gli spagnoli cedessero agli inglesi il controllo della Baia di Nootka nel giro di un anno, ma a causa della decisione di Quadra il trasferimento non avvenne. Quello stesso anno Brown ebbe un violento conflitto col popolo indigeno di Clayoqout Sound. Afferm\u00f2 di aver agito per autodifesa, mentre altri commercianti di pelli lo accusarono di aver rubato con la forza le pelli dei Clayoquot.\nIl 18 ed il 28 maggio gli spagnoli osservarono le lune di Giove, il che gli permise di calibrare i cronometri. Altri due tentativi di osservazione fallirono a causa del cielo nuvoloso.\nStretto di Juan de Fuca.\nGaliano e Vald\u00e9s lasciarono la Baia di Nootka la mattina del 5 giugno entrando nello stretto di Juan de Fuca, raggiungendo quella che oggi \u00e8 nota come Neah Bay (Puerto de N\u00fa\u00f1ez Gaona per gli spagnoli) il giorno seguente, dove era stata creata una stazione di posta spagnola da Salvador Fidalgo. Ormeggiarono nei pressi della nave di Fidalgo, la corvetta \"Princesa\". Galiano afferma che i Makah erano amichevoli e simili ai Nuu-chah-nulth, ma che Fidalgo non si fidava di loro. Alcuni mesi dopo, quello stesso anno, ci fu un violento scontro tra spagnoli e Makah, a causa del quale Fidalgo fu severamente ripreso. Il capo Makah, Tetacus (noto anche come Tatoosh o Tatlacu), guid\u00f2 l'attacco. In precedenza, quando Galiano e Vald\u00e9s si trovavano a Neah Bay, Tetacus si era dimostrato amichevole. Fu invitato a bordo del \"Sutil\" e del \"Mexicana\", esaminandoli con una curiosit\u00e0 che stup\u00ec Galiano. L'8 giugno, quando le navi stavano per lasciare Neah Bay, Tetacus li visit\u00f2 affermando che stava progettando un viasggio nello stretto di Juan de Fuca. Vald\u00e9s lo esort\u00f2 ad accompagnare gli spagnoli, ed egli accett\u00f2 l'offerta.\nAvendo le mappe e le informazioni sullo stretto di Juan de Fuca prodotte da Quimper nel 1790 e da Eliza nel 1791, Galiano intendeva salpare velocemente per Bellingham Bay e da qui verso nord nello stretto di Georgia. In base agli ordini ricevuti, Galiano era pi\u00f9 interessato all'esplorazione dei canali d'acqua che si inoltravano verso est nel continente. Per questo motivo decise di non esplorare la parte meridionale del Passaggio di Caama\u00f1o (Admiralty Inlet), che l'avrebbe portato a Puget Sound. In ogni caso George Vancouver termin\u00f2 la propria esplorazione di Puget Sound mentre Galiano e Vald\u00e9s imboccavano lo stretto di Juan de Fuca.\nIl \"Sutil\" ed il \"Mexicana\" lasciarono Neah Bay l'8 giugno, attraversando la parte settentrionale dello stretto e costeggiando l'isola di Vancouver. Salparono durante la notte, giungendo a Race Rocks all'alba, per poi dirigersi verso Esquimalt (Puerto de C\u00f3rdova). Tetacus sugger\u00ec un posto in cui fermarsi per rifornirsi di acqua, dato che c'erano poche sorgenti nei pressi di Esquimalt. Galiano e Vald\u00e9s furono impressionati in molti modi da Tetacus. Conosceva i nomi di tutti i capitani spagnoli e britannici passati nella regione, e diceva che due navi erano gi\u00e0 passate nello stretto di Juan de Fuca (si trattava delle navi di George Vancouver). A Tetacus fu mostrata anche una mappa dello stretto, ed egli riconobbe molti luoghi riportando agli spagnoli i loro nomi nativi. Era uno dei capi pi\u00f9 potenti della regione, all'incirca del livello di Maquinna e Wickaninnish.\nGli spagnoli giunsero ad Esquimalt attorno al mezzogiorno del 9 giugno. Subito arrivarono due delle sue mogli in canoa, che li avevano seguiti da Neah Bay non volendo salire sulle navi spagnole. La sera gli ufficiali spagnoli raggiunsero i villaggi sulla costa. Galiano credeva che Tetacus fosse il capo di quei villaggi, ma in realt\u00e0 si trovavano sul territorio dei Songhee, mentre Tetacus era un Makah. Avrebbe potuto trattarsi semplicemente di un parente. Jos\u00e9 Cardero, l'artista che stava accompagnando Galiano e Vald\u00e9s, dipinse un ritratto di Tetacus e di due delle mogli. Una di queste indossa una veste tipica dei Salish della costa, e quindi avrebbe potuto essere una Songhee.\nLe navi spagnole lasciarono Esquimalt la mattina presto del 10 giugno. Si diressero verso Smith Island (Isla de Bonilla) e, dopo averla avvistata, virarono a nord facendo rotta per Lopez Island. Si ormeggiarono presso Point Colville all'estremit\u00f2 meridionale di Lopez Island. Una parte della ciurma sbarc\u00f2 per effettuare un'osservazione della prima luna di Giove, grazie alla quale avrebbero tarato gli strumenti di misura della longitudine. Il giorno seguente salparono verso la parte nord-orientale dello stretto di Rosario ed attraverso il canale di Guemes nella baia di Padilla Bay, notando un villaggio sulla costa dell'isola di Guemes. Quella sera si fermarono in Bellingham Bay (Seno de Gaston).\nIncontro con la spedizione di Vancouver.\nIl 13 giugno, nei pressi di Point Roberts, incrociarono la HMS \"Chatham\" comandata da William Robert Broughton, secondo in comando della spedizione britannica di George Vancouver. Si incontrarono con Vancouver stesso il 21 giugno, nei pressi dell'attuale Vancouver, nella Columbia Britannica. Galiano e Vancouver stabilirono un rapporto di amicizia accordandosi per dividersi il lavoro di esplorazione e condividendo le proprie mappe. Lavorarono insieme fino al 13 luglio, dopodich\u00e9 ognuno riprese la propria circumnavigazione dell'isola di Vancouver sepatatamente. Le navi di Galiano si mossero verso nord attorno all'isola, dimostrando che in effetti si trattava di un'isola. Giunsero alla Baia di Nootka, completando il giro, il 31 agosto. Le navi di Vancouver arrivarono prima.\nDato che Galiano era salpato da Nootka, mentre Vancouver era entrato direttamente dallo stretto di Juan de Fuca da sud, Galiano e la sua ciurma divennero i primi europei a circumnavigare l'isola di Vancouver. Furono an che i primi europei a scoprire e ad entrare nel fiume Fraser, il 14 giugno 1792.\nGaliano ricevette lettere di suggerimenti ed ordini da Malaspina e dal vicer\u00e9 Revillagigedo. Malaspina chiedeva una sosta a San Francisco durante il ritorno, per poter mappare la locale colonia che la sua spedizione non era in grado di fare. Il vicer\u00e9, senza contraddire direttamente Malaspina, informava Galiano della \"quasi perenne nebbia\" di San Francisco e della mancanza di provviste rispetto a Monterey. Attento a non dare ordini contrapposti, il vicer\u00e9 suggeriva caldamente che Monterey sarebbe stato un luogo migliore per fermarsi rispetto a San Francisco. Durante il ritorno Galiano si ferm\u00f2 a Monterey e non a San Francisco, a causa del tempo inclemente. Sia Malaspina sia il vicer\u00e9 chiesero a Galiano di esplorare la \"Entrada de Ezeta\" (la foce del fiume Columbia), che la spedizione spagnola di Bruno de Heceta (detto anche Ezeta) aveva avvistato nel 1775 senza riuscire ad entrare o a determinare se si trattasse di un fiume o di uno stretto. A Nootka Galiano seppe da Juan Francisco de la Bodega y Quadra che Robert Gray era gi\u00e0 entrato nel fiume. Quadra diede a Galiano lo schizzo di una mappa della foce del fiume, basata sulle informazioni riportate da Gray. Galiano avvist\u00f2 il fiume Columbia l'8 settembre 1792. Non entr\u00f2 nel fiume, affermando che le proprie navi erano inadeguate per quel compito. In ogni caso calcol\u00f2 la posizione esatta del fiume determinando che non si trattava di uno stretto.\nGaliano torn\u00f2 in Messico alla fine del 1792 iniziando a scrivere un resoconto della propria esplorazione, poi pubblicato nel 1802, e fu un fatto inusuale per la Spagna in cui solitamente i risultati delle esplorazioni erano tenuti segreti. Galiano sarebbe probabilmente rimasto sconosciuto se non fosse stato per la sua esplorazione dello stretto di Georgia e dell'isola di Vancouver.\nNel 1795 Malaspina fu imprigionato per aver cospirato contro lo stato. La Spagna programm\u00f2 di pubblicare un grande resoconto e le mappe della spedizione, ma dopo la caduta politica divenne impossibile. Dopo la pubblicazione dei diari dei viaggi di Jean-Fran\u00e7ois de La P\u00e9rouse e di George Vancouver nel 1797 e nel 1798, le autorit\u00e0 spagnole, non volendo pubblicare quello di Malaspina sorpassato dagli altri, decise di farlo solo con quello di Galiano. Il nome di Malaspina fu completamente rimosso, sostituito dal fatto che Galiano avrebbe operato direttamente sotto il controllo del vicer\u00e9 Revillagigedo. In effetti Galiano prese il posto di Malaspina come pi\u00f9 grande esploratore della Spagna del tardo XVIII secolo.\nUltima parte di carriera.\nDopo il ritorno in Spagna nel 1794, Galiano fu nominato membro dell'Ordine Militare di Alc\u00e1ntara per decreto reale datato 5 dicembre 1795.\nAlessandro Malaspina torn\u00f2 in Spagna nell'agosto del 1794. Galiano si un\u00ec a lui nel presentare il resoconto dell'esplorazione di Malaspina al Comandante di Madrid. Insieme a due altri ufficiali, essi stettero nella capitale per preparare una pubblicazione formata da molti documenti, osservazioni, mappe, disegni ed altri dati raccolti durante il viaggio di cinque anni di Malaspina. Questa grande opera, che voleva comprendere una lunga parte narrative ed un atlante completo, voleva contrapporsi alla pubblicazione delle spedizioni di James Cook. L'esplorazione di Galiano del 1792 dello stretto di Georgia fu un'importante complemento ai racconti della visita di Malaspina in Alaska ed a Nootka. In ogni caso Malaspina tent\u00f2 di influenzare la politica spagnola riguardo alla gestione delle colonie americane, con conseguenze disastrose. Fu arrestato alla fine del 1795 ed imprigionato dal 1796 al 1802, dopodich\u00e9 fu esiliato dalla Spagna. Quasi tutti i documenti della sua spedizione furono confiscati e ne fu vietata la pubblicazione. Come risultato, il racconto dell'esplorazione di Galiano pubblicato nel 1802 divenne l'unica opera spagnola che raccontasse l'attivit\u00e0 nel Pacifico nord-occidentale per molti anni, ed il nome di Galiano divenne sinonimo di esplorazione spagnola della regione.\nGaliano torn\u00f2 a fare il cartografo, ed a prendere servizio attivo quando scoppi\u00f2 la guerra con l'Inghilterra. Attento a mantenere le distanze da Malaspina, Galiano non fu corrotto dal disastro politico. Nel 1797 era al comando della fregata \"Vencedor\" durante la Battaglia di Capo San Vincenzo.\nNel 1798 Galiano part\u00ec con una flotta di navi per le Americhe al fine di recuperare tesori per la Spagna, necessari per il finanziamento della guerra. Oltrepass\u00f2 l'assedio britannico di Cadice di notte durante una tempesta, dopodich\u00e9 salp\u00f2 per i Caraibi, raccogliendo argento ed altri beni di valore a Cartagena ed a Veracruz. Sulla strada del ritorno dovette eludere molte volte le navi nemiche, giungendo incolume a Cadice. Fece un secondo viaggio in cerca di tesori in Nuova Spagna comandando un piccolo squadrone durante il ritorno. Le navi britanniche ed il brutto tempo lo portarono a L'Avana, dove si trovava mentre veniva firmato il Trattato di Amiens che metteva fine alla guerra nel 1802.\nNel dicembre del 1804 ricominci\u00f2 il conflitto tra Spagna ed Inghilterra. Galiano, ora brigadiere, fu messo al comando della nave \"Bahama\" con 76 cannoni. Combatt\u00e9 la battaglia di Trafalgar, dove fu ucciso da una palla di cannone il 21 ottobre 1805. Il suo corpo fu arso in mare sulla sua nave mezza naufragata.\nRiconoscimenti.\nGaliano Island, un'isola situata nello stretto di Georgia, prende il nome da Alcal\u00e1 Galiano, cos\u00ec come Alcala Point e Dionisio Point sull'estremit\u00e0 settentrionale dell'isola. Salamanca Point, situato nella parte orientale dell'isola di Galiano, prende il nome da Secundino Salamanca, uno degli ufficiali di Galiano. La strana forma di una rupe su Gabriola Island si chiama Galiano Gallery. La nave da guerra canadese HMCS \"Galiano\" prende il nome da lui direttamente o indirettamente, tramite il nome dell'isola. La nave alternava i compiti con un simile vascello, il HMCS \"Malaspina\". Il canale di Sutil prende il nome del vascello di Galiano, il \"Sutil\", cos\u00ec come Cape Sutil a nord dell'isola di Vancouver."}
{"id": "2281622", "revid": "287204", "url": "https://it.wikipedia.org/wiki?curid=2281622", "title": "Dionisio Alcala Galiano", "text": ""}
{"id": "2281626", "revid": "287204", "url": "https://it.wikipedia.org/wiki?curid=2281626", "title": "Dominion del Pakistan", "text": "Il Dominion del Pakistan fu un'entit\u00e0 federale che venne istituita nel 1947 a seguito della partizione dell'India in due distinti dominion: il Dominion dell'India e il Dominion del Pakistan.\nIl Dominion del Pakistan, che comprendeva i moderni Stati di Pakistan e Bangladesh, venne destinato dai britannici come una patria per i musulmani del subcontinente indiano.\nIl Dominion del Pakistan divenne Repubblica islamica del Pakistan nel 1956, e la Repubblica Popolare del Bangladesh divenne uno Stato indipendente nel 1971."}
{"id": "2281637", "revid": "339392", "url": "https://it.wikipedia.org/wiki?curid=2281637", "title": "Mull\u00e1 Husayn-i-Bushru'i", "text": ""}
{"id": "2281663", "revid": "729019", "url": "https://it.wikipedia.org/wiki?curid=2281663", "title": "Rete filoviaria di Catania", "text": "La rete filoviaria di Catania era costituita da un complesso di linee urbane realizzate fra il 1949 e il 1951 in sostituzione della precedente rete tranviaria cittadina; furono attive fino al 1966.\nStoria.\nLe varie linee filoviarie di Catania furono realizzate nel secondo dopoguerra a cura della Societ\u00e0 Catanese Trasporti (SCAT) per sostituire le linee tranviarie urbane seguendo una prassi che negli anni cinquanta port\u00f2 ai minimi livelli il trasporto tranviario in quasi tutte le citt\u00e0 italiane. Era infatti necessario, in molti casi, il rinnovamento di rotabili e linee, ormai obsoleti, e non si ritenne opportuno destinarvi elevate risorse ripiegando sul pi\u00f9 economico e versatile filobus.\nI conduttori aerei furono stesi nelle principali vie cittadine, a partire dal 1949, ricalcando di massima lo stesso tracciato delle tranvie, riutilizzandone le sospensioni murali e la palificazione e stendendo semplicemente un secondo filo elettrico affiancato a quello gi\u00e0 in opera per i tram.\nIl 7 aprile 1949 entrava in funzione la linea filoviaria n. 1, Stazione Centrale-Tondo Gioeni. Il 6 pomeriggio precedente il Vicario Generale della Diocesi di Catania, Monsignor Giuseppe Carciotto, in presenza delle autorit\u00e0 cittadine, aveva benedetti i nuovi filobus posti in parata in piazza Duomo, attorno alla Fontana dell'Elefante. Il 1\u00ba luglio 1950 la giunta comunale, con delibera n. 1983 approvava il regolamento di concessione delle filovie urbane.\nLe linee tranviarie interessanti la via Etnea vennero interamente sostituite dai filobus a partire dal mese di aprile del 1951.\nNel 1964 le filovie vennero rilevate dall'Azienda Municipale Trasporti, di propriet\u00e0 del comune; ma nonostante l'acquisizione di una dozzina di nuovi filobus di costruzione Aerfer, tutte le filovie vennero soppresse il 27 aprile 1966 e sostituite da autobus urbani."}
{"id": "2281665", "revid": "55935", "url": "https://it.wikipedia.org/wiki?curid=2281665", "title": "Abbazia di Sant'Anastasio alle Acque Salvie", "text": ""}
{"id": "2281667", "revid": "404449", "url": "https://it.wikipedia.org/wiki?curid=2281667", "title": "Fattoria di Pian di Rocca", "text": "La fattoria di Pian di Rocca \u00e8 uno storico complesso rurale situato a Pian di Rocca, nel comune di Castiglione della Pescaia, in provincia di Grosseto.\nStoria.\nIl complesso architettonico fu costruito alla fine del XVIII secolo nel cuore di un'area pianeggiante racchiusa a ovest e a sud dagli estremi lembi meridionali del promontorio di Punta Ala, a nord dai lembi collinari meridionali delle Bandite di Scarlino e a est dalle ultimi propaggini collinari occidentali del massiccio di Poggio Ballone. L'area, in cui sono stati peraltro rinvenuti reperti di epoca romana, era occupata da ambienti palustri fino alla bonifica portata avanti anche in questa zona dai Lorena. Le terre strappate alle paludi furono pertanto rese coltivabili, rendendosi cos\u00ec necessaria la costruzione di un complesso rurale di riferimento, a cui si aggiunse anche la cappella di Santa Rita, sorta originariamente come cappella gentilizia della fattoria.\nNel corso del XIX secolo il complesso architettonico venne notevolmente ampliato rispetto a quelle che erano le sue dimensioni originarie; ulteriori interventi di ristrutturazione furono effettuati agli inizi del XX secolo senza per\u00f2 compromettere gli elementi architettonici della fattoria.\nIl complesso rurale di Pian di Rocca fu espropriato nel 1952, attraverso l'applicazione della legge sulla riforma agraria, alla proprietaria dell'epoca, la duchessa Cleofe Conversi Grazioli: nello stesso anno il territorio della tenuta venne appoderato e distribuito a vari assegnatari, che costituirono l'omonima cooperativa agricola.\nDescrizione.\nLa fattoria di Pian di Rocca si presenta come un imponente complesso architettonico di tipo rurale, costituito da una serie di corpi di fabbrica che si dispongono attorno alla corte e si addossano tra loro in alcuni punti, lasciando una soluzione di continuit\u00e0 nell'area di accesso: ogni corpo di fabbrica \u00e8 caratterizzato da una planimetria rettangolare. L'aspetto attuale \u00e8 stato definitivamente conferito dai lavori di ristrutturazione di inizio Novecento.\nIl complesso si articola su pi\u00f9 livelli, con una serie di finestre quadrangolari che si aprono a dintervalli regolari lungo le pareti, che presentano alcuni tratti rivestiti in pietra ed altri in intonaco.\nLa villa padronale occupa il lato orientale del complesso, presentando elementi stilistici pi\u00f9 pregevoli, con strutture murarie esterne interamente rivestite in pietra. Il fabbricato, a pianta rettangolare, si articola su tre livelli, con un ampio portale ad arco che costituisce l'ingresso principale all'edificio abitativo, aprendosi lungo il lato dell'edificio rivolto verso la corte interna. Una serie di archi analoghi caratterizzano l'intero pian terreno ai lati del portale, riprendendone gli elementi stilistici nelle varie finestre che si aprono. Al primo livello superiore le finestre si presentano di forma rettangolare e di dimensioni maggiori rispetto a quelle che si aprono all'ultimo livello, che presentano forma quadrata. L'intero edificio culmina con una copertura a quattro spioventi rivestita da coppi in terracotta.\nGli altri corpi di fabbrica, che costituiscono gli annessi del complesso rurale in seguito trasformati anch'essi in edifici abitativi, si articolano generalmente su due livelli, presentando maggiori rifacimenti lungo le strutture murarie, ove al caratteristico rivestimento in pietra si aggiunge anche quello in intonaco."}
{"id": "2281668", "revid": "36426", "url": "https://it.wikipedia.org/wiki?curid=2281668", "title": "Teatro romano (Firenze)", "text": ""}
{"id": "2281669", "revid": "71433", "url": "https://it.wikipedia.org/wiki?curid=2281669", "title": "Profiler", "text": ""}
{"id": "2281670", "revid": "6923", "url": "https://it.wikipedia.org/wiki?curid=2281670", "title": "Isola di Oak", "text": "L'isola di Oak (Oak Island), \u00e8 un'isola della contea di Lunenberg nel sud della regione della Nuova Scozia in Canada.\nGeografia.\nQuest'isola ha le dimensioni di 140 acri (57 ettari) e si eleva per un massimo di 11\u00a0m sopra il livello del mare. Essa \u00e8 una delle 360 isole della baia di Mahone.\nL'isola \u00e8 di propriet\u00e0 privata e richiede un permesso per essere visitata.\nStoria.\nL'isola di Oak \u00e8 famosa per la fossa molto profonda che fu trovata sull'isola e che ha dato luogo a una lunga e infruttuosa caccia al tesoro.\nLa leggenda del Money Pit.\nSi ritiene che il fosso sia un condotto a delle caverne sotterranee e che esso contenga un tesoro, per alcuni quello dei templari o una misteriosa tomba oppure uno scrigno di piombo contenente l'Arca dell'Alleanza. Il fosso sembra caratterizzato da piani, disposti ogni tre metri, costituiti da tronchi e pietre.\nLa storia del pozzo affonda le radici in racconti che riconducono al 1795 i primi tentativi di scavo, quando il giovane Daniel McGinnis (1777-1862), mentre passeggiava, viene incuriosito da una depressione del terreno situata vicino a una vecchia quercia, tra i rami della quale spiccava un paranco, una sorta di carrucola usata anche sulle navi.\nIl giorno dopo Daniel, in compagnia di due amici al corrente di antiche leggende locali su pirati e tesori nascosti, cominciarono gli scavi. Ma ben presto si resero conto che quella depressione nascondeva un pozzo assai particolare. Andando in profondit\u00e0, ogni tre metri trovavano una piattaforma di tavole in legno di quercia ma, arrivati al terzo strato, furono costretti ad abbandonare l'impresa, troppo ardua per loro. Nacque cos\u00ec la leggenda di Oak Island. Quel pozzo prese il nome di \"Money Pit\", il pozzo del denaro.\nNel 1802, una compagnia privata, la Onslow Company, dando credito alle storie, riprese gli scavi. Furono trovati alcuni strati di carbone e argilla ma, soprattutto, fibre di cocco, che sicuramente non erano del luogo, perch\u00e9 in Canada la palma da cocco non cresce.\nA 30 metri di profondit\u00e0 il morale degli uomini and\u00f2 alle stelle. Si trovarono di fronte a un'enorme lastra di pietra che recava incisioni indecifrabili. Era ormai notte quando, sondando il terreno sottostante con un piede, sentirono qualcosa di resistente. Si dice che fosse lo scrigno di un possibile tesoro, o un'altra lastra.\nI lavoratori, esausti, decisero di rimandare la scoperta al giorno dopo, ma li aspettava una brutta sorpresa. Nel corso della notte l'acqua dell'Atlantico aveva completamente allagato il pozzo, e i tentativi di svuotarlo furono vani, il livello dell'acqua rimaneva costante. Era come se, per svuotare il pozzo, bisognasse svuotare l'intero oceano. Si dice infatti che ci sia un condotto di tubi che parte sotto la baia di Smith; quando la marea sale il condotto porta l'acqua nel Money Pit. Nel corso degli anni sono stati fatti circa un altro centinaio di tentativi, l'ultimo dei quali, datato 1966, fu un ennesimo insuccesso.\nIpotesi.\nSono state avanzate varie ipotesi sul presunto tesoro che il Pozzo del Tesoro di Oak Island custodirebbe gelosamente. C'\u00e8 chi pensa che si tratti del tesoro della corona inglese, o del tesoro dei Cavalieri Templari tra cui il Sacro Graal e l'Arca dell'alleanza.\nLa tesi tuttavia pi\u00f9 accreditata e plausibile \u00e8 che il pozzo sia di origine naturale (cos\u00ec come altri pozzi tipici della zona) e che la stessa storia di Daniel McGinnis sia una leggenda."}
{"id": "2281681", "revid": "729019", "url": "https://it.wikipedia.org/wiki?curid=2281681", "title": "Ken il guerriero (gioco di carte)", "text": "Il gioco di carte di Ken il guerriero \u00e8 un gioco di carte collezionabili realizzato nel 1994 e distribuito da Alchemia, dal 2014 \u00e8 pubblicato in una nuova edizione a cura dei creatori Alessio Meda, Andrea Martani e Fabio Palumbo.\nI mazzi base erano composti da 50 carte ed erano venduti a \u00a3 18.000, mentre le bustine di espansione contenevano 10 carte e costavano \u00a3 4.000.\nIl gioco si atteneva fedelmente alla trama della serie televisiva di \"Ken il guerriero\", pi\u00f9 che a quella del manga, a partire dagli scontri con la banda di Zeta e gli uomini Shin fino al duello con Kaiou (Caio nel gioco). \nFurono ideati nove tipi di carte categorizzate in due classi principali: la classe dei Protagonisti, comprendente le carte Maestro, Personaggio ed Esercito, e la classe dei Non Protagonisti, comprendente le carte Speciale, Spirito, Equipaggiamento, Luogo, Tecnica, Evento.\nLe carte sono illustrate con fotogrammi della serie animata e sono suddivise, a seconda della morale del contesto narrativo a cui si riferiscono, in buone (sfondo blu), neutrali (sfondo grigio), cattive (sfondo rosso). \nSono inoltre suddivise in base alle scuole di arti marziali ad esse associate: Divina scuola di Hokuto, Sacra scuola di Nanto, Scuola Imperiale di Gento (Cento nel gioco), Scuola delle Cinque Forze di Nanto o dei cinque astri in cerchio di Nanto, a cui \u00e8 dedicata una specifica espansione omonima, e Arcana Arte di Hokuto o Gemma di Hokuto, a cui \u00e8 dedicata un'altra espansione, \"L'isola dei demoni\". Esistono anche carte non associate ad alcuna scuola e citazioni di tutte le scuole minori (Montefiorito, Raggio luminoso degli dei, Taizan (Taishan nel gioco, Sacro Pugno, ecc.). Ryuga \u00e8 considerato affiliato a Nanto, anche se esistono carte che rispecchiano il fatto che la sua stella (Sirio) nella trama si \u00e8 distaccata dalla costellazione di Nanto per divenire indipendente. Non sono presenti i maestri anziani (Kenshiro Kasumi, Koryu, Ryuken, Jukei e Yasha). Oltre alle due espansioni gi\u00e0 citate, sono uscite anche \"Il re del mondo\", \"Le tecniche\" (espansione dedicata alle scuole minori), \"La nuova era\" e \"Le nuove cinque forze\" (quest'ultima \u00e8 una ristampa de \"Le Cinque Forze di Nanto\" con alcuni miglioramenti).\nLo scopo del gioco \u00e8 conquistare 10 punti ordine in pi\u00f9 rispetto all'avversario. I punti ordine si conquistano quando i propri protagonisti sconfiggono in combattimento dei protagonisti avversari di un certo livello o quando si riescono a tenere in gioco dei luoghi abitati, nonostante questi ultimi siano oggetto di attacchi da parte degli stessi protagonisti avversari e possano quindi essere conquistati dal gruppo di attacco nemico e persi.\nLe abilit\u00e0 speciali e i valori di attacco e difesa di maestri e personaggi possono essere migliorati per mezzo degli spiriti, che rappresentano le motivazioni e i sentimenti, per mezzo delle tecniche, che rispecchiano quelle usate dai protagonisti nel cartone animato (per esempio Toki attiva l'abilit\u00e0 speciale della tecnica Acqua Calma), o per mezzo degli equipaggiamenti. Questi ultimi possono essere utilizzati anche dagli eserciti, i quali vanno sempre giocati in abbinamento a dei luoghi abitati, non essendo possibile giocare un luogo abitato senza esercito. Per poter assegnare una carta ad un Protagonista deve sussistere compatibilit\u00e0 tra le morali e le scuole, per cui non si pu\u00f2, per esempio, assegnare uno spirito malvagio ad un maestro buono o far s\u00ec che un personaggio usi una tecnica di una scuola a cui non \u00e8 affiliato.\nI combattimenti avvengono tra gruppi opposti di protagonisti; protagonisti all'interno di un gruppo non devono avere morali contrastanti (buoni e malvagi insieme) o appartenere a scuole diverse: per esempio l'Armata di Dio, i Berretti Rossi e Shin, tutti malvagi e di Nanto, possono essere nello stesso gruppo, mentre Kenshiro, buono e di Hokuto, non pu\u00f2 farne parte; gli stessi due criteri si applicano per stabilire se un gruppo pu\u00f2 difendere un luogo di una certa morale e scuola: per esempio Souther (Sauzer nel gioco) pu\u00f2 difendere la Piramide della Croce, luogo malvagio di Nanto, ma non la Residenza di Toki, luogo buono di Hokuto. I maestri combattono sempre da soli e non prendono direttamente parte nello scontro tra gruppi, ma possono attivare delle eventuali capacit\u00e0 speciali dei protagonisti presenti nei gruppi stessi quando ne sono posti al comando. Come in \"\", le carte utilizzate per attaccare non possono essere usate per difendersi durante il successivo turno dell'avversario e i punti di attacco dei protagonisti di un gruppo si sommano tra loro. A differenza di quanto avviene in \"Magic\", per\u00f2, qui nei combattimenti conta anche la posizione del protagonista nel gruppo: i danni sono assorbiti prima dalla carta pi\u00f9 avanzata e poi via via dalle pi\u00f9 arretrate. Inoltre, in certe condizioni il gioco pu\u00f2 venire sospeso per lasciare spazio a combattimenti (sfide) tra due determinati protagonisti."}
{"id": "2281684", "revid": "486946", "url": "https://it.wikipedia.org/wiki?curid=2281684", "title": "Louis Hubert Lyautey", "text": ""}
{"id": "2281691", "revid": "339392", "url": "https://it.wikipedia.org/wiki?curid=2281691", "title": "1\u00b0 Reggimento straniero", "text": ""}
{"id": "2281693", "revid": "729019", "url": "https://it.wikipedia.org/wiki?curid=2281693", "title": "Poli supermercati", "text": "Il Gruppo Poli \u00e8 un gruppo trentino del settore della grande distribuzione alimentare, con 68 punti vendita nelle regioni di Trentino-Alto Adige e Veneto.\nIl gruppo ha al suo interno 4 aziende, Seven Spa, Billig Spa, Supermercati Poli Spa e Orvea Spa. \"Seven\" \u00e8 la societ\u00e0 che gestisce in esternalizzazione tutti i servizi del gruppo e si occupa tra il resto, degli acquisti di frutta, verdura, latticini, salumi, surgelati, e prodotti non alimentari, del marketing e della gestione delle risorse umane. Le funzioni di logistica e distribuzione della merce sui punti vendita sono state quasi totalmente esternalizzate dando in gestione i magazzini a societ\u00e0 esterne, con l'eccezione del non alimentare.\nGruppo Poli detiene il 30% delle azioni della societ\u00e0 a responsabilit\u00e0 limitata Agor\u00e0 Network ed ha come partner le societ\u00e0 Iperal (Valtellina, Valcamonica, Lecchese e Brianza), Sogegross (Liguria, Piemonte, Toscana) e Tigros (Varese, Novara, Como). Stando al sito ufficiale dell'azienda, il gruppo Poli controlla, in Trentino-Alto Adige, il 30,2% del mercato, di cui il 36,3% in provincia di Trento, ed il 18% nella provincia autonoma di Bolzano.\nStoria.\nL'azienda nasce nel 1938 come negozio di frutta e verdura di Beniamino e Giuseppe Poli. Nel 1957, i due fratelli fondano un supermercato, di modeste dimensioni, uno dei primi in Italia. Tra gli anni sessanta e settanta l'azienda s'ingrandisce sul territorio. Dopo aver puntato su servizi, Poli rivolge la propria attenzione a prodotti di genere non alimentare: nel 1986, viene aperto il primo magazzino Regina. Nel 1998 rinnova la pianta dei propri punti-vendita, che diviene circolare. Durante l'anno 2000 l'azienda entra a far parte di Agor\u00e0 Network, acquisendo il 30% delle azioni della neonata societ\u00e0. Nel 2005 introduce nei propri negozi il sistema di spesa automatica \"Faccio Io\".\nNel 2014 entra a far parte del gruppo anche il marchio Orvea, fondato da Aldo Bertoldi nel 1959.\nPunti vendita.\nQuesto \u00e8 il dettaglio della rete di vendita del gruppo Poli:"}
{"id": "2281695", "revid": "1522738", "url": "https://it.wikipedia.org/wiki?curid=2281695", "title": "Carlo Ventresca", "text": "Carlo Ventresca \u00e8 un personaggio immaginario nato dalla penna dello scrittore statunitense Dan Brown, presente nel romanzo \"Angeli e demoni\", del 2000 nelle vesti di antagonista.\nCarlo Ventresca nel romanzo era camerlengo della Chiesa Cattolica Romana. Nel film questo ruolo \u00e8 preso da Patrick McKenna, mentre Ventresca non \u00e8 presente.\nBiografia.\nPassato.\nEgli crebbe conoscendo solo l'identit\u00e0 di sua madre, Maria, e ogni volta che Ventresca chiedeva del padre la madre rispondeva che era morto prima che egli nascesse. Maria educ\u00f2 Ventresca ad un forte spirito religioso.\nDurante un viaggio in Sicilia avvenne un attacco terroristico che port\u00f2 alla morte della madre. Per Carlo Ventresca quell'accaduto acquis\u00ec un significato di protezione divina. Un vescovo di Palermo lo ritrov\u00f2 e lo allev\u00f2, crescendolo insieme ad altri monaci di un convento. Dopo pochi anni entr\u00f2 in seminario.\nIl vescovo che lo ritrov\u00f2 venne poi eletto come nuovo Papa della Chiesa Cattolica ed egli chiam\u00f2 a s\u00e9 Ventresca come suo camerlengo nonostante questi non fosse un cardinale.\nPresente.\nGli eventi del libro si aprono con Carlo che si reca, da parte del Vaticano, al CERN (Centro europeo per la ricerca nucleare). Qui egli deve incontrare lo scienziato Leonardo Vetra, che gli dimostra la procedura per creare la cosiddetta antimateria. Carlo viene eticamente disturbato da questa scoperta e riporta le sue conclusioni al Papa, sperando di trovare da parte sua un comune senso di sgomento. In realt\u00e0 il Papa afferma che ha un grande debito nei confronti della scienza, e concorda con Leonardo Vetra che la scoperta scientifica avr\u00e0 un profondo significato religioso arrivando addirittura a credere di provare scientificamente l'esistenza di Dio.\nCarlo rimane addolorato nell'ascoltare questo dal Papa. Scioccato e deluso su questo tradimento verso Dio e verso la Chiesa, Carlo si trova sulla tomba di san Pietro in cui si mutila e impazzisce a tal punto da credere di aver ricevuto da Dio precise istruzioni. Verso la fine del romanzo, subito prima del suo suicidio, sente continuamente la voce della madre defunta nella sua testa che gli indica cosa fare per \"salvare\" la Chiesa.\nCarlo esegue l'incarico di avvelenare il papa con una dose letale di eparina (che il papa ha richiesto per la sua malattia). Grazie al suo ruolo di Camerlengo, ha l'autorit\u00e0 della Santa Sede, mentre si svolge il Conclave per eleggere il nuovo Papa. Durante questo periodo di tempo, assume un assassino per uccidere i quattro cardinali che avrebbero probabilmente ottenuto la maggior parte dei consensi del collegio, garantendo cos\u00ec una certa confusione in Conclave.\nEgli copre molte di queste azioni assumendo un alias come il leader del Illuminati, noto come Giano.\nDopo essere stato scoperto Ventresca decide di suicidarsi, bruciandosi vivo.\nAdattamento cinematografico.\nIl personaggio del camerlengo italiano Carlo Ventresca nel film \"Angeli e demoni\" diretto da Ron Howard \u00e8 stato cambiato nell'irlandese Patrick McKenna, interpretato da Ewan McGregor."}
{"id": "2281704", "revid": "59976", "url": "https://it.wikipedia.org/wiki?curid=2281704", "title": "1\u00ba aviere capo", "text": ""}
{"id": "2281705", "revid": "339392", "url": "https://it.wikipedia.org/wiki?curid=2281705", "title": "Aeronautica Militare italiana", "text": ""}
{"id": "2281714", "revid": "33893", "url": "https://it.wikipedia.org/wiki?curid=2281714", "title": "Introversione estroversione", "text": ""}
{"id": "2281717", "revid": "1632387", "url": "https://it.wikipedia.org/wiki?curid=2281717", "title": "Lago di Como", "text": "Il lago di Como (\"Lagh de Comm\" in lombardo, : ), detto anche Lario, \u00e8 un lago italiano naturale prealpino di origine fluvioglaciale ricadente nei territori appartenenti alle province di Como e di Lecco, i cui capoluoghi sorgono nelle due estremit\u00e0 meridionali dei rispettivi rami, composto da tre differenti comparti, popolarmente definiti rami: il \"bacino di Como\" e quello \"di Lecco\", pressoch\u00e9 simmetrici, e il \"bacino di Colico\" pi\u00f9 ampio situato a nord.\nPosto a circa 50\u00a0km a nord di Milano, \u00e8 il lago pi\u00f9 profondo d'Italia, quello con maggiore estensione perimetrale e il terzo per superficie e volume: la portata del fiume Adda all'uscita del lago si aggira intorno ai 130 metri cubi al secondo, i quali derivano in gran parte dall'alto Adda (87 metri cubi al secondo) e dal Mera (23 metri cubi al secondo), mentre i rimanenti 20 derivano da corsi d'acqua minori. Le cave di marmo presenti nei dintorni del lago sono state essenziali per quanto riguarda la tradizione lombarda di scultori, scalpellini e architetti, \u00abincrementata dalla lunga e impegnativa fabbrica del Duomo di Milano\u00bb. \nRifugio popolare per ricchi e aristocratici fin dall'epoca romana, resta tuttora una delle mete turistiche privilegiate, tanto da essere stato annoverato nel 2014 come il lago pi\u00f9 bello del mondo dal quotidiano online \"The Huffington Post\", per il suo microclima e per il suo ambiente costellato da ville e villaggi di prestigio. Oltre a esser stato reso celebre da Alessandro Manzoni che sulla sponda lecchese ambient\u00f2 il romanzo \"I promessi sposi\", annovera un'imbarcazione a remi tipica che nel tempo \u00e8 diventata simbolo stesso del lago: il batell, noto pi\u00f9 informalmente come \"lucia\" in ricordo della fuga da Lecco di Lucia Mondella.\nEtimologia.\nGli autori latini designano il lago di Como con il termine latino \"Larius\" o, come Polibio, nella forma greca \u039b\u03ac\u03c1\u03b9\u03bf\u03c2, \"L\u00e0rios\". Il limnonimo \u00e8 di origine prelatina. Secondo Alfredo Trombetti deriva dalla radice preindoeuropea *\"lar\"- col significato di \"luogo incavato\". Alexander Falileyev interpreta la derivazione dal celtico \"l\u0101ro\"- \u02bfpiana, suolo\u02be &lt; ie. *\"pl\u0101ro\"- &lt; *\"pelh\"- \u02bflargo, piano\u02be. Si veda anche l'antico irlandese \"l\u00e1r\" \u02bfsuolo\u02be, l'antico cimrico \"laur\" \u02bfplatea\u02be, l'antico bretone \"lor\" \u02bfsuolo\u02be.\nA partire dal Medioevo venne chiamato anche \"lacus commacinus\", \"comacenus\" o \"comensis\" fino al definitivo \"lago di Como\".\nGeografia fisica.\nMorfologia.\nGeograficamente posto tra la Pianura padana e le Alpi, il bacino del lago di Como, posto a un'altitudine di , ha una geometria molto articolata con una caratteristica forma a \"Y\" rovesciata o, come recita un diffuso detto locale, a forma di uomo: \nIl bacino, che misura 145\u00a0km\u00b2, \u00e8 composto da tre parti differenti: a sud-ovest il ramo di Como, a sud-est il ramo di Lecco e a nord il ramo di Colico o Alto Lago, il pi\u00f9 aperto dei tre. I fiordi meridionali rinserrano il montagnoso Triangolo Lariano. \u00c8 il lago pi\u00f9 profondo d'Italia toccando i 418 metri di depressione massima fra le localit\u00e0 di Argegno e Nesso e quinto in Europa caratterizzato dai fondali in criptodepressione trovandosi a oltre 200 metri sotto il livello del mare. In Italia \u00e8 inoltre quello con maggiore estensione perimetrale misurando 170\u00a0km, terzo come superficie con 145\u00a0km\u00b2 e volume con 23,37\u00a0km\u00b3.\nRaggiunge una lunghezza massima di 45,7\u00a0km da Gera Lario a Como mentre la sua larghezza varia dai 650 metri tra Careno e Torriggia e i di 4,4\u00a0km tra Cadenabbia e Fiumelatte. Il bacino idrografico si estende su una superficie di 4 552\u00a0km\u00b2 in suolo italiano e di 487\u00a0km\u00b2 in suolo svizzero per un totale di 5 039\u00a0km\u00b2 il cui punto pi\u00f9 elevato culmina sul Pizzo Bernina al confine fra i due Stati.\nTerritorio.\nIl lago di Como \u00e8 un bifido fiordo naturale profondamente scavato nei versanti montuosi delle prealpi comasche e bergamasche che fanno da cornice a una costa contraddistinta da una morfologia territoriale di tipo variegato alternando dolci pendii arrotondati ed erbosi alle dolomie con rocce dentate e pareti a picco sul lago. Geograficamente \u00e8 diviso in tre bacini, ciascuno con proprie caratteristiche. Nel ramo di sud-ovest, stretto e tortuoso, con i versanti ripidi e boscosi, si trova l\u2019Isola Comacina, l\u2019unica del Lario. Il ramo sud-est, denominato ramo di Lecco, con la citt\u00e0 al suo apice, guarda a oriente il Gruppo delle Grigne (2 410 m). Infine il ramo nord che \u00e8 il pi\u00f9 largo e aperto. I tre rami confluiscono al centro del lago davanti al promontorio di Bellagio, una delle localit\u00e0 pi\u00f9 celebrate per la bellezza del paesaggio e per le antiche tradizioni turistiche. I depositi alluvionali, trasportati da fiumi e torrenti, iniziarono a formarsi con la postglaciazione e furono la causa della separazione dei laghi minori connessi al bacino principale (il lago di Mezzola a nord e i laghi di Garlate e di Olginate a sud).\nPaesaggio.\nDecantato fin dall'Ottocento dai maggiori poeti e musicisti del Romanticismo, da Alessandro Manzoni a Stendhal, da George Gordon Byron a Franz Liszt il paesaggio offre un territorio profondamente variegato e ricco di storia ma nell'insieme discreto e armonioso.\nI due principali centri abitati sono Como e Lecco, entrambi situati sulla punta inferiore dei due rami meridionali.\nComo \u00e8 una citt\u00e0 carica di storia e nel suo passato \u00e8 stata di importanza strategica per tutta la regione, tanto da esser in grado di rivaleggiare con Milano. \u00c8 la citt\u00e0 con il pi\u00f9 ricco patrimonio storico-artistico del Lario. Sulle sponde del ramo orientale si trova la citt\u00e0 di Lecco la quale deve la sua fama al celebre romanzo del Manzoni che in questo territorio ambient\u00f2 il capolavoro letterario de \"I promessi sposi\".\nArroccata su un promontorio situato al centro del Lario, la localit\u00e0 di Bellagio, celebre in tutto il mondo per la bellezza paesaggistica e la mondanit\u00e0 che la contraddistingue, \u00e8 lo spartiacque che divide i due rami principali del lago. Mentre quello di Lecco offre un panorama pi\u00f9 aspro reso suggestivo dalla presenza di calette e insenature alternate a piccole localit\u00e0, quello di Como \u00e8 caratterizzato dalla presenza dell'unica isola del lago e dalla penisola del Lavedo. Particolarmente tipica \u00e8 la costa orientale del ramo comasco, impervia e ricoperta di boschi; qui i paesi sono ancora costituiti da antiche case arroccate tra lago e montagna, con ripide scalinate rivierasche. \nTutto il Lario, comunque, \u00e8 caratterizzato da un paesaggio scosceso che forma un delicato equilibrio con la tipologia costruttiva dei paesi e delle grandi ville storiche, ben visibili da un punto all'altro della sponda grazie all'esigua larghezza del bacino (non pi\u00f9 di un chilometro nei due rami meridionali). Anche a causa di questa severa conformazione fisica, il turismo lariano non ha conosciuto il fenomeno \"di massa\" tipico del lago di Garda, riguardando esclusivamente i salotti dell'aristocrazia e gli artisti che spesso vi erano ospitati; un soggiorno di tipo meditativo che ancora oggi si riscontra nelle ville d'epoca (osservabili dal lago pi\u00f9 che dalla strada) e - per contro - dall'antica semplicit\u00e0 dei borghi pi\u00f9 umili (Pognana, Careno, Nesso, Brienno, Colonno, Corenno Plinio, ecc.). A Como citt\u00e0 e nel centro lago, il turismo di massa nei mesi primaverili ed estivi \u00e8 per\u00f2 un fenomeno in crescita negli ultimi anni.\nA nord, presso i territori comunali di Colico e Dorio, \u00e8 presente un piccolo golfo incavato, quasi a sembrare uno specchio d'acqua indipendente, chiamato \"laghetto di Piona\"; quest'ultimo fa da cornice all'omonima abbazia cistercense che sorge in prossimit\u00e0 delle sue rive delimitata dalla penisola dell'Olgiasca e dal Montecchio Sud. Nella baia sfocia il torrente Merla, le cui acque sono abbondanti solo durante il periodo delle piogge.\nGeologia.\nL'origine del lago di Como \u00e8 complessa e tuttora oggetto di ipotesi e discussioni scientifiche. L'origine pi\u00f9 probabile \u00e8 quella prodotta da antiche e profonde escavazioni fluviali durante la crisi di salinit\u00e0 del Mediterraneo nel periodo miocenico e messiniano, rimodellato dalle ripetute erosioni glaciali pleistoceniche negli ultimi due milioni di anni. La sua formazione, avvenuta durante l'era della postglaciazione, oltre un milione e ottocentomila anni fa, \u00e8 dovuta allo scioglimento di un enorme ghiacciaio che si estendeva sino ai confini della Brianza dove ha formato le attuali colline moreniche. \nIl ghiacciaio Abduano, che ha originato il lago, scendeva dalla Valtellina e dalla Valchiavenna allungandosi con due enormi lingue verso la fossa padana; in corrispondenza di Menaggio si ramificava verso il Ceresio dando origine a una faglia, chiamata in geologia linea di Menaggio creando in questa frattura la valle omonima con il lago di Como a est e il lago di Lugano a ovest. Il dislivello relativo tra i due bacini \u00e8 di 72 metri. Il lago si \u00e8 formato quindi nella cavit\u00e0 scavata dal ghiacciaio, del quale si possono ancora vedere i segni dell\u2019erosione lasciati sulle rocce delle montagne che circondano il Lario e dai numerosi massi erratici presenti soprattutto sulle alture del Triangolo Lariano.\nIsola.\nL'unica formazione insulare del lago \u00e8 l'isola Comacina, di modeste dimensioni ma con un prestigioso passato. Nel Medioevo, infatti, l'isola era una roccaforte indipendente e fu al centro di importanti avvenimenti storici. Nel 588 Autari espugn\u00f2 il castello sconfiggendo il \"magister militum\" bizantino Francione debellando cos\u00ec l'ultima resistenza anti longobarda. Nel 1169 venne definitivamente distrutta dai comaschi aiutati dall'alleato germanico Federico Barbarossa come conseguenza della guerra decennale. Da allora, l'isola \u00e8 rimasta totalmente disabitata. Gli edifici oggi presenti sono la seicentesca chiesetta di San Giovanni, unica rimasta delle nove presenti, la locanda con annesso ristorante dove soggiorn\u00f2 Alfred Hitchcock e le piccole costruzioni razionaliste opera dell'architetto Pietro Lingeri. Le rovine dell'antica basilica di Sant'Eufemia sono il simbolo di antiche vestigia, rievocate annualmente il 29 giugno nella Sagra di San Giovanni.\nL'isola \u00e8 delimitata da una baia detta \"Zoca de l'oli\", cos\u00ec chiamata per la tranquillit\u00e0 delle acque lacustri e per la crescita spontanea dell'ulivo, oggi in parte ridotta a causa dell'incremento edilizio. Il campanile dello xenodochio di Santa Maria Maddalena di Ossuccio \u00e8 una delle opere pi\u00f9 significative del lago; il soprastante Sacro Monte di Ossuccio \u00e8 stato inserito dall'UNESCO nella Lista del Patrimonio Mondiale nel 2003. Oltre la baia si protende verso Lenno la penisola di Lavedo che delimita il golfo di Venere e che culmina nella villa del Balbianello, patrimonio del FAI. Anticamente il dosso di Lavedo era un'isola formatasi dal ghiacciaio Abduano, come l'isola Comacina. I detriti alluvionali l'hanno poi congiunto alla terraferma.\nIdrografia.\nLivello e temperatura dell'acqua.\nIl livello medio delle acque del Lario, che si trova a 197,37 metri sul livello del mare, subisce variazioni stagionali talvolta di rilievo dovute principalmente alle abbondanti portate degli immissari durante il disgelo: le oscillazioni variano di circa due metri. Le portate abbondanti si presentano tra maggio e giugno, per le piogge e lo scioglimento delle nevi, e in autunno, per le consuete piogge. La regolazione tende dunque ad accumulare acqua nel lago tra aprile, maggio e giugno. Al superamento del livello di 1,20 metri \u00e8 fissata la soglia di attenzione dove si ha l'esondazione in piazza Cavour a Como; i dati storici sono registrati dall'ente preposto fin dal 1946 mentre la regolazione idraulica del lago di Como \u00e8 amministrata dal Consorzio dell'Adda. II tema riveste un'importanza notevole considerando l'enorme bacino imbrifero a monte del Lario e la conseguente necessit\u00e0 di evitare allagamenti e regolare lungo l'arco dell'anno il deflusso di acque che vengono impiegate da agricoltura e industria. \nL'opera di sbarramento del lago di Como, situata a Olginate, \u00e8 stata completata nel 1945. La regolazione tende dunque ad accumulare acqua nel lago tra aprile, maggio e giugno, poi il lago si svuota gradualmente tra luglio e settembre, per il forte utilizzo a valle, quindi a settembre comincia un nuovo periodo di invaso che dura sino a novembre e mira a soddisfare le esigenze idroelettriche invernali. Questi dati indicativi possono dunque far prevedere quale potr\u00e0 essere il livello lacustre e dunque l'agibilit\u00e0 di porticcioli e dei moli in dati mesi dell'anno. La regolazione del lago consente dunque un razionale impiego delle acque e limita i danni provocati dall\u2019acqua alta. Famosissima fu la piena del 1868 avvenuta prima dell'esecuzione delle opere di regolazione che super\u00f2 di 3,97 metri lo zero idrometrico sommergendo vaste localit\u00e0 rivierasche oltre al capoluogo comasco che fu inondato completamente nella zona intorno alla cinta murata.\nA causa della sua posizione, nonch\u00e9 per le caratteristiche morfologiche, non \u00e8 difficile comprendere le motivazioni per cui le acque del lago di Como risultano essere caratterizzate da temperature medio basse che variano di diversi gradi tra le varie localit\u00e0 rivierasche principalmente connesse al fatto che esse si trovino o meno vicino a fiumi o grossi torrenti: nel periodo invernale la temperatura \u00e8 pari a 5/6\u00a0\u00b0C a ogni profondit\u00e0 mentre nel periodo estivo la temperatura superficiale (10-20 metri di profondit\u00e0) si aggira intorno ai 23/24\u00a0\u00b0C.\nImmissari ed emissari.\nIl lago di Como ha 37 immissari. L'immissario principale, nonch\u00e9 unico emissario, \u00e8 l'Adda (che si immette nel Lario a nord, dove segna il confine tra le province di Como e Sondrio, nei pressi del Pian di Spagna). Accanto a esso vi sono tuttavia molti altri corsi d'acqua che vi confluiscono direttamente. Il principale \u00e8 il Mera che porta le acque di Valle San Giacomo e Val Bregaglia nel lago di Mezzola, un tempo facente parte del Lario e da esso separato dalla zona umida del Pian di Spagna; assieme all'Adda \u00e8 l'unico altro fiume di carattere alpino e non a regime torrentizio e risulta l'unico immissario navigabile in quanto anche barche di media stazza possono risalirlo per circa 6\u00a0km. Sino al 1858, anno in cui venne rettificato l'attuale letto del fiume Adda, il Mera era un affluente diretto dell'Adda nell'ultimo tratto prima del lago di Como. Tutti gli altri immissari sono caratterizzati da percorso breve e regime torrentizio; essi nascono infatti dalle montagne che circondano e si specchiano direttamente nel Lario. Spesso gli stessi paesi sorgono sui conoidi di deiezione formati nel corso dei millenni dal materiale trasportato a lago da questi torrenti, e basta un'accurata visione di una cartina per rendersene conto.\nPartendo da nord e dalla sponda occidentale i principali sono: il San Vincenzo, che entra all'altezza di Gera Lario; il Livo, all'altezza di Domaso; il Liro, poco dopo Gravedona; l'Albano, all'altezza di Dongo; il Sanagra, all'altezza di Menaggio; il Perlana, all'altezza di Lenno; il Telo, all'altezza di Argegno; il Breggia, all'altezza di Cernobbio, il Cosia e il Valduce, che, interrati, entrano direttamente a Como (il primo sfociando accanto allo stadio Giuseppe Sinigaglia, il secondo davanti alla stazione di Como Nord Lago). Sulla sponda orientale, sempre partendo da nord, si trova il Varrone, che sfocia all'altezza di Dervio; il Pioverna, all'altezza di Bellano; il Masna e l'Esino a Perledo, il Meria a Mandello del Lario, il Gerenzone e il Caldone che sfociano entrambi sul lungolago di Lecco. Nella zona del Triangolo Lariano l'unico immissario di una certa rilevanza \u00e8 il Perlo, che sfocia nel lago all'altezza di Bellagio oltre al Rio Torto che \u00e8 l'unico emissario del vicino lago di Annone.\nA fronte dei numerosi immissari il lago di Como ha, come tutti gli altri laghi prealpini, un solo emissario, che \u00e8 l'Adda. Esso esce dal lago all'altezza di Lecco e, dopo avere formato i piccoli laghi di Garlate e Olginate, prosegue la sua corsa verso la Pianura Padana e il Po. Data la caratteristica forma a \"Y\" rovesciata, il ramo di Como riceve un minore apporto d'acqua \"corrente\" rispetto al resto del lago. Complice la forte urbanizzazione presente nel bacino comasco, quest'area risulta avere un ricambio delle acque pi\u00f9 lento e di conseguenza si registra un maggior inquinamento e una minor balneabilit\u00e0. Come precedentemente accennato, l'Adda rappresenta, per importanza di portata, il principale emissario e immissario del Lario. Per tale ragione, il fiume dovrebbe svolgere la normale funzione di regolatore di livello idrografico, una sorta di naturale \"troppo pieno\".\nRegolazione delle portate.\nLa regolazione delle portate di afflusso nel lago di Como \u00e8 suddivisa in tre diversi regimi idrologici di Adda e Mera \nL'Adda, infatti, oltre al regime naturale del fiume \u00e8 regolato da venti serbatoi alpini stagionali situati sia in territorio elvetico sia italiano e dalla traversa di Olginate oltre la quale le sue acque proseguono il loro corso verso il Po. I due serbatoi pi\u00f9 grandi, entrambi facenti parte della centrale idroelettrica di Premadio, sono quello di San Giacomo di Fraele e quello di Cancano II attigui fra loro nel comune di Valdidentro; oltre alle acque del proprio bacino naturale, il serbatoio di San Giacomo riceve, attraverso il canale Sp\u00f6l, una parte delle acque della Val di Livigno appartenente al bacino idrografico dell'Inn e del Danubio. Il Mera presenta una diga a Villa di Chiavenna e il Liro suo affluente una a Madesimo e una a Campodolcino. Bench\u00e9 l'inizio della regolazione risalga al 1946, il periodo di osservazione statistica cominci\u00f2 soltanto nel 1959, anno a cui risalgono le prime osservazioni disponibili relative alla gestione dei serbatoi.\nLe esondazioni.\nTutte le localit\u00e0 costiere del Lario sono da sempre interessate da fenomeni di straripamenti anche veloci delle sue acque che fuoriescono dagli argini, inondando le zone poste a quote altimetriche inferiori. La citt\u00e0 che pi\u00f9 di altre subisce tali calamit\u00e0 \u00e8 Como dove il centro storico \u00e8 spesso protagonista di esondazioni. Quando le acque del lago raggiungono la quota di 120 centimetri oltre lo zero idrometrico coincidono con l'allagamento di piazza Cavour attivando la soglia d'attenzione. Questa soglia \u00e8 stata modificata pi\u00f9 volte nel tempo passando dai 186\u00a0cm nel 1955 ai 125\u00a0cm del 1978 fino all'attuale soglia di 120\u00a0cm a causa del progressivo abbassamento della piazza di circa 60\u00a0cm subito fra il 1965 e il 1973. La quota ha dunque un significato convenzionale e, oltre a non essere costante nel tempo, a causa del fenomeno di subsidenza che solo nell'ultimo decennio si \u00e8 sostanzialmente fermato subisce anche influenze di tipo meteorologico come la direzione del vento sulla superficie dell'acqua. Di questo fenomeno ne risentono prepotentemente le attivit\u00e0 commerciali, la viabilit\u00e0, la gestione degli acquedotti e delle fogne. Oltrepassata la quota 140\u00a0cm i danni iniziano a essere rilevanti in quanto si supera la soglia di allarme dando origine a diffusi fenomeni di esondazione nelle aree prospicienti le sponde.\nLa prima esondazione documentata \u00e8 del 1431; dal XV secolo al XXI se ne contano centinaia e alcune molto estese in citt\u00e0, come quella del 1673, ricordata da due lapidi in via Volta e in via Diaz. Nel 1703 l\u2019acqua arriv\u00f2, all'interno del Duomo di Como, ai pilastri degli organi. Altre ne seguirono fino al 2010, quando la sistemazione della diga di Olginate costruita nel 1945 e situata a sud di Lecco pose quasi fine alla fuoriuscita straordinaria del lago. I provvedimenti sono stati tuttavia minimi e si limitano alla pulizia dell\u2019alveo dell\u2019Adda a Lecco (ghiaia da togliere e reti o nasse da evitare), mentre a Como, dopo il repentino innalzamento del livello stradale nel tardo Medioevo, non si pu\u00f2 far nulla se non sopraelevare, forse, qualche edificio. Il terzo millennio si apre con il lago in piazza Cavour ogni anno: nel novembre 2000, giugno 2001 e novembre 2002. Curiosamente dal 7 gennaio 2008, giorno dell\u2019avvio del cantiere delle paratie, il lago \u00e8 uscito solo in rare occasioni: nel luglio 2008 con conseguenze notevoli e nel maggio 2010 senza creare per\u00f2 particolari disagi.\nDi seguito i principali eventi:\nClima.\nIl clima \u00e8 quello continentale della Lombardia, lievemente temperato dalla massa d'acqua lacustre. Pi\u00f9 freddo, comunque, del lago di Garda, presenta piccole differenze da zona a zona determinate dall'orografia locale. \u00c8 rigido nel ramo comasco, specialmente nella sponda interna esposta a nord, pi\u00f9 mite nel centro lago e lungo la riviera orientale lecchese. Le precipitazioni sono maggiori a occidente e nel Triangolo Lariano.\nVenti.\nIl lago di Como \u00e8 protetto dalla catena alpina dai venti freddi che spirano dal nord Europa ma nel momento in cui impattano sulle montagne circostanti, o semplicemente si incanalano lungo le sponde, i venti sinottici subiscono spesso forti variazioni di intensit\u00e0 e direzione, determinando spesso locali rinforzi o mollane. In generale i venti di brezza hanno la maggiore forza quando i contrasti termici tra acqua e terreno e tra pianura e montagne sono pi\u00f9 evidenti. Ci\u00f2 nonostante su tutto il territorio lariano il fenomeno \u00e8 alimentato principalmente da due venti locali e a ore regolari: la \"Breva\" e il \"Tivano\".\nAllo scemare del contrasto termico, il vento, dove non scompare, cambia direzione, sino a provenire dalle montagne circostanti: sono questi i venti \"montivi\", che soffiano dal tramonto sino alle prime ore della notte dalle vallette laterali, in maniera parecchio irregolare e non riuscendo in alcun caso a stendersi su tutta l'estensione del lago. I temporali estivi, alterando il normale regime delle brezze, lasciano spazio a un ulteriore nutrito ventaglio di venti laterali particolarmente insidiosi. Il pi\u00f9 temibile di questi \u00e8 il \"menaggino\", che scende improvviso in luglio e agosto dal corridoio della Val Menaggio che sconvolge le acque e crea pericolo per le barche. Altri venti con la stessa modalit\u00e0 soffiano dalle vallate circostanti: il \"garzeno\" dalla Valle Albano, il \"sant'Anna\" dalla Val d'Intelvi, il \"bellanasco\" dalla Valvarrone e altri minori.\nAmbiente.\nFlora e fauna.\nIl territorio lariano, che costituisce un'area a clima privilegiato e mite, \u00e8 una zona protetta per via della presenza di fauna e flora particolari sempre pi\u00f9 rare in Italia. Presso il Museo delle Grigne a Esino Lario \u00e8 presente una ricca sezione naturalistica dedicata all'analisi dettagliata delle diverse zona fito-climatiche del territorio lariano suddivise per fasce altimetriche e ambientazioni naturalistiche dell'ambiente.\nll clima e le piogge (2 000\u00a0mm circa l\u2019anno), concentrate in primavera e in autunno, favoriscono lo sviluppo di una flora di tipo mediterraneo: olivo, alloro e cipresso sono frequenti sui pendii che fiancheggiano il lago mentre nei parchi delle ville si trovano anche piante tropicali e subtropicali che si sono ben adattate. La vegetazione \u00e8 ripartita per zone altimetriche, con essenze mediterranee lungo la costa, querce e castagni nella zona collinare (500-800 metri), faggeti, abeti, larici e pini mughi in montagna. Il piano pi\u00f9 elevato (fino a 2 000 metri) \u00e8 caratterizzato da ginepri, rododendri, mirtilli e ontani verdi.\nL'ittiofauna del lago conta oltre 26 specie ittiche di cui alcune autoctone. Nonostante la pesca in passato fu una delle attivit\u00e0 eminenti del territorio, la particolare morfologia del lago di Como, caratterizzata da ripide sponde subito digradanti verso grandi profondit\u00e0, determina una grande estensione della zona pelagica a discapito di una zona litorale molto ridotta e circoscritta. Ne consegue che il popolamento ittico \u00e8 in gran parte costituito dalle specie pelagiche, come i coregoni (presenti nelle due specie quali il lavarello e la bondella), la trota di lago, l'agone e l'alborella; con l'eccezione di quest'ultima, che si spinge nella zona litorale anche per motivi alimentari, queste specie trascorrono gran parte della loro esistenza in profondit\u00e0, cibandosi di zooplancton mentre sulle rive la loro pur abbondante presenza \u00e8 avvertibile solo durante il periodo riproduttivo, quando gli esemplari maturi si portano sui bassi fondali per la deposizione delle uova. Di essi solo la bondella predilige anche per la riproduzione i fondali profondi sino a 50 metri.\nLe specie ittiche pi\u00f9 legate all'ambiente litorale, estremamente ridotto, raggiungono localmente densit\u00e0 molto elevate ma, nell'insieme, costituiscono una componente largamente minoritaria dell'ittiofauna lacustre. Molte delle specie caratteristiche della zona litorale del Lario appartengono alla famiglia dei ciprinidi, come il triotto, il cavedano, il pigo, la scardola e la tinca. Tra i predatori litorali, spicca per importanza il persico reale, mentre il luccio non raggiunge popolazioni consistenti a causa dell'habitat poco congeniale alle sue esigenze dipendente da una generale scarsit\u00e0 di vegetazione acquatica sommersa unitamente alla ripidit\u00e0 delle sponde. Le piante acquatiche costituiscono infatti il substrato naturale per la deposizione delle uova e l'ideale territorio di caccia del luccio, che non a caso raggiunge densit\u00e0 decisamente pi\u00f9 elevate nell'estrema porzione settentrionale del lago e nel canale del Mera, dove sono tuttora presenti vaste aree a canneto.\nIl carassio e il pesce gatto nero hanno recentemente fatto la loro comparsa nelle zone litorali del Lario ma la loro presenza \u00e8 ancora molto rara. Con ancora minore frequenza \u00e8 possibile avvistare qualche raro esemplare di persico trota, pesce predatore tipico dei bassi fondali ricchi di vegetazione acquatica e pertanto non molto attratto dalle ripide sponde del Lario. Alcune specie alloctone si sono rivelate invasive e dannose per l'ecosistema lacustre e sono oggetto di interventi di contenimento, ad esempio il siluro, il gardon e il carassio ma \u00e8 il gambero della Louisiana che, data la sua aggressivit\u00e0, si \u00e8 sviluppato in maniera prepotente nelle acque del lago superando le specie autoctone. Importante l'incubatoio Marco de Marchi di Fiumelatte, moderno stabilimento per la piscicoltura. La pesca sul lago \u00e8 oggi severamente regolamentata. Sulle sponde del lago in una cava nei pressi del comune di Perledo a fine 1800 sono stati ritrovati anche fossili di pesci preistorici come il \"Perleidus\" e il pi\u00f9 famoso rettile \"Lariosaurus\", scambiato erroneamente per il \"mostro del Lario\", il cui primo esemplare fossile fu rinvenuto a Perledo circa nel 1830.\nAree protette e parchi naturalistici.\nTutto il territorio lariano, dall'alto lago fino alla Brianza passando per le valli montane \u00e8 un'area caratterizzata da parchi e riserve naturali protette, ricche di vegetazione e popolati da numerose specie animali. Grazie alle numerose proposte e attivit\u00e0 svolte i parchi sono mete ideali per gli amanti del trekking e del turismo didattico.\nI parchi regionali che circondano il lago di Como sono:\nOltre ai parchi regionali sono numerose le riserve naturali, autentiche perle del lago di Como caratterizzate da una grande variet\u00e0 di flora e fauna. Tra queste spicca la Riserva del Pian di Spagna che domina l'Alto Lago, alla quale si aggiungono aree pi\u00f9 piccole ma non meno incantevoli come quella presso il lago di Sartirana, il parco Valle Albano e la riserva di Malascarpa.\nLa speculazione edilizia.\nNonostante il Lario sia rimasto relativamente intatto fino agli anni 1990, il recente fenomeno dell'incremento edilizio ha incontrato una grande opposizione da parte della popolazione pi\u00f9 sensibile - con l'appoggio della stampa locale - che individua nello sviluppo residenziale incontrollato uno scempio alla delicata tipologia costruttiva, culturale e ambientale del territorio. Diffuso in tutta Italia (soprattutto sul lago di Garda), il fenomeno \u00e8 al centro di numerose polemiche che nel 2007 hanno portato a una decisione politica \"bipartisan\" atta a revisionare il sistema vigente e alla nascita di alcuni comitati di cittadini, tra cui spicca la firma di George Clooney.\nIn pratica, si chiede che il rilascio delle autorizzazioni edilizie da parte dei comuni (liberalizzato dalla Regione Lombardia con una legge del 1997) debba sottostare al vincolo statale della soprintendenza, molto restrittiva per quanto concerne la salvaguardia dell'ambiente e del delicato paesaggio lacustre. Si chiede, inoltre, l'inserimento totale del Lario nella lista del patrimonio mondiale dell'UNESCO, oggi limitato alla sola localit\u00e0 di Ossuccio.\nInquinamento.\nNel 2018, durante il monitoraggio scientifico a cura di Legambiente, \u00e8 emerso che il Lario risulta il lago italiano con la densit\u00e0 media pi\u00f9 alta riguardo alla presenza di microplastiche: 157 000 frammenti per chilometro quadrato. La zona pi\u00f9 inquinata risulta essere quella settentrionale in corrispondenza del restringimento situato fra Santa Maria Rezzonico e Dervio dove \u00e8 stato registrato un picco di 500 000 particelle per chilometro quadrato. La colpa di questa situazione \u00e8 da attribuirsi agli scarichi fluviali che spesso non sono adeguati a filtrare e trattenere le microplastiche. Non solo il bacino, ma anche i fiumi immissari sono stati presi in considerazione nello studio e, nel caso del Lario, nell\u2019Adda sono state rilevate 0,26 particelle ogni metro cubo di acqua, con un incremento del 62% del numero di microplastiche a valle del depuratore. Durante il convegno sulla presentazione dei risultati 2018 \u00e8 stato fatto anche il punto sullo stato ecologico e chimico del lago di Como il quale \u00e8 stato classificato come sufficiente nonostante nel 2012 risultava essere il pi\u00f9 inquinato d'Italia.\nAl di l\u00e0 dell\u2019attivit\u00e0 di Legambiente, che effettua un prelievo annuale, il controllo della balneabilit\u00e0 del lago \u00e8 comunque affidato a tre differenti Agenzie di tutela della salute a seguito della recente riforma sanitaria della regione. Nel complesso la balneabilit\u00e0 \u00e8 di buon livello con l'eccezione della citt\u00e0 di Como dove si raggiunge la sufficienza. Di livello eccellente invece le localit\u00e0 dell'alto lago e dell'intero ramo lecchese il quale gode di un pi\u00f9 favorevole riciclo delle acque in virt\u00f9 del fatto che l'unico emissario si trova nei pressi del capoluogo. \nI campionamenti specifici, effettuati durante l'intera stagione estiva, \u00e8 sempre disponibile online dai siti di competenza delle Agenzie:\nStoria.\nPreistoria.\nTestimonianze archeologiche risalenti al paleolitico, al musteriano e al mesolitico riscontrate in altura a Erbonne e al buco del piombo, documentano la frequentazione di cacciatori - raccoglitori che giungevano a caccia di grandi branchi di erbivori, spinti dalla ricerca del cibo. L'eneolitico vede fiorire la cultura di Civate.\nAll'inizio del primo millennio a.C. durante l'et\u00e0 del ferro nasce \"Comum oppidum\" e si sviluppa la civilt\u00e0 comacina, inserita nella pi\u00f9 ampia cultura di Golasecca. Gli storici comaschi classici, riportando le parole di Catone il Censore, Plinio il Vecchio e Tito Livio, attribuiscono la fondazione di Como agli Orobi o Orumbovii. Gli archeologi moderni chiamano questa popolazione \"Golasecchiani\", popolazione di Liguri celtizzati, perch\u00e9 nati dalla fusione della precedente gente ligure con la popolazione celtica della Cultura di Canegrate.\nNel VI secolo a.C. Como raggiunge il massimo sviluppo intrattenendo rapporti culturali e commerciali da una parte con le popolazioni hallstattiane transalpine, dall'altra con il mondo italico etrusco a sud e paleoveneto a est. La citt\u00e0 non era costruita nella paludosa convalle attuale, ma sulle pendici sud del monte Croce. Altre popolazioni sono documentate abitanti il territorio lariano oltre ai \"Comenses\": gli \"Adsuciates\" nella zona di Ossuccio e gli \"Aneuniates\" in altolago.\nEpoca Romana e Medioevo.\nNel 196 a.C. l'esercito del console Claudio Marcello sconfigge i \"Comenses\" e conquista la citt\u00e0. \"Comum\" verr\u00e0 poi rafforzata e ricostruita dopo una scorreria di Reti e ripopolata con 3 000 coloni nel 77 a.C. Infine, dopo aver bonificato la zona paludosa, nel 59 a.C. verr\u00e0 rifondata col nome di \"Novum Comun\" nella sede attuale in riva al lago per volere di Gaio Giulio Cesare probabilmente in un'ottica di espansione transalpina, considerando l'importanza strategica della citt\u00e0 e del suo lago. 5 000 coloni, tra cui 500 nobilissimi greci, si insedieranno per popolare la nuova colonia.\n\u00c8 in questo contesto che viene tracciata sulla sponda occidentale del lago la via Regia da Como a \"Summus Lacus\" dove vi era l'ultimo porto sulle sponde del Mera. In epoca imperiale poi Como vedr\u00e0 un notevole sviluppo demografico, la citt\u00e0 verr\u00e0 abbellita con sontuosi edifici, come le terme e la biblioteca e sulle rive del lago Plinio il Giovane costruir\u00e0 le sue due ville, la \"Comoedia\" e la \"Tragedia\", di cui ancora oggi ogni comune rivierasco si contende l'appartenenza. La citt\u00e0 lariana quindi si assume la supremazia dei traffici commerciali tra l'Italia e le regioni transalpine, supremazia che manterr\u00e0 per tutto il Medioevo, mentre dal punto di vista strategico militare diventer\u00e0 un avamposto per la pacificazione dei popoli alpini e per la conquista della Germania poi. Certamente la via Regina ha avuto la sua importanza per raggiungere via terra i passi alpini dello Spluga e del Maloja ma fondamentale fu la via d'acqua rappresentata dal lago. I \"nautae\" lariani raggruppati nel \"Collegium nautarum Comensium\" erano i veri padroni del lago e la flotta del lago era sotto la responsabilit\u00e0 del \"Praefectus classis cum curis civitatis\", l'autorit\u00e0 civile e militare della citt\u00e0.\nGeografia antropica.\nLa sponda occidentale.\nPartendo da Como e risalendo lunga la sponda occidentale, si incontra Cernobbio, sede di ville monumentali quali Villa d'Este, Villa Erba e Villa Pizzo (quest'ultima costruita nel XVI secolo). A Moltrasio soggiornarono il musicista Vincenzo Bellini, Matthew Bellamy (frontman dei Muse) e il primo ministro inglese Winston Churchill. Dopo Laglio - il paese noto per la residenza dell'attore George Clooney -, Brienno \u00e8 uno dei borghi pi\u00f9 antichi, rimasto praticamente intatto da oltre un secolo, ma danneggiato da alcune frane nel 2011. Risalendo sempre lungo la sponda occidentale, oltre il promontorio del Lavedo si apre il golfo di Venere, una suggestiva insenatura situata nei pressi di Lenno che insieme ai borghi di Mezzegra, Ossuccio e Tremezzo formano il comune di Tremezzina; Cadenabbia e Griante (quest'ultimo gi\u00e0 luogo di villeggiatura del cancelliere tedesco Konrad Adenauer), sono mete del tradizionale turismo anglosassone. Sono classiche le visite ai giardini di Villa Carlotta e le escursioni alla panoramica chiesetta di San Martino.\nPoco distante si trova Menaggio, fiorente ed elegante cittadina situata in una posizione baricentrica rispetto all'intero lago e posta all'imboccatura della valle omonima, che, passando dalla frazione Croce situata in altura nota come \"balcone sul lago\", porta al Ceresio e al confine svizzero. L'ampio paesaggio dell'alto lago \u00e8 caratterizzato da un aspetto pi\u00f9 solitario. I venti regolari che spirano al mattino da nord (il \"Tivano\") e al pomeriggio da sud (la \"Breva\") sono pi\u00f9 burrascosi che non nei rami meridionali del lago. Superata Rezzonico e i tre paesi Cremia, Pianello del Lario e Musso si giunge a Dongo, dove si consum\u00f2 l'ultimo atto della storia del fascismo con la cattura di Benito Mussolini e la sua fucilazione a Giulino. Poco pi\u00f9 avanti, Gravedona \u00e8 sede di uno dei massimi esempi dell'architettura romanica lombarda: la Chiesa di Santa Maria del Tiglio.\nLa sponda orientale.\nAl limite settentrionale del Lario, alla confluenza dei fiumi Mera e Adda, si stende l'oasi naturale del Pian di Spagna, area pianeggiante di interesse naturalistico circondata da campeggi rivieraschi. Scendendo lungo la sponda orientale, si trova Colico, il comune pi\u00f9 popoloso dell'alto lago; in questa localit\u00e0 si trovano le due opere difensive di Montecchio Nord e il Forte di Fuentes. Mentre la prima risale alla Grande Guerra la seconda venne ultimata nel 1609 sotto la dominazione spagnola per contrastare l'espansione della Repubblica delle Tre Leghe. Poco pi\u00f9 a sud un'insenatura boscosa forma il laghetto di Piona nelle cui vicinanze sorge l'omonima abbazia cistercense. Alle spalle si erge la mole del monte Legnone, alto 2 609 metri. Poco pi\u00f9 a sud \u00e8 situato il pittoresco borgo di Corenno Plinio, frazione del comune di Dervio, noto per il suo caratteristico borgo dominato dal castello e per le sue attivit\u00e0 sportive legate alla vela e ai windsurf. Da Dervio si possono inoltre raggiungere i piccoli comuni montani della Valvarrone o proseguire verso Lecco raggiungendo Bellano dove il celebre canyon dell'Orrido scavato nella roccia 15 milioni di anni fa dal fiume Pioverna attrae numerosi visitatori ogni anno.\nSi ritorna quindi nel centro lago, a Varenna, uno dei borghi pi\u00f9 suggestivi di tutto il Lario; sormontata dal Castello di Vezio \u00e8 una rinomata meta turistica celebre per Villa Monastero con l'attiguo giardino botanico di pregevole bellezza e la frazione di Fiumelatte. Da Varenna si pu\u00f2 percorrere la strada provinciale che, passando da Perledo, sale a Esino Lario e al Gruppo delle Grigne; \u00e8 inoltre il punto d'approdo principale della riviera orientale dove numerosi traghetti con trasporto auto la collegano a Bellagio e Cadenabbia. Il ramo orientale che scende verso la citt\u00e0 di Lecco (lago di Lecco) \u00e8 caratterizzato da rocce a strapiombo e piccole spiagge di ghiaia. I paesi lungo il tragitto sono Lierna (chiamata \"la piccola perla del lago di Como\") dove si pu\u00f2 ammirare il grazioso borgo di Castello arroccato su un piccolo promontorio sulla costa di \"riva bianca\", Mandello del Lario, sede storica della Moto Guzzi, e Abbadia Lariana oltre al capoluogo lecchese reso celebre dal romanzo \"I promessi sposi\" che ivi fu ambientato.\nIl triangolo lariano.\nRisalendo il Lario dal capoluogo lecchese il primo borgo che s'incontra \u00e8 Malgrate, un piccolo centro molto vivace e caratteristico, il cui lungolago recentemente restaurato regala un suggestivo panorama su Lecco e il Resegone. Oltre Valmadrera la strada provinciale costeggia il monte Moregallo lasciando spazio a piccole spiagge rocciose prima di attraversare i centri di Onno, Vassena e Limonta. Bellagio \u00e8 la localit\u00e0 turisticamente pi\u00f9 frequentata. Situata sulla punta del promontorio che divide i tre rami del Lario, \u00e8 nota per le sue ville monumentali (Villa Melzi e Villa Serbelloni, sede della fondazione Rockefeller) e per la scalinata dei negozi sulla quale si affaccia la casa di Franz Liszt. Vi trascorse una giornata il presidente americano J. F. Kennedy. Bellagio vanta inoltre il prestigio di essere il comune italiano scelto per il Douzelage, una sorta di associazione di gemellaggio comprendente una citt\u00e0 per ogni paese dell'Unione europea.\nDalla frazione di Visgnola si pu\u00f2 raggiungere il valico del Ghisallo, celeberrima strada nota nel ciclismo internazionale. Scendendo verso Como, Lezzeno \u00e8 preceduta da Villa Lucertola e dalla scogliera dei Grosgalli, in gran parte disabitata e ancora memore di antiche credenze legate alla stregoneria. Pi\u00f9 a sud, a Nesso, sono da segnalare le antiche case raccolte intorno all'imboccatura dell'orrido e il ponte medievale della Civera. Una nota a parte merita la misteriosa villa Pliniana a Torno. Nei suoi saloni furono ospiti Napoleone, Alessandro Manzoni, Ugo Foscolo, Stendhal, Byron, Giuseppe Verdi, Vincenzo Bellini e Gioachino Rossini. Leonardo da Vinci studi\u00f2 la fonte intermittente che sgorga da una roccia, oggi racchiusa nella corte interna dell'edificio. Antonio Fogazzaro vi ambient\u00f2 il romanzo \"Malombra\", da cui le scene dell'omonimo film di Mario Soldati.\nEconomia.\nOlivicoltura.\nSulle coste del lago fra le province di Como e Lecco si estende una presenza di 55 000 ulivi i quali producono l'olio DOP lariano. Nella localit\u00e0 Biosio di Bellano si trova il frantoio pi\u00f9 nordico d'Europa. L\u2019effetto mitigante del lago di Como rende possibile la coltivazione degli ulivi soprattutto nelle aree del centro lago nei comuni di Tremezzina, Bellagio, Oliveto Lario, Perledo e Varenna per un totale di 15 aziende (5 nella provincia di Como e 10 in quella di Lecco) impiegando circa mille olivicoltori. In totale, si producono tra i 2 000 e i 3 500 quintali di olive all\u2019anno, con una resa di circa 200-300 quintali di olio (non solo DOP).&lt;br&gt;\nIl prodotto, di assoluta eccellenza, ha caratteristiche di delicatezza pi\u00f9 pronunciate rispetto ad altri oli del Sud Italia che, in virt\u00f9 del terreno e del clima, risultano pi\u00f9 amari e piccanti.\nL'ottima qualit\u00e0 dell'olio prodotto sul lago di Como \u00e8 confermata dagli ottimi risultati pubblicati da Gambero Rosso nell'annuale \"Guida degli Oli d'Italia\", la quale, ha assegnato il massimo punteggio giudicato in \"3 Foglie\" a due aziende di Perledo in una regione dove sono stati menzionati solo quattro aziende lombarde e \"2 Foglie Rosse\" ad altrettante aziende della provincia di Lecco.\nViticoltura.\nLa tradizione vitivinicola del Lario \u00e8 tornata a essere una realt\u00e0 da pochi decenni poich\u00e9, intorno al 1800, i terrazzamenti coltivati a vite lungo le coste furono sostituiti dalle coltivazioni di gelso per l'allevamento dei bachi da seta; attivit\u00e0 che \u00e8 andata espandendosi sul territorio per la presenza radicata di molte filande.\nNell'area brianzola di Montevecchia cos\u00ec come nelle zone pi\u00f9 settentrionali del lago fra il Ceresio e Domaso oltre alla periferia del capoluogo comasco nel Parco Spina Verde sono presenti 36 imprese agricole che in totale producono circa 3 500 quintali di uva all'anno. Una nicchia di assoluta eccellenza fra le realt\u00e0 vinicole lombarde risorta grazie alla professionalit\u00e0 degli operatori del settore i quali hanno saputo cogliere il valore di un luogo straordinario come quello del lago di Como e declinarlo in un prodotto di altissima qualit\u00e0. Tutto ci\u00f2 non ha solo un significato culturale di legame con i territori, le tradizioni, le famiglie, l\u2019arte e la storia ma rappresenta anche una certa dimensione economica dimostrata dal crescente interesse alla viticoltura da parte dei giovani.\nIl mesoclima alpino, secondo la Coldiretti lariana, \u00e8 contraddistinto da importanti escursioni termiche fra la notte e il giorno che determinano un\u2019ottima concentrazione di sostanze aromatiche nella buccia delle uve favorendo la presenza di acidi fissi nella polpa, indispensabili per una buona conservazione del vino. Il \"Domasino bianco\" ha ottenuto per due volte consecutive l\u2019argento europeo al concorso Vini di Montagna.\nIndustria e artigianato.\nLe provincie di Como e Lecco sono tra le pi\u00f9 antiche aree di industrializzazione d\u2019Italia e hanno una storia molto importante soprattutto nel settore industriale caratterizzato dalla presenza di numerose fabbriche impegnate nella lavorazione tessile e metallurgica. Sin dai tempi antichi Como era famosa per la lavorazione dei panni di lana che, nel Trecento, venivano spediti non solo a Venezia e Genova, ma anche nei mercati d\u2019oltralpe.\nIn tutto il territorio lariano venne importata dalla Cina, passando per la Sicilia, la lavorazione della seta riscuotendo subito un grande sviluppo grazie anche alla lungimiranza del duca Ludovico Sforza, il quale obblig\u00f2 i contadini a piantare nei loro campi gli alberi di gelso. Questa sua decisione gli valse il titolo di \"Ludovico il Moro\", dal nome della pianta di gelso, in latino \"bombix mori\" e in dialetto comasco \"murun\" le cui foglie sono infatti ancora oggi l\u2019unico nutrimento del baco da seta, che da migliaia di anni compie il suo ciclo vitale dalle minuscole uova al prezioso bozzolo. Fino agli inizi del 1900 i contadini si trasformavano in bachicoltori nel periodo primaverile, per riuscire a integrare le loro magre entrate economiche mentre le donne della famiglia e i bambini erano incaricati di raccogliere e tagliare le foglie di gelso. Ancora oggi Como con il suo distretto serico \u00e8 considerata la capitale mondiale della seta nonostante il filo grezzo venga per\u00f2 importato dalla Cina e dal Giappone nelle numerose tessiture, stamperie e seterie lariane per trasformarsi in foulard, cravatte abiti e accessori firmati dai nomi pi\u00f9 importanti della moda mondiale, che vengono a Como per scegliere i disegni esclusivi per le loro \"maison\".\nDegli antichi setifici si pu\u00f2 trovare ancora traccia negli stabilimenti convertiti in musei come quelli presenti ad Abbadia Lariana (Civico museo setificio Monti) e la filanda di Garlate. A Como invece \u00e8 presente il Museo didattico della Seta. Le attivit\u00e0 erano affidate soprattutto alle donne che, da sempre, puntavano sulla qualit\u00e0 anzich\u00e9 sulla quantit\u00e0 della produzione in modo da poter sconfiggere la temibile concorrenza dei paesi asiatici. La lavorazione tessile oggi \u00e8 maggiormente diffusa nell'area limitrofa a Como, per esempio Bellagio, dove \u00e8 possibile trovare stamperie, tintorie e laboratori dove si confezionano cravatte, foulard in seta, capi d\u2019abbigliamento e altri dove si tessono i tessuti anche per arredamento.\nFra Ottocento e Novecento, a seguito della Rivoluzione industriale la citt\u00e0 di Lecco si afferm\u00f2 come uno dei principali centri industriali specializzati nella metallurgia e siderurgia tanto da essere conosciuta con l'appellativo di \"Citt\u00e0 del ferro\". Lecco \u00e8 rinomata anche per la lavorazione artigianale del vimini finalizzata alla produzione di ceste e canestri. In et\u00e0 contemporanea le prestigiose industrie hanno fatto posto allo sviluppo di attivit\u00e0 commerciali, edilizie e metalmeccaniche.\nInfrastrutture e trasporti.\nStrade.\nIl lago di Como \u00e8 sfiorato dall' Autostrada A9 Milano - Como- Chiasso o Autostrada dei Laghi: uscite Como sud, Como Monte Olimpino e Lago di Como. Quest'ultima permette l'entrata solo in direzione Milano, mentre l'uscita \u00e8 per entrambe le direzioni.\nLa rete stradale nazionale che costeggia interamente il lago ed \u00e8 costituita dalle seguenti infrastrutture gestite da ANAS: \nIl trasporto pubblico \u00e8 garantito da corse regolari di autobus delle aziende ASF Autolinee nella provincia di Como e SAL nella provincia di Lecco.\n\u00c8 inoltre possibile usufruire anche dei mezzi di FNM Autoservizi che collegano la citt\u00e0 con il resto della provincia.\nFerrovie.\nL'intera sponda orientale \u00e8 percorsa dalla linea ferroviaria della Valtellina da Lecco a Colico. Tutti gli impianti sono gestiti da Trenord nell'ambito del contratto di servizio stipulato con la Regione Lombardia. A Lecco confluiscono e si attestano anche i treni provenienti da Bergamo, Brescia e le due linee S7 e S8 del Servizio ferroviario suburbano di Milano\nNella sponda occidentale, solo Como \u00e8 raggiunta da Trenitalia attraverso la linea che collega il capoluogo lombardo alla Svizzera. Nei pressi del lungolago si attestano i treni provenienti dalla Ferrovia Saronno-Como (stazione di Como Lago).\nComo e Lecco sono inoltre collegate dalla Ferrovia Como-Lecco.\nIl Triangolo Lariano \u00e8 raggiunto dalla Ferrovia Milano-Asso.\nDal 1884 al 1939 ha svolto regolare servizio la linea ferroviaria Menaggio-Porlezza, oggi dismessa.\nAeroporti.\nGli aeroporti pi\u00f9 vicini al lago di Como sono quelli milanesi di Linate e Malpensa, quello bergamasco di Orio al Serio e quello svizzero di Lugano.\nComo \u00e8 sede dell'Idroscalo Internazionale di Como gestito dall'Aero Club Como.\nNavigazione.\n\u00c8 attivo sul lago un servizio di navigazione di linea. Le crociere pi\u00f9 lunghe fanno capo a Como, con partenze alla mattina e rientro alla sera (possibilit\u00e0 di sosta nelle localit\u00e0 prescelte). Il servizio \u00e8 attivo da quasi due secoli ed \u00e8 inserito a pieno titolo nella storia stessa del territorio. Sono ancora in funzione gli ultimi battelli a ruote, il \"Concordia\" e il \"Patria\" (1926), dotati di macchina a vapore a vista del tipo Caprotti.\nIl primo battello a vapore entrato in servizio - il \"Lario\" - fu varato nel 1826. Negli anni settanta del XIX secolo si svilupp\u00f2 un'accanita concorrenza tra le due principali societ\u00e0 di navigazione: la \"Societ\u00e0 Lariana\" e la \"Societ\u00e0 Italiana\"; furono costruiti numerosi piroscafi a ruote, appartenenti alla categoria dei battelli-salone e mezzo-salone. Sorsero anche societ\u00e0 minori. In questo periodo fu costruito il pi\u00f9 grande battello che abbia mai solcato le acque lariane, il \"Lombardia\", lungo 63 metri. Successivamente, le due compagnie si fusero nelle \"Societ\u00e0 Riunite\", che nel 1884 assunsero il nome \"Lariana\" e assorbirono le aziende minori. Fu sviluppato anche un servizio di trasporto merci per mezzo del mercantile \"Commercio\" e alcuni piccoli rimorchiatori.All'inizio del Novecento venne creata una flottiglia di motoscafi per i servizi secondari e fu aperto un servizio di traghettamento veicoli - il primo sui laghi italiani - con l'autochiatta \"Mussolini\". Gravi danni vennero apportati dagli attacchi aerei durante la seconda guerra mondiale, che costrinsero molte unit\u00e0 all'ancoraggio e alla mimetizzazione con piante e frasche. Gli attacchi affondarono quattro navi danneggiandone diverse altre.\nNel dopoguerra si vide un sostanziale mutamento della tipologia dei natanti, adeguandoli alle moderne tecnologie costruttive. La motrice a vapore fu abbandonata a favore del motore Diesel, che fu applicato su battelli di pi\u00f9 piccola stazza, pi\u00f9 pratici ma sicuramente meno \"romantici\". Nel 1953 la \"Lariana\" fall\u00ec e demol\u00ec le sue navi secolari. La nuova Gestione Commissariale (poi divenuta Gestione Governativa) rinnov\u00f2 quasi completamente la flotta (motoscafi serie \"Uccelli\", motonavi serie \"Laghi\", \"Fiori\" e \"Volta\", traghetti serie \"Spluga\"). Negli anni settanta fecero la loro comparsa anche gli aliscafi (i piccoli tipo PT20 e RHS70). Oggi gli aliscafi svolgono un servizio per pendolari e studenti.\nAttualmente si contano una trentina di battelli; i pi\u00f9 recenti sono la grande motonave \"Orione\" (2007) e i tanto discussi catamarani. Caratteristica importante sotto il profilo storico e tecnologico rivestono gli antichi battelli a vapore, talvolta dismessi e adibiti a ristoranti galleggianti. Ne esistono ancora sei:\n2018: di recente \u00e8 stato messo al bando un nuovo battello Diesel-elettrico.\nCultura.\nLetteratura.\nAl lago di Como, e pi\u00f9 precisamente nella zona di Lecco, Alessandro Manzoni colloc\u00f2 buona parte delle vicende del suo capolavoro, il romanzo \"I promessi sposi\", sottolineando gli aspetti importanti del paesaggio dell'epoca. Un lago che si colloca sempre \"tra due catene non interrotte di monti\" e che si presenta in tutte le sue sponde popolato,con insediamenti umani vari in un suggestivo tracciato tutto \"a seni e a golfi, a seconda dello sporgere e del rientrare di quelli\". Nasce da questa integrazione di acque e montagne la continuit\u00e0 fisica e naturale che fonde entrambi questi elementi tanto che Manzoni pot\u00e9 scrivere di \"monti sorgenti dalle acque ed elevati al cielo\" nel celebre Addio ai monti che chiude l'ottavo capitolo del romanzo.\nLo scrittore vicentino Antonio Fogazzaro ambient\u00f2 alcuni episodi del \"Malombra\", un romanzo gotico ambientato presso Torno. Alle bellezze del lago si dedic\u00f2 anche lo scrittore statunitense Mark Twain che elogi\u00f2 questo territorio nel suo viaggio in Italia descritto ne \"Gli Innocenti all'estero\" pubblicato nel 1869, a differenza delle critiche descritte riguardo al degrado e allo stato di abbandono dei Fori Imperiali e degli Scavi di Pompei.\nTradizioni popolari.\nPer preservare il forte legame con il passato e le sue tradizioni, l'identit\u00e0 del territorio si esprime attraverso svariate manifestazioni che spesso riportano alle pi\u00f9 antiche forme di espressioni della cultura popolare. In molte localit\u00e0 sono, tutt'oggi, molto significative alcune ricorrenze e rievocazioni nell'arco di tutto l'anno, di impronta storica, religiosa, ma anche semplicemente legate ai riti e allo scorrere delle stagioni. Ne sono un esempio la riuscita commistione tra sacro e profano della caratteristica rappresentazione storica della \"Pesa Vegia\" che si tiene annualmente a Bellano nel mese di gennaio.\nAltri importanti eventi sono la festa del lago a Varenna e la sagra di San Giovanni all'Isola Comacina entrambi unite dalla storia delle conquiste di queste terre per opera del Barbarossa, l'antico carnevale di Schignano e la rievocazione in costume della Como medievale a Premana in Valsassina.\nAncora presenti in diverse localit\u00e0 sono tracce di antichi riti propiziatori, di probabile origine celtica, legati alla \"cacciata dell\u2019inverno\" e all'auspicio di una prospera primavera dal raccolto abbondante. Testimonianze permanenti dell'origine e della cultura di queste terre sono raccolte in diversi musei etnografici, storici e archeologici, che attraverso manufatti e reperti sanno raccontare la vita quotidiana delle popolazioni locali, fin dai pi\u00f9 antichi insediamenti.\nI principali eventi sono:\nMusei.\nLa ricca storia del territorio \u00e8 raccolta in diversi musei che rappresentano dei piccoli scrigni di arte e cultura che testimoniano l\u2019importanza del lago di Como nei secoli. Alcuni di grande importanza, tanto da richiamare visitatori da tutta Italia, ma non solo, sono dedicati alle eccellenze del territorio, altri invece incentrati sui personaggi celebri della storia che hanno associato le loro gesta al lago di Como.\nDa non dimenticare per\u00f2 sono i piccoli musei che raccolgono oggetti, cimeli e varie testimonianze della realt\u00e0 rurale e contadina che caratterizza le aree circostanti, in particolare quelle immerse nelle valli lariane.\nAlcuni fra i pi\u00f9 importanti musei che raccolgono la storia del territorio sono:\nCucina tipica.\nLa \"cucina lariana\" si \u00e8 formata nei secoli sulla base delle risorse alimentari del territorio, essenzialmente legati all'attivit\u00e0 della pesca di lago e la pastorizia alpina. Il nucleo principale di questo tipo di cucina \u00e8 proprio il pesce d'acqua dolce, che fornisce la base per alcuni piatti tipici: il riso bollito o il risotto al pesce persico, il lavarello in \"carpione\" (cio\u00e8 fritto e marinato in aceto con l'aggiunta di cipolla e timo selvatico), la frittura di alborelle e i famosi misultin, o \"missultitt\" (agoni autoctoni, privati delle interiora, salati, essiccati all'aria aperta, poi grigliati e mangiati con la polenta). Proprio la polenta \u00e8 la regina della tavola. Qui \u00e8 ottenuta mischiando e cuocendo farina di mais e di grano saraceno. Accompagna non solo il pesce, ma anche le carni, la cacciagione, i formaggi, gli insaccati. Tra gli altri piatti a base di pesce, la trota, l'anguilla, il cavedano, il lucioperca, la bottatrice.\nTra i numerosi formaggi, ricordiamo la \"semuda\" di latte vaccino scremato, a pasta soffice, di colore giallognolo e il Taleggio tipico della riviera lecchese. Tra i dolci, la \"resta\" di Como, il \"matalocch\" della Val Menaggio e il \"braschin\" originario di Garzeno, che sono tutti pani dolci oltre ai \"Caviadini\", biscotti di pasta frolla e zucchero in grani. Nella \"Zoca de l'oli\", nel comune di Ossuccio si produce un ottimo olio di oliva DOP pungente e di colore verde brillante con riflessi giallo oro, dal profumo profondo e dall'acidit\u00e0 molto bassa denominato \"Laghi Lombardi\" mentre la viticoltura \u00e8 oggi poco sviluppata; il vino che si produce viene chiamato \"nustranell\" sul lago o \"pincianell\" in Brianza.\nI \"Crotti\" sono le trattorie caratteristiche del lago di Como. Si tratta di ambienti ricavati in parte da anfratti naturali - il nome \u00e8 una variante dialettale di \"grotta\" - che una volta venivano utilizzati come celle frigorifere per la conservazione dei prodotti quali vino, formaggi e salumi. Successivamente, in molti casi, si costru\u00ec sopra o a lato una saletta: spazi talvolta modesti o vere e proprie osterie, ristoranti o alberghi a rendere pi\u00f9 ampi e confortevoli i crotti, pur rimanendo fedeli alla loro anima rustica dal fascino unico ideali per immergersi nella tradizione culinaria del territorio.\nMonumenti e luoghi di interesse.\nLe ville storiche.\nIl lago \u00e8 ben noto per le sontuose ville che costeggiano le rive fin dall'epoca romana come testimoniano i ritrovamenti dei resti di una villa dell'Antica Roma nel borgo di Villa (da cui prese il nome) presso la localit\u00e0 di Lierna identificata dagli storici come \"Villa Commedia\", una delle due costruzioni fatte realizzare sul Lario da Plinio il Giovane.\nFra le dimore storiche pi\u00f9 celebri del territorio spiccano Villa Carlotta costruita per volere del marchese milanese Giorgio Clerici nel 1690; situata a Tremezzo, occupa un sito di oltre sette ettari che comprende, oltre all'edificio di grande imponenza noto per le raccolte d'arte, anche il vasto giardino botanico. Dopo aver ospitato Stendhal nel 1818 fu acquistato dalla principessa Marianna di Nassau come regalo di nozze per la figlia Carlotta da cui prende il nome.\nSulla stessa costa si trovano inoltre Villa d'Este, costruita nel 1568 dal cardinale Tolomeo Gallio successivamente trasformato in resort di lusso e sede di importanti convegni internazionali e Villa del Balbianello, situata sui resti di un antico monastero francescano su un promontorio nei pressi dell'isola Comacina a Lenno, protetta dal FAI.\nA Bellagio appartengono la dimora neoclassica di Villa Melzi d'Eril realizzata fra il 1808 e il 1810, Villa Giulia che vanta il pi\u00f9 ampio parco del lago di Como, e Villa Serbelloni, costruita nel XV secolo sui resti di un antico castello raso al suolo nel 1375 attualmente sede della fondazione Rockefeller di New York; secondo alcune fonti si ritiene che il sito in cui sorge l'edificio sia quello della seconda villa lariana di Plinio il Giovane (la \"Tragoedia\").\nSulla sponda lecchese la dimora storica pi\u00f9 prestigiosa \u00e8 Villa Monastero nel piccolo borgo di Varenna. Cos\u00ec come ricorda il nome, venne fondato alla fine del XII secolo come monastero femminile cistercense successivamente trasformato e ristrutturato in stile eclettico di gusto nordico tra il 1897 e il 1909 dal suo ultimo proprietario tedesco Walter Keesil. Acquistata dalla Provincia di Lecco \u00e8 oggi una casa museo che ospita un interessante itinerario botanico arricchito da palme tropicali che costeggiano le rive del lago.\nAltre dimore storiche di rilievo sono Villa Pliniana a Torno, Villa Olmo a Como, Villa Manzoni a Lecco, Palazzo Gallio a Gravedona, Villa Erba, Villa Bernasconi e Villa Allamel a Cernobbio.\nI castelli e le fortificazioni.\nLuoghi incantati che ricordano un passato medievale non proprio tranquillo. Nell'alto lago, a San Siro, e pi\u00f9 precisamente nella frazione di Rezzonico, si trova il castello omonimo edificato XIV secolo dalla famiglia Della Torre nato dapprima allo scopo di fortificazione a recinto nel cui interno erano dislocate le abitazioni e la torre principale. Costeggiando la riviera orientale, a Dervio, si trovano il castello di Orezia con una torre dell'XI secolo e il castello medievale di Corenno Plinio nella frazione che porta il medesimo nome. Sempre sulla sponda orientale, in una frazione del comune di Perledo, a Vezio, si erge la fortificazione pi\u00f9 celebre del lago, forse a protezione dell'abitato di Varenna fra il XII e il XIII secolo. \nSi dice che il Castello di Vezio fosse voluto dalla Regina Teodolinda. Scendendo verso Lecco, si pu\u00f2 ammirare il Castello di Lierna, mentre nella sponda occidentale il Castello di Musso, divenuto roccaforte del Medeghino nel Cinquecento. Colico ospita invece il pi\u00f9 moderno e mai utilizzato Forte di Fuentes e il Forte Montecchio Nord entrambi costruiti nella prima met\u00e0 del XX secolo. Nel triangolo lariano si trovano il castello di San Lorenzo a Nesso risalente al 1449, il castello di Sormano e il castello di Torno. I due capoluoghi ospitano rispettivamente il Castel Baradello che domina la citt\u00e0 di Como e la Torre Viscontea situata ne pressi del lungolago di Lecco; quest'ultima \u00e8 l'unica testimonianza visibile dell'antica fortezza difensiva che comprendeva buona parte dell'attuale centro storico cittadino. Al confine fra Lecco e Vercurago si trova inoltre il castello dell'Innominato risalente al XIV secolo e reso celebre dal Manzoni come dimora dell'Innominato. Il pi\u00f9 grande castello lariano si innalzava sull'isola Comacina ma venne distrutto da Federico Barbarossa e dai Comaschi nel 1169: ancora oggi l'isola \u00e8 chiamata dagli abitanti rivieraschi \"el castell\".\nI luoghi della fede.\nArea di passaggio tra l'Italia e l'Europa, il lago di Como \u00e8 stato in passato tappa di una delle principali vie di fede che conducevano l'evangelizzazione dall'Italia all'Europa e, nei secoli successivi, i pellegrini verso Roma. Tale ruolo \u00e8 ancora oggi testimoniato dai numerosissimi luoghi sacri che il territorio conserva intatti come chiese e basiliche risalenti al periodo romanico, situate lungo le principali vie di comunicazione e spesso in luoghi nascosti non facilmente raggiungibili, abbazie e monasteri legati a diversi ordini religiosi immersi nella tranquillit\u00e0.\nI principali luoghi di culto del territorio sono:\nTurismo.\nSituato idealmente al centro dell\u2019area alpina, il lago di Como \u00e8 una meta molto apprezzata in tutto il mondo grazie a un paesaggio sorprendente e affascinante dalle mille diverse sfumature: acque dalle tinte azzurre e verdi, rilievi rocciosi innevati o ricoperti da boschi, paesi costruiti in pietra arroccati fra il lungolago e le montagne, operose citt\u00e0 ricche di storia e cultura e un litorale naturalistico di grande fascino.\nI due principali centri abitati sono Como e Lecco entrambi situati sulla punta inferiore dei due rami meridionali ma sono Bellagio e Varenna a contendersi il maggior flusso turistico del Lario. I soggiorni sono prevalentemente all'insegna del relax ma non mancano le possibilit\u00e0 di praticare attivit\u00e0 di ogni genere: dagli sport acquatici (vela, immersioni, sci nautico, windsurf) a quelli montani (sci, trekking, free climbing), oltre che molti altri sport outdoor e indoor. La cultura sportiva \u00e8 fortemente valorizzata, come si pu\u00f2 comprendere dalle numerose strutture del territorio e da una tradizione di atleti che hanno ottenuto riconoscimenti in tutto il mondo come il celebre Antonio Rossi nato e cresciuto a Lecco. Uno dei resort pi\u00f9 prestigiosi di Las Vegas, il Bellagio, venne modellato sullo stile delle case e del paesaggio presenti sul lago.\nLe spiagge.\nI 170\u00a0km di costa che abbracciano il lago di Como, cos\u00ec come per gli altri grandi laghi dell'Italia settentrionale, hanno conosciuto una crescente affermazione del turismo balneare estivo. Per rispondere alle esigenze dei vacanzieri sono sorte nel corso degli anni decine di bagni e stabilimenti che offrono tutte le comodit\u00e0 per un piacevole soggiorno di questo tipo anche se rimangono disponibili alcuni tratti di costa pi\u00f9 selvagge e tranquille. I lidi attrezzati pi\u00f9 frequentati si trovano a Cernobbio, Moltrasio, Ossuccio, Tremezzo, Griante, Rezzonico, Lenno, Argegno, Colico, Oliveto Lario, Mandello del Lario, Abbadia Lariana e Lecco.\nSulla riviera orientale, lungo la strada che collega Lecco a Bellagio, si susseguono numerosi anfratti pi\u00f9 o meno isolati circondati da una rigogliosa vegetazione e spiagge selvagge di ciottoli bianchi che digradano dolcemente nelle limpide acque del lago. Data la loro posizione geografica, hanno la caratteristica di trovarsi al sole esclusivamente nelle ore mattutine e del primo pomeriggio. Sempre sul ramo lecchese, ma sulla costa situata a est, le spiagge e i lidi si susseguono lungo i numerosi centri abitati lasciando comunque la possibilit\u00e0 di raggiungere tratti incontaminati. \nA Olivedo, fra Varenna e Perledo, si trova una spiaggia attrezzata dove sono ammessi i cani, i quali possono accedere anche senza museruola purch\u00e9 si rispetti il regolamento che stabilisce le norme di comportamento dei proprietari. L'alto lago \u00e8 molto attrezzato offrendo ampie spiagge e lidi privati ma la posizione situata dove il Lario \u00e8 pi\u00f9 aperto rende la zona soggetta a un vento intenso e costante. Il ramo comasco, nonostante disponga anch'esso di spiagge e stabilimenti attrezzati, subisce invece lo svantaggio di avere un livello di balneazione discreto penalizzato dalla particolare conformazione del lago che non contribuisce al normale riciclo delle sue acque cos\u00ec come accade nel ramo lecchese dove si trova l'unico emissario.\nItinerari naturalistici.\nSentiero del Viandante.\nIl sentiero del Viandante, lungo circa 45 chilometri, percorre la sezione orientale del ramo di Lecco snodandosi a mezzo costa da Abbadia Lariana a Colico. Per secoli fu un'importante via commerciale dal milanese verso la Svizzera e cadde in disuso nel 1832 quando fu costruita la strada militare (detta Napoleonica) fra Lecco e Colico, per essere poi recuperata a fine secolo XX in chiave escursionistica. Il tracciato \u00e8 caratterizzato da pendenze non particolarmente impegnative, e viste panoramiche in tutte le stagioni. Si interseca con la linea ferroviaria Lecco-Colico, ed \u00e8 solitamente suddiviso in quattro tappe, permettendo di utilizzare il treno come mezzo di trasporto per il ritorno. Lungo il percorso si trovano varie tracce della vita popolare di lago, con casali, coltivazioni e piccoli edifici religiosi come cappelle e edicole. Dall'estate 2017 il tracciato \u00e8 stato prolungato di circa sei chilometri dalla localit\u00e0 \"Basalun\" di Piantedo a Delebio nella bassa Valtellina attraversando boschi e maggenghi dei rispettivi paesi.\nLa Via Regina.\nL'antica Strada Regina \u00e8 caratterizzata da un lungo tracciato che percorre l\u2019intera sponda occidentale del lago di Como. I sentieri che si snodavano a mezzo costa sulla sponda lariana vennero riorganizzati dai Romani che diedero a questa via di comunicazione il nome di Via Regia principale (o \"strada maestra\") mutato successivamente in Strada Regina al passaggio della regina longobarda Teodolinda. Per secoli la Via Regia ha rappresentato un importante collegamento militare, commerciale e culturale tra il sud e il nord delle Alpi, tra la zona comasca e le regioni transalpine, attraverso il Passo dello Spluga e del Maloja. Col passare del tempo la Strada Regina ha visto il fiorire di numerosi centri abitati, via via arricchiti di patrimoni artistici. Oggi, buona parte dell\u2019antico tracciato \u00e8 ancora percorribile a piedi e corre parallelo all'attuale Statale 340, chiamata ancora Strada Regina, con la quale si identifica per alcuni tratti. Particolarmente suggestivo \u00e8 il tratto che da Nobiallo, frazione di Menaggio, raggiunge Rezzonico.\nLa Strada Regia.\nIl tracciato della Strada Regia \u00e8 di origine romana e percorre la sponda orientale del ramo di Como tra il capoluogo e Bellagio. In passato era un reticolo di mulattiere che congiungeva i paesi rivieraschi consentendo a pastori, viandanti e commercianti di spostarsi sul territorio. Oggi \u00e8 un percorso ciclopedonale di circa 35 chilometri sviluppato su selciati e mulattiere posate con pietra locale che si snoda fra le numerose localit\u00e0 della sponda le quali hanno in comune la caratteristica di essere formate da borghi sulle pendici della dorsale del Triangolo Lariano e nuclei a lago per avere un approdo.&lt;br&gt;\nRipristinato a uso escursionistico fra il 2002 e il 2006 dalla Societ\u00e0 Archeologica Comense con l'aiuto della Comunit\u00e0 Montana del Triangolo Lariano, lungo il percorso rimangono numerosi reperti antichi come ponti di pietra, muretti a secco, edicole votive e locande con le scritte sbiadite del tempo.\nGreenway del Lario.\nLa Greenway del Lario \u00e8 un itinerario pedonale situato sulla sponda occidentale del lago da Colonno a Griante. Il percorso, lungo circa 13 chilometri, segue una rete viaria precedentemente esistente che attraversa borghi storici e scende pi\u00f9 volte sul lungolago, offrendo cos\u00ec scorci panoramici sia dall'alto sia dal basso, percorrendo anche tratti di territorio rurale terrazzato, con piccoli uliveti tipici della Tremezzina.\nFilmografia.\nIl legame tra il cinema e il lago di Como inizi\u00f2 con i fratelli Lumi\u00e8re alla fine del XIX secolo. I padri del cinematografo realizzarono sul Lario alcuni filmati, tra cui una competizione tra barche e uno dei primi esperimenti di volo di Enrico Forlanini con il suo idroplano. Nel 1925 Alfred Hitchcock gir\u00f2 il suo primo film da regista dal titolo Il labirinto delle passioni con alcune scene girate in una delle pi\u00f9 pregevoli ville comasche, Villa d\u2019Este (dimora cinquecentesca riadattata a hotel di lusso), oltre ad alcune riprese effettuate sull'isola Comacina e presso la localit\u00e0 di Nesso. Tra i registi italiani fu Mario Soldati con \"Piccolo Mondo Antico\" nel 1941 a scegliere il lago di Como come set cinematografico ambientandone buona parte a Lenno, in particolare a Villa del Balbianello, oggi patrimonio FAI. L\u2019anno dopo torn\u00f2 sulle stesse sponde per girare Malombra, tratto come il precedente da un romanzo di Antonio Fogazzaro e ambientato nella cinquecentesca Villa Pliniana di Torno. \nL\u2019indimenticabile Rocco e i suoi fratelli (1960) diretto da Luchino Visconti \u00e8 ambientato in una Milano neorealista ma include una scena girata a Bellagio. Il regista trascorse sul lago sin da piccolo lunghi soggiorni, essendo Villa Erba di Cernobbio appartenuta alla sua famiglia. Nel 1961 anche Dino Risi risponde al richiamo del lago e gira Una vita difficile con Alberto Sordi come protagonista e la localit\u00e0 di Lenno come scenario privilegiato, insieme ai monti di Cerano d'Intelvi. Nel 1984 il lago ospita un capolavoro della cinematografia internazionale, C'era una volta in America di Sergio Leone dove le rive di Bellagio, alternate al lido di Venezia, diventano set, con Robert De Niro e James Woods. Diversi sono gli sceneggiati sia televisivi sia cinematografici ambientati sulle rive del lago che raccontano le vicende di Renzo e Lucia liberamente tratte dall'opera di manzoniana memoria. Tra i pi\u00f9 celebri quello diretto da Mario Camerini nel 1941 (\"I promessi sposi\") e il pi\u00f9 recente \"Renzo e Lucia\" del 2004 diretto da Francesca Archibugi.\nTra le commedie all'italiana nel 1981 Castellano e Pipolo diressero \"Innamorato pazzo\" con Adriano Celentano e Ornella Muti mentre Steno nel 1983 gir\u00f2 a Cernobbio il film \"Mani di fata\" con Renato Pozzetto. Sempre nel 1983 venne girato interamente a Lecco il film ' sempre con Adriano Celentano. Ambientato quasi completamente sul lago di Como \u00e8 invece \"Un mese al lago\" (1995) per la regia di John Irvin e che annovera tra i protagonisti Uma Thurman e Alessandro Gassman. Nel ventunesimo secolo il lago non perde di fascino e continua ad attirare attori e registi come George Lucas che, affascinato dai giardini del lago, gir\u00f2 nel 2002 ' dove Villa del Balbianello, la piana di Rogaro e Tremezzo sono i magnifici set naturali di questo film ricco di effetti speciali. Segu\u00ec nel 2004 il film di Steven Soderbergh \"Ocean's Twelve\" e nel 2006 \"James Bond 007 \u2013 Casino Royale\" di Martin Campbell. Nel 2018 (quasi contemporaneamente e sempre nella centro di Como, incluso il suo lungolago) vengono girati il cinepanettone Amici come prima (di e con Christian De Sica e con Massimo Boldi) e Murder Mystery (di Kyle Newacheck, con Adam Sandler e Jennifer Aniston.\nIl Lario, oltre al cinema, \u00e8 stato utilizzato spesso come location in serie televisive tra cui tutte le dieci stagioni della \"soap opera\" \"Vivere\" e alcune puntate di \"Beautiful\", entrambe ambientate a Como; seguirono le quattro stagioni di \"Un ciclone in famiglia\", le cui vicende si animano nella localit\u00e0 di Menaggio, e \"Una grande famiglia\", dove la sponda lecchese \u00e8 il set naturale scelto dalla produzione. A questi si aggiungono numerosi spot pubblicitari e videoclip musicali tra cui spiccano i singoli \"Cool\" di Gwen Stefani, \"All of me\" di John Legend e \"Vivendo adesso\" di Francesco Renga. Il piccolo comune di Laglio ha ricevuto una certa notoriet\u00e0 da quando nel 2002 il popolare attore statunitense George Clooney compr\u00f2 Villa Oleandra dalla famiglia Heinz e Villa Margherita nel 2004. L'attore trascorre nel paese rivierasco tutte le estati."}
{"id": "2281728", "revid": "1305772", "url": "https://it.wikipedia.org/wiki?curid=2281728", "title": "T.I. vs T.I.P.", "text": "T.I. vs T.I.P. \u00e8 il quinto album del rapper T.I., uscito negli States il 3 luglio 2007. A una settimana dalla pubblicazione ha venduto 468,000 copie, diventando quasi disco d'oro."}
{"id": "2281731", "revid": "253269", "url": "https://it.wikipedia.org/wiki?curid=2281731", "title": "Philip Stone", "text": "Attivo sia al cinema sia in televisione, \u00e8 noto in particolare per essere stato uno dei soli due attori (l'altro \u00e8 Joe Turkel) ad aver partecipato a tre film di Stanley Kubrick."}
{"id": "2281745", "revid": "298171", "url": "https://it.wikipedia.org/wiki?curid=2281745", "title": "Campi magnetici", "text": ""}
{"id": "2281750", "revid": "287204", "url": "https://it.wikipedia.org/wiki?curid=2281750", "title": "Sto con te", "text": "Sto con te \u00e8 un singolo di Nek, pubblicato nel 1998 come secondo estratto dall'album \"In due\".\nCon questo brano, scritto dallo stesso artista con i fidi Massimo Varini ed Antonello De Sanctis, il cantante partecipa a programmi televisivi come \"Buona Domenica\" e \"Domenica in\".\n\u00c8 presente anche nella raccolta \"The Best of Nek - L'anno zero\" ed \"E da qui - Greatest Hits 1992-2010\"."}
{"id": "2281759", "revid": "6923", "url": "https://it.wikipedia.org/wiki?curid=2281759", "title": "Francesca d'Orl\u00e9ans", "text": "Biografia.\nInfanzia.\nDiscendente di Luigi Filippo di Francia, Francesca d'Orl\u00e9ans era la seconda figlia di Giovanni di Guisa, pretendente alla corona di Francia con il nome di Giovanni III, e di Isabella d'Orl\u00e9ans. Era dunque la sorella di Enrico d'Orl\u00e9ans, conte di Parigi e pretendente alla corona francese con il nome di Enrico VI.\nLa principessa trascorse i primi anni della sua vita a Nouvion-en-Thi\u00e9rache. Tuttavia, nel 1909, il duca e la duchessa di Guisa decidono di andare a vivere in Marocco e stabilirsi, l'anno successivo, nella piccola citt\u00e0 di Larache con i loro figli. Nella regione, la famiglia acquist\u00f2 terra senza difficolt\u00e0 dalle autorit\u00e0 dello Sirmio e pressero lo pseudonimo di Orliac.\nNel regno del Nord Africa, Francesca e la sua famiglia vissero in condizioni spartane. Per molti anni, la loro residenza era una capanna di fango ricoperta di ferro ondulato e solo nel 1918 questa modesta villa ha lasciato il posto a una confortevole villa con pavimento e acqua corrente. Nel 1912, la Francia e la Spagna si divisero il paese e la villa dei Guisa si trova nel protettorato spagnolo, mentre la loro azienda agricola \"Maarif\" si trova nel protettorato francese.\nLei, il fratello e le sorelle conducono una vita abbastanza libera nella piantagione di famiglia, ma ricevettero comunque un'educazione molto severa, diretta dalla stessa Duchessa di Guisa. Quest'ultima insegn\u00f2 ai suoi figli l'inglese, che parla fluentemente da quando ha trascorso la sua infanzia in esilio nel Regno Unito, mentre un precettore alsaziano insegn\u00f2 loro il tedesco e un insegnante italiano il toscano. I bambini studiarono anche lo spagnolo, che era la lingua dei coloni della regione, e anche l'arabo, grazie al contatto dei nativi. Su ordine della loro madre, Francesca, il fratello e le sorelle dovevano utilizzare tutti i giorni una lingua diversa durante i loro giochi.\nLa famiglia non dimentic\u00f2 le sue radici francesi. Ogni estate, la famiglia trascorreva le loro vacanze in Francia e poi andavano, a volte, dalla Duchessa di Chartres, al castello di Saint-Firmin, o dalla Contessa di Parigi, nel castello di Randan. Successe che il duca e la duchessa lasciavano il Marocco senza i loro figli per visitare i loro numerosi parenti europei. In queste occasioni, il fratello era il responsabile della gestione della piantagione di famiglia. Francesca approfittava del suo tempo libero per imparare a cavalcare, diventando quindi un'eccellente cavallerizza tanto che divenne l'unica donna a ricevere il permesso di allenarsi presso la scuola militare romana di cavalleria di Tor di Quinto.\nDalla Grande Guerra all'esilio di Bruxelles.\nLa duchessa di Guisa e i suoi figli erano in vacanza a Randan quando scoppi\u00f2 la prima guerra mondiale, il 28 luglio 1914. Immediatamente, la principessa e i suoi figli si affrettarono a ricongiungersi con il marito, che era rimasto a Larache. Ma, appena tornati in Marocco, Francesca e la sua famiglia ripartono per la metropoli, dove il duca di Guisa cerc\u00f2 senza successo di essere ammesso nell'esercito francese. Respinta la sua richiesta dal presidente Poincar\u00e9, il principe finalmente ader\u00ec nella Croce Rossa, mentre la moglie e i figli lavorano con gli infortuni nel castello di Randan, diventato un ospedale militare.\nDopo diversi mesi, Francesca, sua madre e i suoi fratelli e sorelle tornano in Marocco ma si stabiliscono, questa volta, nella zona francese. A quel tempo, le truppe spagnole di stanza nel Rif divennero fortemente germanofili e la famiglia prefer\u00ec sfuggire all'atmosfera antifrancese che regnava nella colonia. Per quasi quattro anni, i Guisa aspettarono la fine del conflitto e il ritorno del duca, ma la famiglia non rimane inattiva.\nDopo la fine della guerra, i Guisa continuarono a fare regolari soggiorni in Francia. Cos\u00ec, nel 1921, il Duca, la Duchessa e i loro figli ebbero un colloquio segreto, a Randan, con il re Alessandro I di Jugoslavia, che cercava una moglie e si pens\u00f2 a Francesca. Ma nonostante l'accordo del governo francese che vide una tale alleanza favorevole, il progetto fall\u00ec e il sovrano alla fine spos\u00f2 la principessa Maria di Romania.\nNel 1923 e nel 1927, le due Isabella e Anna si sposarono mentre suo fratello Enrico part\u00ec per continuare gli studi. Nel frattempo, il duca divenne il capo della famiglia d'Orl\u00e9ans alla morte di suo fratello, nel 1926. Il nuovo pretendente decise di trasferire la propria residenza dal Marocco al Belgio, al fine di essere pi\u00f9 facilmente in contatto con le organizzazioni monarchici francesi.\nMatrimonio.\nFrancesca incontr\u00f2 per la prima volta il suo futuro marito al matrimonio della principessa Mafalda d'Italia e il principe Filippo d'Assia-Kassel nel 1925 a Racconigi. Tuttavia, \u00e8 solo quattro anni dopo, nel 1929, che Cristoforo di Grecia e Francesca iniziano a socializzare. \u00c8 proprio con una zia di Francesca, la duchessa di Aosta, che i due giovani si conoscono davvero. Il principe cerc\u00f2 di avvicinarsi alla giovane donna, cominciando a corteggiarla. Tredici anni pi\u00f9 vecchio, Cristoforo era vedovo di una ricca americana, Nancy Leeds, dalla quale ha ereditato gran parte della fortuna. Viveva tra Roma e Palermo, dal disastro della guerra greco-turca, che ha causato l'esilio della maggior parte dei membri della famiglia reale ellenica. Molto grande e calvo, il principe non \u00e8 meno attraente: il suo umorismo e le sue doti artistiche sono infatti coprono le imperfezioni del suo fisico.\nQualche settimana dopo questi eventi, Francesca e Cristoforo decisero di fidanzarsi. Tuttavia, la loro differenza di religione era problematica. Figlia del pretendente orleanista al trono di Francia, Francesca deve ottenere l'autorizzazione del Vaticano per sposarsi con un ortodosso. Infine, la coppia si spos\u00f2 l'11 febbraio 1929 nella cappella palatina del palazzo reale di Palermo, il giorno della firma dei Patti Lateranensi. I testimoni di Francesca sono suoi cugini Manuele II del Portogallo e il duca di Puglia mentre quelli di Cristoforo sono suo nipote Giorgio II di Grecia e il Principe di Piemonte.\nDopo la luna di miele, la coppia si \u00e8 trasferita a \"Villa Anastasia\" a Roma. La coppia conduceca un'esistenza oziosa i cui doveri ufficiali sono quasi pari a zero. Erano molto vicini alla famiglia reale italiana, e in particolare alla filiale d'Aosta. Tuttavia, le difficolt\u00e0 economiche non impiegano molto a scurire la vita della giovane coppia. L'amministratore della fortuna del principe fugg\u00ec con i suoi soldi e Francesca e suo marito per sopravvivere, ridusse notevolmente il loro stile di vita. Lasciarono \"Villa Anastasia\" e si stabilirono presso l'Excelsior Hotel di Roma. Francesca chiese in prestito denaro da suo padre e persino di posare per foto pubblicitarie che, a quel tempo, era considerato veramente scandaloso nel suo ambiente.\nEbbero un solo figlio, Michele di Grecia, nato nel 1939, che spos\u00f2 la borghese Marina Karella. Questo matrimonio, in contrasto con le leggi di successione, comport\u00f2 la previa rinuncia di Michele ai diritti di successione al trono per s\u00e9 e per i suoi discendenti. Il re Costantino II ammise tuttavia l'uso del titolo di principe e principessa \"di Grecia\" (ma non \"di Grecia e Danimarca\") per la discendenza, ma senza il trattamento di Altezza Reale.\nPer la coppia, questa nascita \u00e8 un grande momento di gioia. Eppure, ancora una volta, la felicit\u00e0 non dura a lungo e un'altra catastrofe arriva a colpire la principessa. All'inizio della seconda guerra mondiale, nel 1940, suo marito si rec\u00f2 ad Atene per parlare con suo nipote, il re Giorgio II, degli eventi che scuotevano l'Europa. Durante il suo viaggio, Cristoforo contrae un ascesso ai polmoni, morendo in poche settimane. Prevenuta dalla sua malattia, Francesca cerca di raggiungere la capitale ellenica, ma arriva solo dopo la morte di suo marito. Con il fratello, il conte di Parigi, e diversi membri della famiglia reale greca, prese parte al funerale del marito a Tatoi.\nVedova ed esiliata.\nVedova e pi\u00f9 che mai senza un soldo, Francesca \u00e8 alla ricerca di nuovi modi per sostenere la sua famiglia. Attraversando Parigi, vende a Guillomet l'ornamento di turchesi che ha ricevuto in eredit\u00e0 da sua suocera, la regina Olga di Grecia, nel giorno del suo matrimonio con Cristoforo. Soprattutto, decide di lasciare l'Italia e il suo regime fascista. All'inizio, ha intenzione di stabilirsi ad Atene per rendere suo figlio un principe greco, come suo marito desiderava ardentemente. In seguito decise di unirsi alla sua famiglia in Marocco.\nNella villa di Larache, Francesca ritrova i suoi genitori, sua sorella Isabella e i suoi figli. Poco dopo, anche il conte di Parigi e la sua famiglia si unirono a loro. Ma, appena arrivato nel protettorato spagnolo, un nuovo lutto colpisce la principessa. Raggiunto con un antrace da stafilococco e ferito dalla sconfitta francese di fronte alla Germania nazista, il duca di Guisa mor\u00ec il 25 agosto 1940.\nIl destino della Francia \u00e8 un'altra fonte di preoccupazione per la principessa Francesca. Mentre diversi membri della sua famiglia si affidano al maresciallo P\u00e9tain, la giovane donna \u00e8 convinta che solo il generale de Gaulle pu\u00f2 salvare il paese. All'interno della famiglia Orl\u00e9ans, le divisioni politiche sono cos\u00ec forti che se alla fine Francesca and\u00f2 via da Larache e si trasferisce a Tangeri con il figlio. Dopo pochi mesi, per\u00f2, si riconcilia con la sua famiglia ed \u00e8 tornato a vivere nel palazzo di sua madre.\nNell'autunno 1944, la duchessa di Guisa gli chiese di lasciare la sua residenza perch\u00e9 non poteva mantenerli con il suo reddito. Francesca decide di stabilirsi con il figlio a Malaga. La vita nel paese di Franco non era brillante, ma le finanze della principessa si stabilizzano dopo la guerra.\nMorte.\nNel 1948, Francesca decide finalmente di lasciare l'Andalusia. Le porte della Grecia erano ancora chiuse per lei a causa della guerra civile che stava devastando il paese e il governo britannico si rifiutava di lasciarla sistemare in Inghilterra. La principessa e suo figlio, pertanto partono per Parigi, dove vengono ricevuti dalla sorella Isabella e il suo secondo marito, il principe Pierre Murat. Con la sorella, la principessa si chiude in se stessa e riduce al minimo i suoi contatti esterni. A poco a poco, sviluppa una sorta di depressione e alla fine mor\u00ec il 25 febbraio 1953.\nIl suo funerale si svolse nella Cappella Reale di Dreux alla presenza di molti membri delle famiglie nobiliari europea ma il suo corpo viene trasferito, poche settimane dopo, nel mausoleo reale del palazzo di Tatoi. Orfano, il giovane Michele di Grecia venne quindi posto sotto la responsabilit\u00e0 del suo zio materno, il conte di Parigi."}
{"id": "2281765", "revid": "110425640", "url": "https://it.wikipedia.org/wiki?curid=2281765", "title": "Alessandro Ricci", "text": "Biografia.\nNato in una famiglia umile, studi\u00f2 medicina, ma non \u00e8 chiaro in quale universit\u00e0. Contrariamente a quanto creduto da A. Sammarco, l'Universit\u00e0 di Siena non \u00e8 un'opzione possibile, perch\u00e9 questa venne chiusa da Napoleone Bonaparte nel 1808, quando Ricci aveva solo sedici anni.\nNel 1817 part\u00ec da Siena per raggiungere Alessandria in Egitto. Nel 1818 lavor\u00f2 con Giovanni Battista Belzoni alla copiatura dei disegni della tomba di Seti I nella Valle dei Re (KV17), scoperta solo l'anno precedente. Nel 1819 intraprese un viaggio in Nubia in compagnia di William John Bankes, Giovanni Finati e John Hyde, giungendo fino a Mograkka, da cui dovettero rientrare in Egitto a causa dell'ostilit\u00e0 del governatore, che impediva a qualsiasi viaggiatore di proseguire verso sud.\nNel 1820 segu\u00ec la spedizione di Hassan Bey inviata dal Vice Re d'Egitto Mehmet Ali contro la citt\u00e0 indipendente di Siwa. L\u00ec, accompagnato da diverse personalit\u00e0 fra cui l'ex-console generale di Francia Bernardino Drovetti, Maurice Linant de Bellefonds e Domenico Enegildo Frediani, si dedic\u00f2 alla copiatura di diverse iscrizioni sulle pareti del tempio di Giove Ammone e alla ricognizione dell'intera area dell'Oasi.\nNel settembre dello stesso anno, accompagnato dal disegnatore francese Linant de Bellefonds, si diresse verso Suez e da l\u00ec nel Sinai, raggiungendo il Monastero di Santa Caterina, la citt\u00e0 di el-Tor e altri siti fra cui Serabit el-Khadim.\nNell'estate 1821, sempre accompagnato da Linant, si diresse verso sud, approfittando della spedizione in Sennar di Ibrahim Pasci\u00e0, figlio adottivo di Mehmet Ali. Si spinse oltre la confluenza del Nilo Azzurro e del Nilo Bianco, ma dovette tornare indietro per la preoccupante condizione di salute di Ibrahim, di cui era diventato medico curante alla morte del protomedico Antonio Scotto.\nNel 1822 rientr\u00f2 in Italia e a Firenze si dedic\u00f2 all'organizzazione delle novanta tavole da lui disegnate e alla stesura di un diario di viaggio che serv\u00ec alle ricerche dei primi egittologi, Jean Fran\u00e7ois Champollion e Ippolito Rosellini.\nNel 1828-1829 segu\u00ec i due egittologi nella loro spedizione in Egitto e Nubia, dove oltre a far valere le sue doti di medico, si dedic\u00f2 alla produzione di nuovi disegni pubblicati poi da Rosellini ne \"I Monumenti dell'Egitto e della Nubia\".\nIn Italia e poi in Germania e Austria (Berlino, Dresda, Vienna), pubblicizz\u00f2 la nascente opera scientifica. Mor\u00ec nel 1834, dopo due anni di infermit\u00e0, e la sua collezione di antichit\u00e0 egizie venne acquisita dal Granduca di Toscana Leopoldo II. Oggi si conserva presso il Museo archeologico nazionale di Firenze."}
{"id": "2281767", "revid": "1318658", "url": "https://it.wikipedia.org/wiki?curid=2281767", "title": "Antonio Pappalardo", "text": " Congedato nel 2006 dall'Arma dei Carabinieri con il grado di generale di brigata, \u00e8 stato presidente del COCER della stessa forza armata dal 1988 al 1991. A settembre 2021 il ministero della Difesa ha emesso un provvedimento di perdita del grado di generale di brigata nei confronti di Pappalardo per motivi disciplinari; contro tale decisione lo stesso ha annunciato di aver presentato un ricorso al consiglio di Stato, e nel gennaio 2022 tale provvedimento sarebbe stato sospeso. \nTra il 1992 e il 1994 \u00e8 stato deputato della XI legislatura e, per pochi giorni, sottosegretario di Stato alle Finanze del Governo Ciampi. Dal 2016 al 2019 Pappalardo ha quindi presieduto il \"Comitato dei 12 Saggi\" fondatori del partito \"Movimento Liberazione Italia\" ed \u00e8 stato altres\u00ec tra i fondatori, nel 2019, dei \"Gilet Arancioni\", movimento politico che nel 2020 \u00e8 confluito nel \"Movimento\" \"Italia Libera\". Il 9 gennaio 2022 i \"Gilet Arancioni\", unitamente ad altri movimenti, sono confluiti in un \"nuovo soggetto politico\" denominato \"Fronte di Liberazione Nazionale\", di cui Pappalardo viene eletto presidente nazionale. \nBiografia.\n\u00c8 figlio di una casalinga e di un brigadiere dell'Arma che, comandante di stazione durante la seconda guerra mondiale, fu fatto prigioniero e internato in un campo di concentramento tedesco. Ha conseguito il diploma di maturit\u00e0 scientifica presso il liceo Cannizzaro di Palermo.\nCarriera militare.\nDopo aver frequentato l'Accademia militare di Modena e la Scuola ufficiali carabinieri a Roma, fu nominato tenente dell'Arma. Destinato come primo comando in Calabria, dove ottenne la promozione a capitano, prosegu\u00ec il servizio a Pordenone, operando nel 1976 nell'attivit\u00e0 di soccorso alle popolazioni colpite dal terremoto del Friuli. Conseguita la laurea in giurisprudenza presso l'universit\u00e0 di Padova e frequentato il master in studi europei presso l'Istituto Alcide De Gasperi di Roma, fu chiamato al Comando generale dell'Arma dei Carabinieri.\nNel 1981 Pappalardo fu eletto nel Consiglio Centrale di Rappresentanza Militare (COCER) dell'Arma dei Carabinieri, le cui competenze riguardano la formulazione di pareri, proposte e richieste rispetto alla condizione economica, previdenziale, sanitaria, ricreativa, culturale e morale dei militari. All'epoca tenente colonnello, ricopr\u00ec il ruolo di presidente del COCER dal 1988 fino al luglio 1991. Nominato comandante del gruppo provinciale Carabinieri Roma 3, si dimise in dicembre per non incorrere nell'incompatibilit\u00e0 per la candidatura alle successive politiche del 1992.\nNel 1994, dopo i due anni di aspettativa parlamentare, gli venne attribuito il grado di colonnello, in base alla legge 224/1986; dopo essere stato capo di stato maggiore della Regione Carabinieri Abruzzo e Molise, nel 1996 Pappalardo divenne vice comandante della Regione Umbria. Nel 1998 assunse il comando del 2\u00ba Reggimento Carabinieri di Roma e nel 1999 fu rieletto presidente del COCER. Il 31 marzo 2000 venne tuttavia sollevato dalla guida del reggimento dal comando generale dell'Arma e messo a disposizione del comandante della divisione Palidoro in seguito alla minaccia di promuovere un'agitazione dei militari con l'auspicio che provvedessero a \"fondare un nuovo Stato\". Negli stessi giorni si dimise anche dall'incarico di presidente del COCER.\nNel periodo 2004/2005 fu capo di stato maggiore della Divisione unit\u00e0 specializzate carabinieri di stanza a Roma. Il 24 giugno 2006 venne promosso di diritto al grado di generale di brigata per anzianit\u00e0, in base alla legge 536/1971 (\"promozione alla vigilia\") e il giorno successivo venne collocato in congedo per raggiunti limiti di et\u00e0.\nCarriera politica.\nIncarichi parlamentari (1992-1994).\nNell'aprile del 1992 Pappalardo fu eletto alla Camera dei deputati come indipendente nelle liste del PSDI, nel collegio di Roma; fu designato vicepresidente della Commissione Difesa e fece parte della Commissione Finanze.\nNel marzo 1993 costitu\u00ec il movimento politico \"Solidariet\u00e0 democratica\" con cui si candid\u00f2 a sindaco del comune di Pomezia; ottenne il 13% delle preferenze, sufficiente a essere eletto consigliere comunale. Il movimento venne successivamente coinvolto in una inchiesta sui legami con la massoneria deviata (dalle cui manovre Pappalardo si dichiar\u00f2 sempre estraneo), la quale intendeva influenzare l\u2019esito della competizione elettorale, la prima a prevedere l'elezione diretta del sindaco.\nIl 6 maggio 1993 venne nominato sottosegretario di stato alle Finanze del Governo Ciampi, incarico che gli fu revocato il 24 dello stesso mese. A seguito del provvedimento del Consiglio dei Ministri, torn\u00f2 quindi ad essere un deputato e fece parte della Commissione parlamentare Terrorismo e Stragi.\nNel mese di settembre 1993 Pappalardo abbandon\u00f2 il gruppo parlamentare socialdemocratico a Montecitorio per iscriversi al gruppo misto; dopo aver partecipato due mesi dopo alle elezioni comunali di Roma come capolista di \"Solidariet\u00e0 democratica\" (lista che si contrapponeva al candidato Rutelli) ottenendo lo 0,55% dei voti, ader\u00ec quindi nel dicembre dello stesso anno al \"Patto\" di Mario Segni dove rest\u00f2 come deputato fino al febbraio 1994, quando si dimise perch\u00e9 non candidato all'interno della stessa coalizione.\nTerminato il mandato parlamentare con le elezioni del 27 e 28 marzo 1994, si candid\u00f2 alle elezioni europee del 1994 da indipendente nelle liste di Alleanza Nazionale, senza tuttavia essere eletto. Alle elezioni politiche italiane del 1996 si candid\u00f2 quindi con la coalizione L'Ulivo nel collegio maggioritario di Chieti, ma ottenne il 43,5% e non fu eletto.\nPer l'attivit\u00e0 politica svolta come parlamentare percepisce un vitalizio di 3.108 euro al mese.\nCandidature al Senato, in Sicilia e a Palermo (2001-2011).\nIl 25 maggio 2001, dopo aver fondato il movimento \"Popolari Europei\", collocato a destra della Casa delle Libert\u00e0, fu capolista con questa lista alle comunali di Roma, ma la lista ottenne lo 0,15%.\nDiventato segretario dell'Associazione Culturale \"Nuova prospettiva\", Pappalardo si candid\u00f2 alle elezioni del 13 maggio 2001 al Senato nel collegio di Taranto con la Lega d'Azione Meridionale. Fu poi nuovamente candidato alle elezioni regionali del 24 giugno in Sicilia, nella circoscrizione di Catania, nella lista Biancofiore, promossa da Salvatore Cuffaro; anche in quella tornata elettorale non venne per\u00f2 eletto.\nNel 2007 fu nominato all'interno della Direzione nazionale del Partito dei Socialdemocratici, guidato da Franco Nicolazzi; nello stesso anno fond\u00f2 anche il SUPU (Sindacato Unitario dei Pensionati in Uniforme). L'anno successivo Pappalardo si candid\u00f2 nuovamente alla carica di senatore come indipendente nelle liste del MpA in Abruzzo, Puglia e Sicilia, senza essere eletto; a seguito delle denunce nei confronti di Raffaele Lombardo prese poi le distanze dal movimento. Nel mese di luglio dello stesso anno assunse anche l'incarico di membro del consiglio di amministrazione della \"Stretto di Messina S.p.A.\"\nIl 30 ottobre 2011 Pappalardo annunci\u00f2 la sua candidatura a sindaco di Palermo con il \"Melograno Mediterraneo\"; la lista venne per\u00f2 esclusa dalla commissione elettorale comunale poich\u00e9 la documentazione venne presentata oltre i termini stabiliti.\nIl Movimento Liberazione Italia e i Gilet Arancioni (2016-).\nDal 2016 al 2019 Pappalardo \u00e8 stato presidente del \"Comitato dei 12 Saggi\" fondatori del movimento politico \"Movimento Liberazione Italia\", che faceva riferimento al \"Movimento dei Forcon\"i e che dichiarava di avere l'obiettivo di ridare il potere al popolo sovrano togliendolo al Parlamento, ritenuto abusivo.\nNel 2019 \u00e8 stato tra i fondatori dei \"Gilet Arancioni\", movimento politico con cui si \u00e8 candidato alle elezioni regionali in Umbria come presidente; la lista ha tuttavia raccolto 587 voti (pari allo 0,13%), senza eleggere alcun componente. A dicembre 2020 i \"Gilet Arancioni\" hanno aderito alla \"Movimento\" \"Italia Libera\" di cui fanno parte, tra gli altri, il partito Forza Nuova ed altri movimenti che si dichiarano contrari sia all'uso delle mascherine per ridurre la diffusione del SARS-CoV-2, sia alla somministrazione di vaccini.\nControversie.\nControversia con il comandante dell'Arma Viesti (1992-1997).\nNel gennaio 1992 Pappalardo ricevette un avviso di garanzia per il reato di diffamazione nei confronti dell'allora comandante generale dei Carabinieri Antonio Viesti; ad avviso dello stesso Pappalardo l'imputazione avvenne a seguito di una sua dichiarazione al GR1 in cui affermava che \u00abil comandante generale dell'Arma non pu\u00f2 essere pi\u00f9 scelto dai partiti\u00bb. \nL'11 maggio 1993 il tribunale militare di Roma condann\u00f2 Pappalardo a otto mesi di reclusione per diffamazione ai danni di Viesti; in seguito la condanna venne ridotta a 3 mesi dalla corte militare di appello della capitale il 19 ottobre 1994 e infine cassata senza rinvio dalla Corte di cassazione il 2 dicembre 1997 con la motivazione che \"il fatto non costituisce reato\".\nPosizioni su mutamenti politici e istituzionali (1999-2001).\nTra il 1999 e il 2000 in veste di presidente del COCER Pappalardo espresse posizioni in merito alla minaccia di agitazioni fra i carabinieri per protestare contro aumenti di retribuzione giudicati irrisori; contestualmente furono esposte alcune telefonate di politici nelle bacheche delle caserme e venne inviato un documento siglato da Pappalardo a tutte le strutture rappresentative dell'Arma in cui si auspicavano mutamenti politici e istituzionali.\nIl 21 marzo 2000 la stampa entr\u00f2 in possesso della nota informativa n. 20 del COCER che riportava la trascrizione di una telefonata intercorsa il 9 febbraio tra il presidente del sindacato Antonio Pappalardo e l'allora presidente del consiglio Massimo D'Alema sulla legge sul riordino delle forze di polizia, la cui votazione era prevista alla Camera il successivo 23 febbraio. Secondo la nota, Pappalardo avrebbe detto a D'Alema che \u00abQualcuno vuole mettere in difficolt\u00e0 l'Arma dei Carabinieri [\u2026] Se si vuole un'unica forza di polizia, si abbia il coraggio di farlo. Questo ovviamente comporter\u00e0 l'annientamento dell'Arma\u00bb. Sei giorni dopo venne divulgata la relazione \"sullo stato del morale e del benessere dei cittadini\" a firma dello stesso Pappalardo in cui si invitava l'Arma a fondare un nuovo stato; il documento venne giudicato eversivo e inammissibile da tutti i partiti e vennero aperte due inchieste, una della magistratura ordinaria e l'altra della magistratura militare, che si conclusero nel 2001 con il proscioglimento di Pappalardo dalle accuse di aver violato il codice militare ed aver istigato i carabinieri a violare le leggi.\nPer il contenuto delle dichiarazioni rilasciate ad una tv locale il 19 ottobre 2000, la procura militare di Padova chiese al presidente del Senato l'autorizzazione a procedere contro Pappalardo per \"vilipendio delle assemblee legislative\". Nella seduta del 31 gennaio 2001 l'aula del Senato respinse la richiesta per insussistenza del reato.\nRinvio a giudizio per vilipendio del Presidente della Repubblica (2017-2019).\nNel 2019 il GUP del Tribunale di Roma ha rinviato a giudizio Pappalardo con l'accusa di vilipendio del presidente della Repubblica in quanto, nel 2017 lo stesso si rec\u00f2 al Quirinale per notificare un verbale d'arresto a carico di Sergio Mattarella per usurpazione del potere politico ed affermando in presenza di pi\u00f9 persone, che il capo dello Stato fosse \"un usurpatore\".\nSospensione e rimozione del grado di generale di brigata (2018-).\nIl 1\u00ba ottobre 2018 Pappalardo venne sospeso dalle funzioni del grado per 12 mesi, a seguito di un procedimento disciplinare nei suoi confronti, avviato su proposta del Comando Generale dei Carabinieri e definito dal Ministero della Difesa per violazione dei doveri derivanti dal grado e dal giuramento da lui prestato. La proposta di sospensione, secondo lo stesso Pappalardo, sarebbe partita su proposta dell'allora comandante generale dell'Arma Tullio Del Sette e ratificata dall'ex ministra Elisabetta Trenta, per aver partecipato a trasmissioni televisive avvalendosi del titolo di generale, senza specificare di essere in congedo.\nIl 27 settembre 2021 la stampa ha riportato la notizia secondo cui a Pappalardo \u00e8 stato notificato un provvedimento del ministero della Difesa di perdita del grado di generale di brigata per rimozione per motivi disciplinari, ritenendo le sue condotte \"lesive del prestigio delle forze armate e del giuramento prestato\" a causa delle sue posizioni sulla pandemia di COVID-19 in Italia. Lo stesso Pappalardo ha poi confermato con un video la notizia, contestando tuttavia il provvedimento emesso. A gennaio 2022 ha quindi annunciato di essere ricorso al consiglio di Stato contro il provvedimento emesso dal ministero e che l'organo di giustizia avrebbe frattanto accolto la sua istanza cautelare, sospendendo la rimozione del grado.\nDenuncia per mancato rispetto delle regole anti-Covid-19 (2020-).\nNel maggio 2020 in Piazza del Duomo di Milano egli \u00e8 stato promotore di un presidio del movimento dei \"Gilet arancion\"i, durante il quale i partecipanti non rispettavano le normative anti-COVID-19. Come organizzatore dell'evento, Pappalardo \u00e8 stato quindi denunciato all'autorit\u00e0 giudiziaria dalla questura meneghina, in particolare per violazioni del divieto di assembramento e dell'obbligo di indossare protezioni individuali.\nDenuncia per manifestazione non autorizzata (2022-).\nIl 15 febbraio 2022 i quotidiani annunciano che Pappalardo sarebbe stato denunciato, insieme ad altri promotori, alla procura della Repubblica di Roma per violazione dell'articolo 18 del TULPS (\"manifestazione non autorizzata\") in quanto il giorno precedente a Roma, la prima manifestazione nazionale \"no-vax\" e \"no-pass\" indetta dal \"Fronte di Liberazione Nazionale\", di cui Pappalardo \u00e8 presidente, era stata spostata a Piazza Venezia, contrariamente all'autorizzazione concessa per il Circo Massimo.\nAttivit\u00e0 artistiche.\nAntonio Pappalardo svolge anche l'attivit\u00e0 di compositore di opere musicali; ha infatti scritto la \"Missa Militum\", una messa cantata dedicata alle forze di pace nel mondo che venne eseguita per la prima volta a Foligno nel 1997 da Giorgio Albertazzi (voce recitante) e Franco Simone (voce solista). Nel 2003 i complessi del Teatro dell'Opera guidati da Gianluigi Gelmetti eseguirono poi in prima assoluta \"Vita Nova\", oratorio per soli coro e orchestra composto da Pappalardo per omaggiare Madre Teresa di Calcutta. Insieme a Corrado Calabr\u00f2, gi\u00e0 presidente dell'Autorit\u00e0 per le garanzie nelle comunicazioni, ha inoltre presentato nel 2005 un'opera per soli coro e orchestra intitolata \"Il vento di Mykonos\"; l'anno successivo Pappalardo present\u00f2 poi \"Bhailpevaco\", opera rock sul dialogo interreligioso, al Teatro Colosseo di Torino. Nel 2007 il Tg2 Dossier ha trasmesso una sua composizione sacra per i cinquecento anni della Basilica di San Pietro.\nOltre a ci\u00f2, egli si dedica alla pittura e ha all'attivo diverse pubblicazioni tra cui \"L'utopia dell'Ummita,\" manoscritto che gli sarebbe stato consegnato da un extraterrestre proveniente dall'ipotetico esopianeta Ummo, il quale l'avrebbe pregato di provvedere alla sua pubblicazione."}
{"id": "2281781", "revid": "827882", "url": "https://it.wikipedia.org/wiki?curid=2281781", "title": "Missoni (azienda)", "text": "Missoni S.p.A. \u00e8 una casa di moda fondata nel 1953 da Ottavio Missoni e dalla moglie Rosita Jelmini.\nStoria.\nOttavio Missoni, soprannominato \"Tai\" nacque nel 1921 a Ragusa in cui viveva una folta comunit\u00e0 italiana, di cui faceva parte il padre, all'epoca parte del Regno di Jugoslavia. Dopo la seconda guerra mondiale, Missoni apr\u00ec un laboratorio, insieme all'amico Giorgio Oberweger, per la realizzazione di capi sportivi in lana. La tuta \"Venjulia\", di sua ideazione, fu adottata dal team italiano durante i giochi olimpici del 1948 a Londra, a cui partecipava lo stesso Missoni. In questa occasione Ottavio Missoni conobbe Rosita Jelmini, nata nel 1931 in una famiglia di sarti di Golasecca, nella provincia di Varese.\nI due si sposarono nell'aprile del 1953, ed aprirono una piccola officina di maglieria a Gallarate, non lontano dalla citt\u00e0 di Rosita. Nel 1958 la loro prima collezione fu presentata a Milano, dal nome \"Milano-Simpathy\". Con il supporto di Anna Piaggi, editrice della rivista \"Arianna\" di Arnoldo Mondadori Editore, gli affari per i coniugi Missoni si avviarono verso il successo. Durante un viaggio a New York nel 1965, Rosita conobbe la stilista francese Emmanuelle Khanh, che port\u00f2 ad una collaborazione dei due marchi, ed una nuova collezione moda l'anno successivo.\nNell'aprile del 1967 la popolarit\u00e0 di Missoni crebbe ulteriormente, quando furono invitati a presentare la nuova collezione a palazzo Pitti a Firenze. In quell'occasione si cre\u00f2 un piccolo scandalo dato che su suggerimento della Jelmini, le modelle sfilarono senza reggiseno perch\u00e9 del colore sbagliato. Sotto le luci dei riflettori, gli abiti pi\u00f9 sottili si scoprirono trasparenti, rivelando i seni delle modelle. La giornalista Elsa Rossetti scrisse \"Le idee di Missoni sono state le pi\u00f9 estrose ed eccentriche della giornata\", tuttavia i Missoni non furono invitati l'anno seguente, ma la pubblicit\u00e0 data dall'evento aument\u00f2 la popolarit\u00e0 del marchio, dando la possibilit\u00e0 a Missoni di aprire una nuova sede a Sumirago nel 1969. Missoni present\u00f2 la sua nuova collezione moda presso la piscina Solari di Milano, in una singolare sfilata acquatica, che gli varr\u00e0 il premio \"'Moda mare\". Il marchio Missoni diventa celebre anche a Parigi, capitale della moda europea, dove \"Elle\" gli dedica una copertina.\nNell'aprile del 1969 la rivista \"Woman's Wear Daily\" dedica un intero servizio a Missoni, scrivendo \"Missoni \u00e8 in testa con uno degli abiti pi\u00f9 peccaminosi fra quelli ispirati all'Art D\u00e9co\". Grazie anche alla popolarit\u00e0 ricevuta dalla rivista \"Vogue\", nel 1970 Missoni pot\u00e9 aprire la prima boutique negli Stati Uniti all'interno di Bloomingdale's. Nel corso degli anni settanta, il \"Chicago Tribune\" parla di Missoni nei termini di una \"Maglia sensazionale in Italia. Colori che sono una rivelazione di bellezza naturale\", mentre nel 1971 il \"New York Times\" arriva a dire \"\u00c8 quanto farebbe Chanel se fosse ancora viva, giovane e al lavoro in Italia\". Nel novembre 1972 \"Woman's Wear Daily\" classifica i Missoni tra le venti potenze mondiali nel campo della moda (\"Fashion Power del mondo\"). Nel settembre 1973 i Missoni ricevono il \"Neiman Marcus Fashion Award\", prestigioso premio della moda. Da met\u00e0 anni settanta, la produzione si espande oltre che agli accessori moda e alla gioielleria anche alla biancheria per la casa e all'arredamento, mentre nuove boutique vengono aperte in Italia, Parigi, Germania, Giappone, medio oriente e New York.\nNel 1978 i 25 anni dell'attivit\u00e0 vengono celebrati con una retrospettiva presso la Rotonda della Besana di Milano, che viene replicata due anni dopo al \"Whitney Museum of American Art\" di New York. Nel 1994 viene allestita a Firenze, ed in seguito a Milano \"Missonologia\", mostra sul marchio, l'anno successivo \u00e8 la volta di \"Ottavio e Rosita Story\", mostra sulla vita dei coniugi Missoni organizzata nella nativa Gallarate ed infine nel 1996 altre due mostre vengono tenute in Giappone: la prima al \"Sazon Museum of Art\", e la seconda e al \"Nagoya City Museum\". Ancora capi Missoni sono esposti perennemente al Museum of Modern Art di New York, al Museum of Art di Dallas ed al Museum of Costum di Bath.\nIn seguito Ottavio Missoni ha mostrato maggior interesse in altri progetti, come disegnare i costumi per il teatro alla Scala di Milano mentre Rosita Jelmini negli anni novanta ha rivelato di aver perso interesse nella moda. Dal 1997 la guida della azienda \u00e8 passata ai figli: Angela Missoni (nata nel 1958) direttore artistico, Vittorio Missoni (1954-2013) responsabile commerciale e Luca Missoni (1956) responsabile tecnico.. Margherita Missoni (dopo aver fatto da testimonial per la campagna lancio del primo profumo) costituisce una sorta di ambasciatrice dell'azienda.\nNel 2003, Missoni celebra i 50 anni della maison con una sfilata di pi\u00f9 di 100 modelli dell'archivio storico della maison. Nello stesso anno \u00e8 ospite all'evento Life Ball a Vienna con una sfilata di pi\u00f9 oltre 200 modelli. Nel 2007 debutta la nuova collezione al Pitti Immagine (Pitti Bimbo) di Firenze; l'anno successivo viene aperta la prima boutique di Londra in Sloane Street.\nNel 2009 apre il primo Hotel Missoni a Edimburgo, in licenza con Redizor SAS. Il design \u00e8 curato personalmente da Rosita Missoni, in collaborazione con l'architetto Matteo Thun. Nel 2010 apre il primo flagship store a Los Angeles; il design dell'intero palazzo \u00e8 opera della collaborazione tra Angela Missoni e Kinmoth-Monfreda e riceve il City of Beverly Hills Architectural Design Award. L'anno successivo apre il secondo Hotel Missoni a Kuwait City.\nNell'anno 2013 Angela Missoni ingaggia l'architetto e designer Patricia Urquiola per sviluppare un nuovo concept per le sue boutique, che verr\u00e0 presentato per la prima volta nella rinnovata boutique di Milano. Nello stesso anno viene aperta la prima boutique indiana a Nuova Delhi.\nIl 4 gennaio 2013 l'aereo da turismo su cui viaggiavano Vittorio Missoni (figlio di Ottavio) e la moglie, insieme ad altri due amici, scompare nel tratto di mare tra l'arcipelago di Los Roques e Caracas, in Venezuela.\nOttavio Missoni \u00e8 morto nella notte fra l'8 e il 9 maggio 2013, all'et\u00e0 di 92 anni.\nNell'anno 2014 Giorgio Napolitano, Presidente della Repubblica Italiana, assegna a Rosita Missoni il titolo di Cavaliere del Lavoro, conferendo quindi per la prima volta questo titolo a due rappresentanti di una stessa azienda.\nNel 2014 alla Camera dei deputati viene conferito a Margherita Missoni, che ha studiato e vissuto a lungo negli Stati Uniti, il Premio America della Fondazione Italia USA.\nNel 2015 apertura della nuova boutique di Parigi al nuovo indirizzo Rue Saint-Honor\u00e9 e cambio al vertice nell'incarico di direttore generale: entra Emilio Carbonera Giani al posto di Alberto Piantoni. Lo stesso anno Angela Missoni sceglie il premio Oscar, Paolo Sorrentino, per girare lo spot della nuova Eau de Parfum. Testimonial della campagna \u00e8 Elisa Sednaoui, madrina della Settantaduesima edizione del Festival del Cinema di Venezia.\nCon il 2016 Missoni lancia il progetto di residenze di lusso Missoni Baia, a Miami. Con il 2017 Angela Missoni fa vent'anni di guida artistica dell'azienda.\nNel giugno 2018 il Fsi (Fondo strategico italiano) entra nel capitale Missoni con una quota del 41,2% e un investimento di 70 milioni. Il controllo resta alla famiglia con il 58,8%. L'investimento di Fsi, il fondo a capitale pubblico in difesa del made in Italy, \u00e8 destinato alla crescita aziendale con lo sviluppo nel canale retail, l'espansione in Cina e on line. Vicepresidente della Missoni, che di recente ha ripreso la seconda linea M Missoni finora data in licenza, diventa Michele Norsa, il manager che dopo l'esperienza alla Marzotto ha portato Valentino e Ferragamo in Borsa: si occuper\u00e0 della strategia e far\u00e0 da tutor alla terza generazione Missoni.\nDal 2018 al 2021 Margherita Missoni ha ricoperto l'incarico di direttore creativo.\nMissoni ha sviluppato un concetto di maglieria artistica, lasciando ampio spazio alle trame e ai colori. Tra le creazioni iconiche c'\u00e8 l'abito lungo di lana, che da vita a una nuova moda haute bohemienne. \nProfumi.\nDi seguito un elenco incompleto dei profumi prodotti dall'atelier Missoni."}
{"id": "2281784", "revid": "287204", "url": "https://it.wikipedia.org/wiki?curid=2281784", "title": "Missoni", "text": ""}
{"id": "2281799", "revid": "729019", "url": "https://it.wikipedia.org/wiki?curid=2281799", "title": "Reggimento &quot;Desportes&quot;", "text": "Il Reggimento Desportes, denominato ufficialmente Reggimento misto di fanteria straniera al servizio di sua maest\u00e0 il re di Sardegna, fu una divisione dell'esercito sabaudo, avente piena attivit\u00e0 tra il 1703 e il 1739 circa.\nStoria.\nIl 27 ottobre 1703 il duca Vittorio Amedeo II stipul\u00f2 un contratto con il colonnello Lodovic De Portes (\"Desportes\") affinch\u00e9 provvedesse alla creazione e al mantenimento di un reggimento di fanteria composto da stranieri, prevalentemente: prigionieri francesi, rifugiati ugonotti, olandesi, inglesi ed esuli irlandesi, che, militanti tra le file dell'\"Arme\u00e8 Royale\" francese, avessero disertato o fossero stati catturati come prigionieri (i cosiddetti \"Wild Geese\" o \"Oche selvatiche\"). Il reggimento aveva una forza di due battaglioni di 600 uomini ciascuno, divisi su quindici compagnie di fucilieri ed una di granatieri.\nTra il 1703 ed il 1739 il reggimento partecip\u00f2 agli scontri della guerra di successione spagnola (1701-1713) contro i francesi, tra cui la difesa di Chivasso (1705), la battaglia di Torino (1706), l'assedio di Fenestrelle (1708). Partecip\u00f2 inoltre alle battaglie della guerra di successione polacca (1733-1738) al fianco dei francesi, tra cui, nel 1734, l'assedio di Tortona, la battaglia di Parma e la battaglia di Guastalla. Nel 1735 durante la Campagna di Lombardia si lanci\u00f2 lungo la valle dell'Adige all'inseguimento degli austriaci. Nel settembre di quell'anno, raggiunse l'esercito piemontese sulla sponda ovest del Lago di Garda, a supporto dell'azione francese sulla sponda est.\nNel 1739 alla morte del colonnello Desportes, il comando pass\u00f2 al colonnello Pierre Audibert e, secondo l'usanza dell'epoca, il reggimento prese il nome di \"Reggimento di fanteria mista straniera Audibert\". Partecip\u00f2 quindi alla guerra di successione austriaca (1740-1748). Nel 1742 il primo battaglione dell'Audibert si trovava impegnato in operazioni di guerra nella pianura del Po. In settembre entrambi i battaglioni marciarono verso le Alpi; il primo si accamp\u00f2 a Novalesa mentre il secondo era di guarnigione a Fenestrelle per poter difendere la Savoia, se fosse stata invasa dall'esercito spagnolo. Nel gennaio del 1743, dopo la campagna condotta in Savoia il reggimento fece ritorno in Piemonte. Nell'estate di quell'anno fu inviato in Val Varaita. Appostato sopra il villaggio di Chateau, Audibert respinse l'offensiva spagnola scatenata in autunno. Per tutto il 1744 la Val Varaita fu il centro di sanguinosi scontri. Il primo battaglione dell'Audibert combatt\u00e9 in difesa di Monte Cavallo. Successivamente il reggimento fu aggregato all'esercito sardo, impegnato nella rottura dell'assedio di Cuneo. Nell'autunno del 1744 partecip\u00f2 al completo dei suoi battaglioni alla battaglia di Madonna dell'Olmo schierati nel centro, nella seconda linea. Nel 1745 combatte nella battaglia di Bassignana dove \u00e8 schierato nella destra della linea sarda, difendendo la pianura prima del paese di Pietramarazzi. Nell'aprile del 1746 un nuovo colonnello assunse il comando, Jean du Monfort de Varache, di conseguenza il reggimento cambi\u00f2 nome diventando Monfort. I due battaglioni si separarono: il primo partecip\u00f2 alle operazioni sul Mediterraneo, in particolare all'offensiva in Provenza (1746 - 1747). Mentre le operazioni sul fronte ligure, si concentravano intorno alle mura di Genova, un'offensiva francese venne lanciata in Val di Susa. Immediatamente i due battaglioni dovettero marciare alla volta delle Alpi. Il primo battaglione si posizion\u00f2 presso le Fatti\u00e8res e i valichi della zona in modo da supportare le unit\u00e0 piemontesi trincerate al Colle dell'Assietta. Alla fine della guerra, nel 1752 il Monfort stipul\u00f2 un nuovo contratto e la possibilit\u00e0 di arruolare truppe italiane oltre che straniere. Tant'\u00e8 che nel 1769 non c'erano pi\u00f9 soldati di fede protestante. Nello stesso anno ne assunse il comando il colonnello Eugene Alexander de Sury e di conseguenza il nome del reggimento divenne Sury\".\nIl reggimento ha proseguito la sua storia fino a giungere a diventare il 17\u00ba Reggimento addestramento volontari \"Acqui\", che fu vittima dell'eccidio di Cefalonia nel 1943 ed \u00e8 tuttora esistente nell'Esercito Italiano."}
{"id": "2281802", "revid": "767487", "url": "https://it.wikipedia.org/wiki?curid=2281802", "title": "Abesada - L'abisso dei sensi", "text": "Abesada - L'abisso dei sensi (\"Jitsuroku Abe Sada\") \u00e8 un film del 1975 diretto da Noboru Tanaka.\nIl film, di genere erotico, \u00e8 stato pubblicato in Giappone l'8 febbraio 1975.\nTrama.\nTokyo, 1936. Un bottegaio e una geisha si isolano dal mondo per vivere sino in fondo una passione morbosa e autodistruttiva. Il Giappone si sta intanto avviando al suicidio della seconda guerra mondiale.\nProduzione.\nAbe Sada, la vera assassina cui il film si \u00e8 ispirato, in seguito ad un caso di cronaca che sconvolse il Giappone, mor\u00ec poco tempo dopo l'uscita del film.\nLa scena dell'omicidio di questo film non corrisponde con quella del film di Nagisa \u014cshima, \"Ecco l'impero dei sensi\", pure esso ispirato a questa storia; in questa pellicola Sada strangola Kishizo nel sonno perch\u00e9 non vuole che lui torni dalla moglie, in quello di Oshima invece, \u00e8 Kishizo stesso che si offre al sacrificio.\nPrima dei titoli di coda del film si sente la voce del narratore che dice che Abe Sada torn\u00f2 ad essere una donna libera dopo aver scontato 40 anni di carcere per l'omicidio di Ishida Kishizo, ma nella realt\u00e0 Abe venne condannata a una pena di soli sei anni, che per di pi\u00f9 non arriv\u00f2 a scontare fino in fondo."}
{"id": "2281806", "revid": "203463", "url": "https://it.wikipedia.org/wiki?curid=2281806", "title": "Peter Romanovsky", "text": ""}
{"id": "2281807", "revid": "287204", "url": "https://it.wikipedia.org/wiki?curid=2281807", "title": "Jim Dine", "text": "I suoi lavori sono stati esposti anche a dOCUMENTA Kassel e alla Biennale di Venezia. Oltre a pittura e scenografia, si occupa di scultura, fotografia, scrive e concepisce degli happening."}
{"id": "2281811", "revid": "22754501", "url": "https://it.wikipedia.org/wiki?curid=2281811", "title": "Earl Antoine Boykins", "text": ""}
{"id": "2281815", "revid": "3115", "url": "https://it.wikipedia.org/wiki?curid=2281815", "title": "Gaio Lelio", "text": "Biografia.\nFu uno dei migliori amici e pi\u00f9 stretti collaboratori di Publio Cornelio Scipione Africano, che segu\u00ec in Spagna e in Africa durante la seconda guerra punica come prefetto della flotta, legato e questore.\nSi distinse particolarmente nella conquista di \"Nova Carthago\" (210 oppure 209 a.C.) e in seguito, nella campagna contro Siface e nella decisiva battaglia di Zama (ottobre 202 a.C.).\nSappiamo che dopo un viaggio di trentasette giorni, partito da \"Tarraco\" in Spagna (in seguito alla presa di \"Nova Carthago\"), sul finire del 210 (o pi\u00f9 probabilmente del 209 a.C.), Gaio Lelio raggiunse a Roma. Quando entr\u00f2 in citt\u00e0 insieme ad una grande schiera di prigionieri attir\u00f2 l'attenzione del popolo che si rivers\u00f2 lungo le strade al suo passaggio. Il giorno seguente venne ricevuto in senato, dove raccont\u00f2 che \"Nova Carthago\" era stata presa in una sol giorno. Si trattava della principale citt\u00e0 cartaginese della Spagna. Oltre a questa notizia rifer\u00ec che erano state riprese alcune delle citt\u00e0 che si erano ribellate ai Romani, mentre altre erano state accolte come nuove alleate.\nI prigionieri riferirono cose analoghe a quelle comunicate in precedenza dalla lettera di Marco Valerio Messalla, secondo il quale Asdrubale Barca si stava preparando per passare con un secondo grande esercito in Italia, tanto da destare nuove preoccupazioni nei senatori, visto che a stento si era riusciti a resistere ad Annibale ed al suo esercito. Lelio rifer\u00ec degli stessi argomenti anche all'assemblea del popolo. Alla fine il senato decret\u00f2 che venissero ordinate per un giorno pubbliche cerimonie di ringraziamento agli d\u00e8i per l'esito felice della guerra in Spagna e ordin\u00f2 a Lelio di far ritorno dal suo comandante Scipione il prima possibile, con le stesse navi con cui era venuto.\nDopo la fine della seconda guerra punica fu edile plebeo, pretore e console nel 190 a.C.. Intorno al 160 a.C. forn\u00ec importanti informazioni sulla vita dell'amico, Scipione Africano, allo storico Polibio.\nGaio Lelio \u00e8 il padre di Gaio Lelio Sapiente, console nel 140 a.C. insieme a Quinto Servilio Cepione."}
{"id": "2281821", "revid": "827882", "url": "https://it.wikipedia.org/wiki?curid=2281821", "title": "Paradox (gruppo musicale tedesco)", "text": "I Paradox sono un gruppo Thrash metal formato nel 1986 a W\u00fcrzburg in Germania dal cantante e chitarrista Charly Steinhauer e dal batterista Axel Blaha. Il bassista Roland Stahl e il chitarrista Markus Spyth entrarono nel gruppo nel febbraio del 1986.\nStoria del gruppo.\nGli inizi (1986-1989).\nUna demo fu registrata nel luglio del 1986, e subito attir\u00f2 l'attenzione della Roadrunner Records che fece firmare alla band un contratto mondiale nel novembre del 1986 stesso. \nLa seconda demo (\"Mystery\", registrata nel 1987) venne eletta come \"Demo dell'anno\" dalla stampa e la canzone \"Pray To The Gods Of Wrath\" fu scelta come canzone di apertura del disco \"Teutonic Invasion part 1\".\nL'album di debutto \"Product of Imagination\" venne registrato nel maggio del 1987 e venne pubblicato nell'ottobre dello stesso anno via Roadrunner Records. \"Product of Imagination\" ricevette consensi positivi da parte della critica e venne votato come \"LP del mese\" da Rock Hard, \"Miglior debutto Tedesco sin dagli Helloween\" da Metal Hammer, alti voti dalla rivista Giapponese Burrn!, \"Ecco i nuovi Metallica\" da Kerrang e \"Miglior nuovo gruppo dalla Germania\" da \"BRAVO\" e da Musikereypress.\nSeguirono numerosi concerti da supporto a gruppi come Drifter, Overkill, Tankard e Helloween, e la band fu ricevuta molto bene al festival \"Dynamo Open Air 88\" a Eindhoven e al \"Festa Avante\" a Lisbona.\nNell'Ottobre del 1988 Roland Stahl lasci\u00f2 la band e venne sostituito da Matthias \"Kater\" Schmitt. Dieter Roth entr\u00f2 nel gruppo sostituendo Markus Spyth, che lasci\u00f2 la band nel dicembre del 1988.\nIl gruppo cominci\u00f2 a registrare il secondo album \"Heresy\" nel gennaio del 1989 a Berlino, e successivamente nel novembre dello stesso anno fu pubblicato in tutto il mondo via Roadrunner Records. L'album ebbe grande successo, soprattutto in Giappone. Anche in Germania e nel resto dell'Europa (soprattutto in Italia e Grecia) la critica fu molto positiva. Kai Pasemann entr\u00f2 nel gruppo nel novembre del 1989 al posto di Dieter Roth. Presto per\u00f2 la band si ferm\u00f2 per molti anni al seguito di numerosi cambi nella formazione e di diverbi con l'etichetta discografica.\nLa ripresa e la nuova caduta (1999-2001).\nDopo 10 anni numerose case discografiche pressarono Charly Steinhauer per riformare i Paradox: questo si realizz\u00f2, e lo stesso Charly Steinhauer riattiv\u00f2 la band con il chitarrista Kai Pasemann, il bassista Oliver Holzwarth e il batterista Alex Holzwarth. Nell'Agosto del 1999 la band torn\u00f2 con una furiosa performance al \"Wacken Open Air\" e nel novembre cominciarono le registrazioni per il terzo album, intitolato \"Collision Course\". Nel maggio del 2000 la band firm\u00f2 per la AFM-Records, su cui venne pubblicato \"Collision Course\" nell'Agosto dello stesso anno. Nuovamente l'album ricevette consensi da ogni parte del mondo, ma la band sfortunatamente non riusc\u00ec ad andare in tour.\nCharly Steinhauer ebbe molti problemi personali dovuti alla morte di numerose persone della sua famiglia (moglie, padre, nonna). Questi lutti portarono problemi di tipo fisico al frontman che lo portarono addirittura quasi alla morte. Tutte le attivit\u00e0 con i Paradox vennero quindi accantonate.\nLa nuova ripresa (2005-oggi).\nNel novembre del 2005 Charly Steinhauer super\u00f2 i suoi problemi fisici e decise di chiamare con s\u00e9 di nuovo Kai Pasemann per riformare i Paradox. Il secondo ritorno della band fu assolto al \"Keep It True VI\" festival nell'Aprile del 2006 dopo 5 anni di astinenza da ogni concerto. Dopo un viaggio in Slovenia avvenne un altro cambio di formazione, che vede ora stabile Roland Jahoda alla batteria e Olly Keller al basso. \nNel gennaio del 2008 la band ha pubblicato l'album \"Electrify\"\"via AFM-Records. L'album ricevette nuovamente buoni responsi da parte della critica. \nLa band ha pubblicato il 16 ottobre il nuovo album \"Riot Squad\" su AFM-Records.\nIl 2 gennaio la band ha annunciato di essersi separata dal chitarrista Kai Pasemann e dal batterista Roland Jahoda e che \u00e8 attualmente alla ricerca di nuovi componenti. Il 3 Giugno 2016 Viene Rilasciato il loro ultimo lavoro: Pangea."}
{"id": "2281825", "revid": "1543377", "url": "https://it.wikipedia.org/wiki?curid=2281825", "title": "Cladonia coccifera", "text": "Cladonia coccifera , \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino \"coccifera\", composto da \"coccum\" che significa \"bacca, cocciniglia\" e, per traslato, indica il colore rosso scarlatto; e dal verbo \"fero\" che significa \"portare, avere con s\u00e9\". Denominata cos\u00ec per il colore rosso degli apoteci.\nCaratteristiche fisiche.\nIl tallo primario \u00e8 di colore variabile dal grigio-verdastro al verde con tonalit\u00e0 di giallo. I podezi sono di altezza fino a 4 centimetri, non presentano squamule se non molto raramente, generalmente avvolti dalla cortex per intero o in forma di verruche. Le coppe sono molto ampie, simili per struttura alla C. pyxidata. Gli apoteci sono grandi e vistosi, di colore rosso amaranto. Facile comunque confonderla, ad un esame superficiale, con altre cladonie che hanno podezi a calice e apoteci rossi.\nIl fotobionte \u00e8 principalmente un'alga verde delle Trentepohlia.\nHabitat.\nQuesta specie richiede un clima da temperato freddo fino al clima alpino, dove \u00e8 alquanto comune. Cresce su suoli in luoghi aperti, ma anche in habitat simili alla tundra; raramente su legno. Predilige un pH del substrato molto acido o con valori intermedi fra molto acido e subneutrale. Il bisogno di umidit\u00e0 va da mesofitico a xerofitico.\nLocalit\u00e0 di ritrovamento.\nLa specie, da considerarsi cosmopolita, \u00e8 stata reperita nelle seguenti localit\u00e0:\nIn Italia \u00e8 presente, e molto comune, in tutto il Trentino-Alto Adige e la Val d'Aosta, nell'arco alpino piemontese, nella Lombardia settentrionale e nella parte settentrionale del Veneto; \u00e8 abbastanza raro nelle zone alpine friulane, in Liguria e in alcune localit\u00e0 della parte occidentale dell'Emilia-Romagna e della parte orientale della Toscana; molto raro, infine,in Calabria e in Sardegna.\nTassonomia.\nQuesta specie va riferita alla sezione Cocciferae, e presenta le seguenti forme, sottospecie e variet\u00e0 (al 2008):"}
{"id": "2281835", "revid": "647919", "url": "https://it.wikipedia.org/wiki?curid=2281835", "title": "Istituto Italo-Latinoamericano", "text": ""}
{"id": "2281839", "revid": "436907", "url": "https://it.wikipedia.org/wiki?curid=2281839", "title": "Mezz'ora", "text": "Mezz'ora \u00e8 un singolo del gruppo musicale italiano Zero Assoluto, pubblicato nel 2003 come secondo estratto dal primo album in studio \"Scendi\".\nIl singolo include anche due remix realizzati da DJ World, produttore di musica dance commerciale.\nVideo musicale.\nNel videoclip, diretto da Cosimo Alem\u00e0, il duo si trova a bordo di un fuoristrada, diretto in varie destinazioni, fino a ritrovarsi a parlare con alcuni amici su una spiaggia."}
{"id": "2281844", "revid": "767487", "url": "https://it.wikipedia.org/wiki?curid=2281844", "title": "Wolfhound (film 2007)", "text": "Wolfhound (; Volkodav dal Clan del Segugio Grigio) \u00e8 un film fantasy russo del 2007, di Nikolai Lebedev, tratto da Volkodav, romanzo di Maria Semyonova.\nTrama.\nVolkodav \u00e8 l'ultimo guerriero del clan del Segugio Grigio, scampato alla distruzione del suo villaggio. Essendo l'unico superstite, ha il dovere di vendicare la sua gente uccidendo Zadoba, il mandante del massacro. A tal scopo si mette in viaggio verso il castello del Cannibale, uccidendolo e liberando due prigionieri, il saggio Tilorn e la giovane Niilit (che si riveleranno assai utili ai fini della sua missione), e soprattutto salvando la vita per ben due volte alla principessa Elen di Galirad. \nNonostante il compito sia tutt'altro che semplice da attuare, Volkodav ormai chiamato Wolfhound, riesce a prevalere sull'acerrimo nemico, vendicando cos\u00ec il suo clan, e salvando la citt\u00e0 di Galirad, oppressa da una maledizione di Zadoba.\nEgli cambi\u00f2 il suo destino: da schiavo di Zadoba a eroe, liberatore di molti altri suoi compagni."}
{"id": "2281854", "revid": "594360", "url": "https://it.wikipedia.org/wiki?curid=2281854", "title": "Dinastia Chosun", "text": ""}
{"id": "2281864", "revid": "599013", "url": "https://it.wikipedia.org/wiki?curid=2281864", "title": "Elton McGriff", "text": ""}
{"id": "2281869", "revid": "287204", "url": "https://it.wikipedia.org/wiki?curid=2281869", "title": "Histiophryne psychedelica", "text": "Histiophryne psychedelica \u00e8 un pesce marino appartenente alla famiglia Antennariidae e alla sottofamiglia Histiophryninae.\nDistribuzione e habitat.\nQuesta specie vive nelle acque costiere dell'Indonesia. Per il momento la presenza \u00e8 stata accertata presso le isole di Ambon e Bali, scoperta per la prima volta a poche centinaia di metri dal porto di Ambon City a 5-7 metri di profondit\u00e0.\nDescrizione.\nPresenta un corpo tozzo e ben poco idrodinamico, con fronte alta, grande bocca rivolta verso l'alto e pinne pettorali prominenti, quasi a foggia di arti. Gli occhi sono piccoli e azzurro fosforescente, fulcro di una livrea sgargiante che vede un fondo giallo-verdastro con una ragnatela di linee bianche convergenti in modo simmetrico verso gli occhi. \nCome \u00e8 caratteristico dei pesci dell'ordine Lophiiformes il corpo non \u00e8 ricoperto da scaglie. Pu\u00f2 secernere dalla pelle del muco che lo protegge da lesioni quando il corpo striscia sui coralli.\nClassificazione.\nL'animale \u00e8 stato descritto nel 2009 da Theodore W. Pietsch, Rachel J. Arnold e David J. Hall. Il nome della specie si riferisce alla presenza di una serie di strisce sul corpo che ricordano le colorazioni in voga nei movimenti artistici psichedelici."}
{"id": "2281873", "revid": "599013", "url": "https://it.wikipedia.org/wiki?curid=2281873", "title": "Jerry Rook", "text": ""}
{"id": "2281877", "revid": "767487", "url": "https://it.wikipedia.org/wiki?curid=2281877", "title": "Paul Banks", "text": "Biografia.\nLa famiglia Banks lasci\u00f2 l'Inghilterra quando Paul aveva solo tre anni, per trasferirsi in Spagna, a Madrid. L\u00ec Banks acquis\u00ec l'accento che -ad ora- lo caratterizza. Successivamente, si trasfer\u00ec in Messico dove termin\u00f2 la locale \"secondary school\". Dopo anni di continui spostamenti, concluse l'universit\u00e0 di New York appassionandosi alla letteratura. In quel periodo, divenne il cantante degli Interpol.\nInterpol.\nLa storia di Paul Banks negli Interpol comincia diversi anni prima dell'effettiva formazione del gruppo, quando Banks incontra Daniel Kessler, durante un soggiorno-studio a Parigi. I due stringono amicizia, ma terminato il soggiorno, perdono ogni contatto. Per uno strano caso, diversi anni dopo, nel 1998, i due si ritrovano, a New York. Kessler, alla ricerca di un cantante, convinse Banks ad ascoltare i demo del suo gruppo, i Las Armas And The French Letters. Evidentemente convinto dall'ascolto, Banks entra a far parte del gruppo in pianta stabile, come cantante e secondo chitarrista. Di l\u00ec a poco, i Las Armas And The French Letters cambieranno il loro nome in Interpol, che non fa riferimento alla polizia internazionale, ma ad un nomignolo affibbiato al giovane Banks, durante la permanenza a Madrid, quando i suoi coetanei usavano chiamarlo \"Inter-Paul\".\nBanks ha dichiarato di non aver mai seguito lezioni di chitarra, ma sostiene di essere in grado di ottenere dalla sua chitarra i suoni che desidera, senza aver mai avuto bisogno di un maestro; inoltre una nutrita schiera dei fan della band, sostiene che Banks sia un chitarrista di gran lunga migliore, rispetto a Daniel Kessler. Per quanto riguarda la sua voce, spesso, la critica riporta un'eccessiva somiglianza tra il suo timbro di voce, quello dello scomparso Ian Curtis, cantante dei Joy Division, e quello di Patrick Fitzgerald dei Kitchens of Distinction; tuttavia, Banks ha dichiarato che non tenterebbe mai di imitare altri artisti: \"Non proverei mai a cantare come Frank Black o Kurt Cobain, perch\u00e9 semplicemente non si pu\u00f2 fare\". D'altronde, nel tempo il timbro di Banks \u00e8 andato modificandosi, come \u00e8 possibile notare nei brani dei lavori pi\u00f9 recenti.\nProgetto solista.\nNell'agosto del 2009 \u00e8 uscito il primo album solista di Banks, pubblicato sotto lo pseudonimo di Julian Plenti. L'album si chiama \"Julian Plenti is... Skyscraper\" e\nlo pseudonimo trae originie da \"Julian\", che \u00e8 il secondo nome di Banks e \"Plenti\", che \u00e8 una trascrizione fonetica di \"Plenty\" (completo), in quanto Paul \"Julian\" Banks - effettivamente - \u00e8 il nome completo del cantante.\nIl 26 giugno 2012 ha invece pubblicato un EP di cinque canzoni intitolato \"Julian Plenti Lives...\" A breve distanza, il 22 ottobre 2012, \u00e8 uscito il suo secondo studio album, \"Banks\". Sul sito di Paul \u00e8 possibile ascoltare l'estratto dell'album, \"The Base\".\nVita privata.\nHa avuto una relazione con la supermodella danese Helena Christensen dal 2008 al 2018.\nStrumenti.\nAll'esordio con gli Interpol, Banks usava imbracciare una Gibson Les Paul goldtop, sostituita - dopo l'uscita di Antics - da una Les Paul Black Beauty. In pezzi come \"Take You On A Cruise\", durante i quali necessita di una levetta, utilizzava una Fender Jaguar nera, recentemente sostituita da una Les Paul, equipaggiata con un ponte Bigsby. Nel video del singolo \"Barricade\", Banks utilizza una Gibson nera, modello Flying V. Come Julian Plenti si esibisce con una Gibson L-4 CES nera."}
{"id": "2281889", "revid": "125131748", "url": "https://it.wikipedia.org/wiki?curid=2281889", "title": "Piazza San Pietro", "text": "Piazza San Pietro \u00e8 la piazza antistante la basilica di San Pietro.\nPosta a margine del centro storico di Roma, a 19 m s.l.m., la piazza fa parte della Citt\u00e0 del Vaticano ed \u00e8 delimitata dal confine con lo Stato italiano; attraverso il rione Borgo che giace a est, i principali accessi sono da via di Porta Angelica o da via della Conciliazione.\nDescrizione.\nLa celeberrima piazza, notevole esempio di architettura ed urbanistica barocca, \u00e8 dedicata all'omonimo santo ed \u00e8 quotidiano punto d'incontro per migliaia di fedeli cattolici provenienti da tutto il mondo.\nLo spazio della piazza \u00e8 formato da due parti: la prima a forma di trapezio rovescio il cui lato maggiore corrisponde alla facciata con specifiche motivazioni prospettiche (annullare la grande distanza tra la piazza e la basilica) e la seconda, un ovato tondo (costruzione geometrica elementare che Bernini studia da S. Serlio, il quale a sua volta riprende dal suo maestro B. Peruzzi) con l'obelisco Egiziano al centro. \nI due grandi spazi sono unificati da 4 colonnati di 284 colonne e 88 pilastri che sorreggono un architrave, aventi 96 statue in marmo. Nella situazione attuale, davanti alla piazza vera e propria troviamo un altro spazio che funge da vestibolo (Piazza Rusticucci, oggi piazza Pio XII) e su cui sbocca in asse, la novecentesca via della Conciliazione.\nStoria.\nLa \"Platea Sancti Petri\" fino al XV secolo.\nLa piazza di San Pietro e la basilica retrostante occupano una piccola valle posta tra il colle Vaticano e colle Gianicolo occupata in epoca classica dal Circo di Nerone, dalla via Cornelia e da un'area cimiteriale ora denominata Necropoli vaticana, dove fu posta, secondo la tradizione, la tomba di san Pietro dopo il martirio nel vicino Circo. Per tale motivo nel IV secolo fu eretta su tale area la grande basilica costantiniana. Con tale costruzione venne creata, interrando anche l'area cimiteriale, una vasta spianata chiamata \"platea Sancti Petri\", in parte occupata dalla chiesa, in parte dal quadriportico ed in parte lasciata libera.\nAl suo margine nel Medioevo, quando assunse anche il nome di \"cortina Sancti Petri\", nacque il quartiere del Borgo che occupava l'area compresa tra il Tevere e la spianata.\nPapa Pio II fece realizzare una scalinata marmorea davanti alla facciata della basilica ed iniziare una loggia per le benedizioni a Francesco del Borgo.\nPapa Niccol\u00f2 V aveva progettato di trasformare l'informe spazio in terra battuta della \"platea\" in una piazza porticata all'interno del complessivo riordino dell'area vaticana in cui era impegnato Bernardo Rossellino, regolarizzando nel contempo le tre strade medievali del Borgo che vi afferivano. Il progetto non ebbe seguito immediato.\nAll'inizio del Cinquecento la piazza (\"platea Sancti Petri\") era all'incirca rettangolare, priva di pavimentazione, con un dislivello di circa dieci metri tra il piede della scalinata che conduceva alla basilica e l'antistante quartiere del Borgo che giungeva al Tevere.\nLa \"Via Recta\" o via Alessandrina.\nPapa Alessandro VI per il Giubileo del 1500 fece aprire la prima strada nuova rettilinea di Roma, fra il ponte Sant'Angelo e il portone del Palazzo vaticano, forse regolarizzando la medievale via porticata, \"Portica Sancti Petri\" e traversando la platea con una striscia lastricata, inclinata di circa 6 gradi rispetto all'asse dell'antica basilica.\nPer realizzare tale strada fece demolire, con l'aiuto dei pellegrini, la cosiddetta \"Meta Romuli\", una sepoltura monumentale romana a forma di piramide.\nTale asse viario, chiamato dal nome del papa \"via Alessandrina\" e pi\u00f9 tardi Borgo Nuovo, creava davanti al grande portale di ingresso ai palazzi vaticani una prospettiva di circa 800 metri (il Borgo pi\u00f9 l'attraversamento lastricato della platea): si trattava della conferma che Alessandro VI non assegnava un ruolo prioritario alla basilica di San Pietro nel quadro della creazione della cittadella pontificia; egli proponeva invece come riferimento per questa operazione il palazzo, la curia, la residenza del papa.\nLa \"Via Recta\", o \"via Alessandrina\" o \"Borgo Nuovo\", \u00e8 dunque il primo rettifilo centrato sul portone di un palazzo, come una lunga passatoia che dall'androne di questo entra nella citt\u00e0. Il prototipo alessandrino nasce nell'ambito di un programma che non \u00e8 architettonico: non si prevedeva, in quegli anni, di ricostruire n\u00e9 San Pietro, n\u00e9 i Palazzi Vaticani secondo un disegno unitario. Mentre tutto verr\u00e0 demolito e ricostruito attorno a quel portale, quell'asse non verr\u00e0 pi\u00f9 cancellato: il portone diventa il Portone di bronzo, e la sua immagine rimane impressa gi\u00e0 molto prima di arrivarvi; l'atrio retrostante diventa il lungo corridoio del Bernini, allineato in fondo con la Scala regia che conduce alla Sala omonima, da cui si entra nella Sistina da una parte, nell'alloggio del pontefice dall'altra.\nRapidamente intorno a quest'asse il Borgo, precedentemente in stato di abbandono, si riorganizza in una commistione di edilizia popolare e palazzi cardinalizi progettati dai pi\u00f9 importanti architetti del primo XVI secolo.\nLa basilica di San Pietro.\nDurante il pontificato di Giulio II venne deciso di riedificare completamente la grande basilica, iniziando i lavori dalla parte absidale, tanto che la piazza per oltre un secolo non sar\u00e0 interessata dal grande cantiere. Tuttavia la lunga storia dei progetti, nell'alternanza tra pianta centrale a croce greca coperta la grande cupola (voluta da Bramante e Michelangelo Buonarroti) e quella a croce latina che si affermer\u00e0 definitivamente nel clima della Controriforma, determiner\u00e0 il rapporto con la citt\u00e0 della basilica ed in definitiva il futuro assetto della piazza.\nLa costruzione del grande edificio procedette lentamente, con un lungo elenco di progettisti: Bramante, Raffaello (con Giuliano da Sangallo e Fra' Giocondo), Antonio da Sangallo il Giovane con Baldassarre Peruzzi, Michelangelo, Jacopo Barozzi da Vignola, Giacomo Della Porta con Domenico Fontana, Maderno.\nInterventi sulla platea dal Cinquecento.\nDurante tutto il XVI secolo la piazza non fu interessata dai lavori di ricostruzione della basilica che continuava a rivolgere, verso la piazza la vecchia facciata, il quadriportico e le varie costruzioni addossate.\nPio IV a met\u00e0 del Cinquecento allarga la piazza sui due lati.\nNel 1586 Sisto V fa trasportare davanti alla basilica, circa a met\u00e0 dell'intervallo fra il piede dell'antica scalinata e l'isolato di fronte, l'antico obelisco egiziano che, dopo essere stato usato come Meta nel Circo Neroniano, si innalzava, poco discosto dall'edificio, sul fianco sud della Basilica. Scavi archeologici hanno dimostrato come del I secolo.\nQuando per\u00f2, vent'anni dopo, la nuova fabbrica di San Pietro si erse in fondo alla piazza, l'obelisco risult\u00f2 spostato di 1,56 metri verso nord rispetto al suo asse, perch\u00e9 l'architetto Domenico Fontana, nel trasportarlo e collocarlo, si rifer\u00ec probabilmente alla basilica costantiniana allora parzialmente ancora in piedi. Inoltre, se fosse stato collocato sull'asse dell'edificio nuovo, sarebbe risultato quasi a ridosso degli isolati a sud della piazza, la cui demolizione verr\u00e0 decisa molto pi\u00f9 tardi.\nLa questione della piazza.\n\u00c8 solo dal Seicento che si pone la questione della piazza. Infatti papa Paolo V, nei primi decenni del secolo fa costruire da Maderno il corpo longitudinale della chiesa rinunciando definitivamente al progetto a pianta centrale di Michelangelo.\n\u00c8 in questa situazione che si passa dalle annose questioni relative all'impianto planimetrico della chiesa, alle questioni relative alla sua facciata ed alla definizione dello spazio antistante.\nIl problema era quello di trasformare uno spazio abbastanza indifferenziato, quale era la \"platea Sancti Petri\", in uno spazio monumentale e rappresentativo, direttamente funzionale alla basilica. Mentre, per costruire la navata, si distrugge l'antico quadriportico del Paradiso, si ripropone il problema di soddisfare alle sue funzioni di anticamera di san Pietro, ma pi\u00f9 avanti, pi\u00f9 all'esterno verso est.\nInoltre adesso i papi guardano dal Quirinale a San Pietro in una prospettiva formale e ideologica diversa da quella che avevano dal Vaticano. San Pietro cessa di essere la grandiosa cappella del palazzo papale e ritorna ad essere una delle basiliche di Roma, ed anzi ormai si concretizza il travagliato progetto, a cui avevano dato avvio Giulio II e Bramante, di fare della chiesa il centro simbolico della cristianit\u00e0.\nLa piazza, negli anni seguenti, viene sempre voluta e pensata come chiusa anche per evidente contrapposizione alla precedente platea Sancti Petri, apertissima in ogni direzione. Comunque l'intervento secentesco comprende in realt\u00e0 tre parti successive: la navata longitudinale con la sua facciata; la piazza San Pietro interna, \u00abchiusa\u00bb ed unitariamente progettata; la piazza Rusticucci esterna, \u00abaperta\u00bb, vuoto ottenuto senza nessun disegno e \u00abprogetto\u00bb.\nLa facciata.\nSubito dopo la navata, Maderno realizz\u00f2 anche la facciata. II progetto fu scelto nel 1607 con un concorso a cui parteciparono anche Domenico e Giovanni Fontana, Girolamo Rainaldi, Giovanni Antonio Dosio e Ludovico Cigoli.\nMaderno ripropose il prospetto disegnato da Michelangelo, compreso l'ordine gigante, reinterpretandolo per\u00f2 su un unico piano prospettico, senza l'avanzamento del pronao centrale.\nSi ottenne cos\u00ec una facciata pi\u00f9 larga che alta. Dopo che fu sostanzialmente finita si decise di costruire anche due campanili affiancati alla facciata, forse per correggere le sue proporzioni inusuali. La loro costruzione si interruppe nel 1622 e le due torri rimaste incomplete al primo ordine, finiranno per aumentare le dimensioni orizzontali della facciata, tanto che Bernini la defin\u00ec \"quatta\".\nNello stesso periodo Martino Ferrabosco adegu\u00f2 l'ingresso ai palazzi vaticani costruendo un nuovo avancorpo monumentale, marcato da una torre con orologio, sempre sull'asse della via Alessandrina.\nNella prima met\u00e0 del Seicento anche Bernini prov\u00f2 a delimitare la cupola con due campanili, per dare un maggior rilievo assiale all'edificio, ma le critiche ed il cedimento delle fondamenta gli impedirono di procedere con la costruzione.\nImmaginer\u00e0 poi una diversa soluzione, legata alla risistemazione complessiva della piazza.\nIl primo progetto di Bernini.\nQuando Bernini affront\u00f2 la sistemazione complessiva dello snodo tra il nuovo san Pietro e la citt\u00e0, si trov\u00f2 a dover conciliare diversi elementi architettonici (come la grande facciata della basilica), urbanistici (come l'asse alessandrino eccentrico rispetto alla facciata), funzionali (come la necessit\u00e0 di ampi portici per ricovero dei pellegrini) e liturgici (relativi alle rituali benedizioni papali). La soluzione di un tale problema non poteva non avere un grande impatto urbanistico.\nLa prima soluzione elaborata nel 1656 da Bernini fu il progetto di una piazza trapezoidale chiusa tra facciate di palazzi porticati, la cui presenza rispondevano anche ai presupposti economici e funzionali enunciati dalla Congregazione della Fabbrica di San Pietro, che intendeva vendere o affittare botteghe e alloggi di prestigio affacciati sulla grande piazza.\nLa soluzione viene comunque rapidamente scartata, probabilmente perch\u00e9 non sufficientemente monumentale e rappresentativa del ruolo liturgico della basilica destinata a diventare sempre di pi\u00f9 il centro della cristianit\u00e0.\nIl progetto definitivo.\nCos\u00ec nel 1657 il primo progetto fu sostituito da un altro con porticati liberi di archi su colonne a formare un'ampia piazza ad ovato tondo e poco dopo con colonnati architravati. Il portico, rispondeva anche all'esigenza liturgica della tradizionale processione del Corpus Domini, guidata dal papa attraverso le strade vicine del Borgo e protetta da grandi baldacchini.\nIn pi\u00f9 l'altezza del portico, senza ulteriori costruzioni soprastanti, non avrebbe impedito al popolo la veduta del palazzo residenza del papa e a lui di veder loro e di benedirli.\nDecisivo fu l'intervento di papa Alessandro VII Chigi che consente di superare le obiezioni relative ai possibili rientri finanziari legati alla possibilit\u00e0 di edificare edifici sui margini della piazza. Nel ripensare il progetto Bernini dovette comunque destreggiarsi tra il papa stesso e i prelati della Fabbrica, superando intrighi e opposizioni.\nLa piazza retta.\nDavanti alla facciata Bernini prevede uno spazio a trapezio, la piazza \"retta\", la cui forma \u00e8 ottenuta ribaltando simmetricamente la direzione di via Alessandrina rispetto all'asse della basilica.\nLa divergenza fra le ali fa sembrare pi\u00f9 vicina la parete di fondo e al contempo cerca di mediare la necessit\u00e0 di far predominare nella piazza l'asse della basilica (sottolineato dall'obelisco) e nella citt\u00e0 l'asse della via Alessandrina, centrata sul portone di bronzo.\nLe due ali rettilinee devono per\u00f2 essere svincolate dalla scalinata centrale, essendo il pavimento della nuova basilica 3,2 metri pi\u00f9 alto di quello antico, per la decisione presa di realizzare le \u00abgrotte vaticane\u00bb.\nLa cornice dei tratti porticati finisce esattamente alla quota di quella dell'ordine basso inserito da Maderno nell'ordine gigante michelangiolesco. Si ha cos\u00ec l'impressione di un unico partito architettonico che circonda l'invaso.\nL'asse architettonico e quello urbanistico.\nQuello che nella citt\u00e0 \u00e8 l'asse principale (via Alessandrina), nella piazza diventa l'asse secondario, tanto pi\u00f9 che si procede alla demolizione della torre di Ferrabosco che sottolineava l'ingresso ai Palazzi Vaticani, in corrispondenza con tale asse urbanistico.\nInevitabilmente Bernini per la prima volta nella storia della piazza impone l'asse della basilica; ma vi conserva dentro l'asse ormai plurisecolare del Borgo Nuovo, anche se completamente nascosto. Non lo evidenzia in alcun modo n\u00e9 il disegno della pavimentazione, n\u00e9 alcuna eminenza scultorea; ma \u00e8 vero che nulla lo interrompe, e la fontana nell'esedra settentrionale della piazza \u00e8 tangente all'angolo esterno di questo percorso, proprio per non intercettarlo.\nDovendo per\u00f2 accettare l'obelisco come centro della nuova piazza, Bernini ha dovuto ruotare l'asse maggiore dell'ovale per renderlo parallelo alla facciata, imprimendo cos\u00ec una sensibile deformazione alla parte trapezoidale.\nPiazza ad ovato tondo.\nInizialmente Bernini previde un limitato sviluppo della piazza, per non occupare altra area oltre a quella dell'\u00abinsula grande\u00bb e rispettare i prospetti delle case ad essa antistanti, con l'intenzione di dimostrare cos\u00ec la netta insufficienza della proposta.\nCon le demolizioni, che inevitabilmente deriveranno dalla redazione definitiva del progetto, il quartiere di Borgo cambier\u00e0 radicalmente; fino ad allora le sue case si erano spinte oltre l'abside di San Pietro sul lato meridionale, tra questo e le mura. Le demolizioni per la piazza lo spaccano quasi a met\u00e0. La trasformazione di Borgo corrispose poi anche a un cambiamento di popolazione: da povero il quartiere divenne aristocratico. E divent\u00f2 probabilmente anche pi\u00f9 romano.\nMa perch\u00e9 l'ovato tondo? Perch\u00e9 non era un'ellisse, di pi\u00f9 difficile disegno e realizzazione e inconsueto nell'architettura sacra; e perch\u00e9 l'ovato tondo \u00e8 l'unione di due semicirconferenze che si intersecano nei rispettivi centri unite da due archi di cerchio, figura . L'idea dell'ovato tondo di Bernini-Alessandro VII, in forte contrapposizione alla basilica longitudinale, serviva a reggere la spinta della sequenza formata dalla chiesa e dal suo sagrato. Bernini sosteneva opportunamente che \u00ab\"la chiesa di S. Pietro, quasi matrice di tutte le altre doveva haver' un portico che per l'appunto dimostrasse di ricever \u00e0 braccia aperte maternamente i Cattolici per confermarli nella credenza, gl'Heretici per riunirli alla Chiesa, e gl'Infedeli per illuminarli alla vera fede\"\u00bb, dando cos\u00ec una felice immagine del suo intervento ancor oggi comunemente riconosciuta e accettata.\nLa piazza doveva per\u00f2 essere ricavata in pendio, su cui la posizione dell'obelisco costituiva una quota non modificabile.\nNella primitiva soluzione ad arcate si era pensato di far assorbire il dislivello dal basamento, lasciando l'ordine architettonico orizzontale. Nella soluzione definitiva il colonnato corre su un piano inclinato in modo impercettibile e sollevato di tre gradini uniformi; la sua tessitura, formata da intercolumni uguali, \u00e8 deformata a parallelogramma da pavimento a soffitto.\nLe due ali semicircolari del colonnato sono collegate con il portico della basilica tramite due bracci o corridoi chiusi, con finestre e pilastri. Il braccio meridionale \u00e8 attualmente utilizzato come sede di mostre ed \u00e8 comunemente chiamato braccio di Carlo Magno, poich\u00e9 \u00e8 unito alla parte terminale del portico basilicale dove si trova la statua equestre di quell'imperatore cristiano. Il braccio settentrionale \u00e8 chiamato braccio di Costantino ed \u00e8 famoso per ospitare la Scala Regia.\nLa scelta del \"triplo portico\" era legata all'uso processionale, ma era anche un tema evocabile dall'Antico Testamento, dove il cortile del Tempio di Dio viene descritto da Ezechiele come \"porticus incta portici triplici\" (Ez 42, 3). Infine, potrebbe evocare il mistero della Trinit\u00e0.\nE la concavit\u00e0 della piazza produce l'effetto \u00abteatro\u00bb (): quando \u00e8 piena di gente, permette alla folla di veder se stessa, come in una cavea.\nAltri particolari:\nIl corridoio centrale viene interrotto da risalti con colonne aggettanti, che spezzano la linearit\u00e0 dell'emiciclo; dietro ad esse vi sono dei pilastri, ma al centro dell'emiciclo l'interno del corridoio risulta scorciato, a differenza delle colonne perfettamente allineate. Con la posizione delle fontane, che si frappongono tra l'osservatore e gli avancorpi, Bernini dissimula l'incongruenza (la fontana a nord era stata rinnovata dal Maderno, quella \"gemella\" a sud fu fatta da lui stesso, con Matthia De' Rossi).\nLa lunga teoria delle 162 statue di santi \u2013 ognuno in corrispondenza di una colonna, come tante singole colonne trionfali \u2013 rappresenta la \u00abecclesia triumphans\u00bb in relazione alla \u00abecclesia militans\u00bb cio\u00e8 la folla dei fedeli in preghiera nella piazza. Le dimensioni delle sculture \u2013 realizzate da collaboratori di Bernini sotto la sua supervisione, con modelli dal vero provati sulla piazza \u2013 sono esattamente la met\u00e0 di quelle sulla facciata della basilica, rappresentanti i dodici apostoli e un Ges\u00f9 di mano berniniana (la cui croce \u00e8 sulla retta di quella della cupola retrostante e di quella dell'obelisco antistante).\nDimensioni: 198 \u00d7 148 metri.\nPiazza Rusticucci.\nL'ingente e complessa manomissione della forma urbana, dovuta alla demolizione dell'ultimo isolato tra la via Alessandrina e Borgo Vecchio \u2013 interrompendone la continuit\u00e0 \u2013 \u00e8 messa a frutto in scala architettonica.\nLa parte occidentale \u00e8 il recapito dell'asse urbanistico e il luogo del suo raccordo con l'asse architettonico, che si ferma, non potendo prolungarsi nella dimensione urbana.\nIl contributo di piazza Rusticucci alla riuscita dell'insieme era determinante: non solo creava la distanza prospettica necessaria per ritrovare la cupola al di sopra della facciata, ma permetteva di vedere anche la piazza e il portico, di cogliere questo spazio-catino anteposto e strettamente congiunto al resto. La piazza \u00e8 molto decentrata rispetto a San Pietro, ma dalla parte giusta, cio\u00e8 verso il portone di bronzo.\nDopo lo sventramento piacentiniano \u00e8 stata sostituita dalla simmetrica piazza Pio XII, termine di via della Conciliazione.\nLe colonne.\nLa forma complessa rendeva difficile l'allineamento delle colonne e la conformazione dell'ordine. Anche le basi devono essere deformate sull'arco di cerchio, cos\u00ec come i capitelli se fossero stati utilizzati lo ionico o il corinzio. Quello dorico \u00e8 pertanto l'ordine pi\u00f9 adatto alla geometria della piazza, utilizzato semplificando la trabeazione, senza metope n\u00e9 triglifi cos\u00ec come proposto nell'opera teorica del Vignola.\nL'ordine dorico era comunque considerato un ordine eroico adatto alla figura di san Pietro (vedi il \"martyrium\" del Tempietto di San Pietro in Montorio a Roma, del Bramante).\nIn realt\u00e0 il grande ordine continuo della piazza \u00e8 dorico nei sostegni verticali \u2013 colonne, pilastri e lesene \u2013 e pi\u00f9 o meno ionico (privo di triglifi) nella trabeazione: cos\u00ec del resto era usato spesso per marcare volumi curvilinei, com'\u00e8 \u2013 per esempio \u2013 la trabeazione del primo piano del Colosseo. Relativamente basso ed estremamente austero, il dorico forniva un contrasto semplice e poco attraente (\"contrapposto\" era la parola di Bernini), che avrebbe ingrandito l'altezza della facciata e aumentato la magnificenza dell'ordine corinzio della facciata.\nLa giacitura curva implica per\u00f2 l'espediente di aumentare gradualmente il diametro delle colonne dalla prima alla quarta fila per compensare l'aumento dell'intercolumnio. Ci\u00f2 comporta che le proporzioni delle slanciate colonne e degli intercolumni sul lato interno della piazza sono vicine a quelle del corinzio, mentre all'esterno \u2013 pi\u00f9 massicce \u2013 sono compatibili col dorico; lo scarto proporzionale sarebbe risultato evidente soprattutto nei triglifi, che vengono soppressi anche per questo motivo.\nIl \u00abterzo braccio\u00bb.\nUn tema controverso (e delicatissimo) \u00e8 la saldatura fra il nuovo scenario aulico e il paesaggio urbano preesistente. Bernini ipotizza allora un \u00abterzo braccio\u00bb centrale del colonnato, distanziato dai laterali quanto basta per non invadere il canale visivo fra Borgo Nuovo e il portone di bronzo.\nPrima segue la forma ovata della piazza (rendendone pi\u00f9 netta la percezione), poi approda a una versione rettilinea, che pi\u00f9 tardi vorrebbe anche arretrare verso il borgo. Ma la Congregazione, pur decidendo l'abbattimento dell'ultimo isolato di Borgo Nuovo, rimanda al futuro ogni spesa edilizia. Poco dopo, con la morte di Alessandro VII, tramonta l'eventualit\u00e0 di queste aggiunte. La mediazione tra la scala del monumento bramantesco e la scala minuta della citt\u00e0 moderna non viene pi\u00f9 separata nettamente da altri corpi edilizi.\nLo scenario della piazza \u00e8 presentato obliquamente anche nella maggior parte delle incisioni e delle fotografie antiche. \u00c8 questa coscienza connaturata con la citt\u00e0 che ha scongiurato per lungo tempo l'esecuzione dei tanti progetti per la demolizione della \u00abspina dei borghi\u00bb (l'area compresa tra Borgo S. Spirito e Borgo S. Angelo, dove adesso si trova Via della Conciliazione); ancora nel 1882 il consiglio comunale di Roma delibera di sospendere, per questa parte, l'esecuzione del piano regolatore del 1881 \u00abanche per ragioni di estetica, essendo a dubitarsi che quella demolizione possa nuocere all'effetto della piazza di san Pietro\u00bb.\nRisoluzione dei problemi.\n\u00ab\"L'abilit\u00e0 dell'Architetto si conosce principalmente in convertir i difetti del luogo in bellezza\"\u00bb.\nBernini impost\u00f2 il suo progetto su tutti i vincoli che i secoli precedenti \u2013 e i papi e gli architetti \u2013 gli avevano trasmesso e imposto. Solo a San Pietro ha modo di lavorare abbastanza a lungo, in fasi successive e correggendo se stesso, su un unico contesto. Riesce cos\u00ec a riordinare un intero pezzo di citt\u00e0. Ci sono anomalie, simmetrie soltanto apparenti, soluzioni insolite, accomodamenti dissimulati e bruschi raccordi francamente accettati, adattamenti ai vincoli imposti dagli elementi preesistenti e artifici per mascherare la loro irregolarit\u00e0.\nBernini non considera le proporzioni un valore assoluto ma una variabile dipendente da un pi\u00f9 ampio contesto.\nInterventi sulla facciata del Maderno.\nIl prospetto troppo sviluppato in orizzontale, basso e largo, non poteva essere rialzato senza danneggiare ulteriormente la visuale della cupola.\nDefinita da Bernini una facciata \u00abquatta\u00bb, priva di ogni apprezzabile articolazione in profondit\u00e0, fu modificata in senso tanto estetico quanto funzionale. La scalinata che davanti alla chiesa, larga quanto l'intera facciata, viene limitata solo alla parte centrale; davanti alle due appendici, costruite come basi dei due campanili, Bernini demolisce la gradinata preesistente, scava il terreno sottostante e abbassa il nuovo piano di calpestio fino a dove lo consentono le fondazioni delle due appendici, avvicinandolo per quanto possibile al livello del piano su cui poggia la base dell'obelisco. Sulla facciata, nella parte rimasta scoperta al di sotto dell'ordine, replica la stessa zoccolatura che c'era gi\u00e0 nelle parti absidali della chiesa. In questo modo la nuova scala sembra qualcosa di aggiunto, di anteposto, migliorando le proporzioni del prospetto.\nNon solo: ai lati della nuova scalinata \u00e8 possibile realizzare due passaggi percorribili anche dalle carrozze e l'originale dislivello tra i piani di spiccato della facciata e dell'obelisco si \u00e8 ridotto a solo sei metri (che con i 200 metri di distanza dall'obelisco fa una pendenza del 3%, e dunque pavimentazione continua senza gradonature e corretta raccolta delle acque piovane).\nVia della Conciliazione (1936\u20131950).\nNel 1936 l'area fu interessata da un intervento urbanistico approvato dallo stesso Mussolini che occluse l'asse del portone di bronzo e punt\u00f2 sulla piazza l'asse di uno stradone, via della Conciliazione.\nIl proposito generico di \"fare largo\" alle spalle del \u00abterzo braccio\u00bb berniniano trova credito nella letteratura fino al XX secolo, facendo sopravvivere la voce che Bernini stesso avesse pensato ad una strada assiale alle spalle del \u00abterzo braccio\u00bb.\nL'intervento di Piacentini e Spaccarelli fu eseguito dal 1936 al 1950 e port\u00f2 alla demolizione di palazzi e chiese del Borgo opera \u2013 tra gli altri \u2013 di Bramante, Peruzzi, Antonio da Sangallo il Giovane, Maderno, Raffaello...\nAlla loro distruzione \u00e8 seguita la ricostruzione con palazzi \u00abarmonizzati\u00bb a quelli antichi, e in certi casi ribattezzati con gli stessi nomi, reimpiegando alcune finiture ricavate dalle demolizioni. Molte parti decorative (contorni di porte e finestre, stemmi, sculture, colonne, trabeazioni, ecc.) sono immagazzinate nei depositi comunali e al Museo di Roma. Un certo numero di manufatti interi, come le fontane, sono stati trasportati in altri luoghi.\nAnche la piazza Rusticucci asimmetrica \u00e8 stata sostituita da una piazza simmetrica, piazza Pio XII, che ripete la forma e l'orientamento della piazza trapezia davanti alla facciata della basilica.\nLa vita nella piazza.\nEssa \u00e8 la piazza pi\u00f9 vicina, in un certo senso, al \"cuore del cattolicesimo\"; il grande colonnato ovale \u00e8 sempre stato considerato la figura di due grandi braccia che avvolgono maternamente i fedeli.\nI visitatori della basilica di San Pietro, siano pellegrini con devozione o siano turisti con interesse culturale, da tutto il mondo e di tutte le razze e le lingue, qui cominciano sempre dall'ammirare e godere l'ampiezza e l'armonia dello spazio e delle forme, lo slancio dell'obelisco fiorito di mille leggende, lo scroscio delle due copiose fontane, avvolti dal cielo di Roma che \"\u00e8 bello sempre, e non solo quando \u00e8 bello come quello di Lombardia\" (diceva Manzoni).\nData la sempre maggiore affluenza, la piazza \u00e8 diventata la sede abituale di grandi cerimonie liturgiche presiedute dal papa, come la solenne messa di inaugurazione del Pontificato (che ha sostituito l'Incoronazione), la messa della Domenica delle Palme, quella di Pasqua con il messaggio e la Benedizione Urbi et Orbi (questi ultimi due si tengono anche a Natale), le canonizzazioni, le udienze generali (solo nella bella stagione), e molte altre cerimonie ed eventi presieduti dal Pontefice, oltre che alle esequie di quest'ultimo, come avvenne nel 2005 per Giovanni Paolo II, di fronte ad un'immensa folla, giunta nei giorni precedenti a Roma per rendere omaggio al defunto Pontefice.\n\u00c8 diventato abituale l'appuntamento dell'\"Angelus Domini\", la domenica alle 12:00, quando il papa si affaccia dalla finestra del suo studio, saluta la folla radunata, fa un breve discorso, recita la preghiera dell'Angelus ed impartisce la benedizione.\nEssendo un palcoscenico d'immenso prestigio mondiale, per evitarne la perenne occupazione abusiva in essa sono proibite tutte le manifestazioni pubbliche diverse da quelle religiose. Durante la seconda guerra mondiale, i soldati tedeschi occupanti Roma ne presidiavano il perimetro, senza potervi entrare. Il 13 maggio 1981, durante un'udienza pubblica, papa Giovanni Paolo II fu ferito da un colpo di pistola di un attentatore, che fu arrestato dalla polizia italiana.\nL'albero natalizio di Piazza San Pietro.\nDurante il periodo natalizio viene eretto al centro di piazza San Pietro, proprio di fronte alla Basilica, un grande albero natalizio. \nLa tradizione di installare un albero natalizio in onore della festivit\u00e0 \u00e8 pratica relativamente recente, iniziata nel 1982 sotto il pontificato di Giovanni Paolo II. Il primo albero pervenne dal suolo italiano; da quel momento in poi, donare l'albero di Natale per Piazza San Pietro \u00e8 divenuto un onore, ed il Vaticano accetta in dono l'albero, ogni anno proveniente da una regione europea differente. \nDi fianco all'albero natalizio sono poi installate 70 statue, che vogliono rappresentare scene della Nativit\u00e0. \nLe forze di polizia nella piazza.\nLa piazza, pur facendo parte del territorio della Citt\u00e0 del Vaticano, \u00e8 controllata dalle forze di polizia italiane che ne hanno il controllo fino alla scalinata della Basilica di San Pietro, come recita infatti l'Art. 3 del Trattato, Patti Lateranensi, dell'11 febbraio 1929:\nTuttora le forze di polizia italiane presenti nella piazza sono:"}
{"id": "2281892", "revid": "827882", "url": "https://it.wikipedia.org/wiki?curid=2281892", "title": "Product of Imagination", "text": "Product of Imagination \u00e8 il primo album in studio dei Paradox, commercializzato nell'ottobre del 1987 via Roadrunner Records."}
{"id": "2281897", "revid": "767487", "url": "https://it.wikipedia.org/wiki?curid=2281897", "title": "Willie Porter", "text": ""}
{"id": "2281899", "revid": "1543377", "url": "https://it.wikipedia.org/wiki?curid=2281899", "title": "Andrea Zanchini", "text": "Biografia.\nInizia la sua carriera di modello internazionale attorno ai diciassette anni, viene messo sotto contratto dalla nota Why Not Model Agency di Milano. Tra i suoi primi lavori importanti, partecipa ad una campagna pubblicitaria di Gianfranco Ferr\u00e9.\nNel corso degli anni gira il mondo, tra Milano, Parigi e New York lavorando per i pi\u00f9 noti marchi e stilisti, come Armani, D&amp;G, Valentino, Donna Karan, Jean-Paul Gaultier.\nDopo oltre cinque anni di carriera come modello, inizia a partecipare a svariati spot pubblicitari, nota la pubblicit\u00e0 del deodorante Denim scandita dallo slogan \"Per l'uomo che non deve chiedere mai\", inoltre ha preso parte a spot, per la casa automobilistica Opel, il whisky Glen Grant, i collant Golden Lady, ect.\nHa prestato il suo volto per le campagne pubblicitarie di Guy Laroche, Borsalino, Sergio Tacchini e molti altri."}
{"id": "2281913", "revid": "59976", "url": "https://it.wikipedia.org/wiki?curid=2281913", "title": "Repubblica Federale Democratica d'Etiopia", "text": ""}
{"id": "2281918", "revid": "104458", "url": "https://it.wikipedia.org/wiki?curid=2281918", "title": "San Giorgio - St. Georgen", "text": ""}
{"id": "2281925", "revid": "767487", "url": "https://it.wikipedia.org/wiki?curid=2281925", "title": "Willie Somerset", "text": ""}
{"id": "2281929", "revid": "120059325", "url": "https://it.wikipedia.org/wiki?curid=2281929", "title": "Testa della Tribolazione", "text": "La Testa della Tribolazione (\"T\u00eate de la Tribulation\" in francese - 3.642 ) \u00e8 una montagna appartenente al massiccio del Gran Paradiso, nelle Alpi Graie. Si trova lungo la linea di confine tra il Piemonte e la Valle d'Aosta.\nDescrizione.\nHa la forma di una grande piramide troncata a met\u00e0 e si trova tra il Colle della Luna (3542\u00a0m s.l.m.), ad ovest, e la Testa di Valnontey (3562\u00a0m s.l.m.), ad est. Il versante meridionale scende ripido sul ghiacciaio di Noaschetta, mentre quello settentrionale \u00e8 totalmente ricoperto dal ghiacciaio della Tribolazione. La montagna \u00e8 ben visibile da Cogne (1534\u00a0m s.l.m.) e dalla frazione di Gimillan (1787\u00a0m s.l.m.)"}
{"id": "2281943", "revid": "123340885", "url": "https://it.wikipedia.org/wiki?curid=2281943", "title": "Ministero della difesa (Etiopia)", "text": "Il ministero della difesa (in amarico: \u12e8\u12a2.\u134c.\u12f4.\u122a \u1218\u12a8\u120b\u12a8\u12eb \u121a\u1292\u1235\u1274\u122d) \u00e8 un dicastero del governo etiope che opera nell'ambito della difesa nazionale dell'Etiopia, sovrintendendo la forza di difesa nazionale etiope.\nIl ministero \u00e8 retto da un ministro civile, secondo l'articolo 87 della Costituzione dell'Etiopia, nominato dal primo ministro.\nAttualmente il ministro in carica \u00e8 Abraham Belay."}
{"id": "2281952", "revid": "767487", "url": "https://it.wikipedia.org/wiki?curid=2281952", "title": "Dorieo", "text": "Era figlio del re spartano Anassandrida II (560-520 a.C.), fratello di Cleomene I, Leonida I e Cleombroto.\nErodoto racconta gli eventi che portarono alla successione al trono Agiade nel 520 a.C. Dato che la prima moglie del re Anassandrida II tardava a rimanere incinta, gli efori gli suggerirono di sposare una seconda moglie che difatti partor\u00ec Cleomene.\nIn maniera inaspettata per\u00f2 anche la prima moglie rimase incinta e partor\u00ec il suo primogenito Dorieo (di poco pi\u00f9 giovane di Cleomene) e poi successivamente anche Leonida I (l'eroe delle Termopili) e Cleombroto. Alla morte del padre Anassandrida II, Dorieo avanz\u00f2 la propria candidatura al trono in quanto primogenito della prima moglie, ma gli spartiati scelsero Cleomene in quanto primogenito del defunto re. Per questo motivo Dorieo, non sopportando l'idea di sottoporsi al potere del fratellastro, part\u00ec da Sparta alla volta prima della Libia poi della Trinacria (l'attuale Sicilia).\nNel 514 a.C. Dorieo, forse con l'aiuto di Cleomene I (che conduceva una politica estera molto pi\u00f9 aggressiva di quella tradizionale spartana), sbarc\u00f2 in Libia e fond\u00f2 una colonia presso Cirene ma l'alleanza fra popoli locali e Cartagine portarono alla distruzione della colonia ed al ritorno di Dorieo e compagni a Sparta.\nNel 510 a.C. Dorieo tent\u00f2 una nuova impresa verso la Sicilia e la Magna Grecia. Dopo una sosta in Magna Grecia in cui probabilmente prese parte nella guerra fra Sibari e Crotone (appoggiando Crotone), si diresse in Sicilia per tentare di nuovo di fondare una colonia nella zona di Erice (citt\u00e0 elima filo-punica) ma fu sconfitto da un'alleanza fra i popoli locali di Segesta, Erice ed Entella con Cartagine.\nDorieo mor\u00ec nella battaglia ed il comando fu assunto dal suo luogotenente Eurileone che successivamente fond\u00f2 o conquist\u00f2 Eraclea Minoa e aiut\u00f2 i cittadini di Selinunte a scacciare il tiranno Pitagora ed infine mor\u00ec per opera degli stessi sibariti che temevano l'eccessivo potere che Eurileone aveva conquistato.\nIl figlio di Dorieo Eurianatte combatt\u00e9 assieme a Pausania nella battaglia di Platea.\nLa morte di Dorieo segn\u00f2 la fine dell'intervento di Sparta in Sicilia ma la sua fama di condottiero rimase a lungo nella memoria collettiva della Magna Grecia. Nel 480 a.C. Gelone, il tiranno di Siracusa., rimprover\u00f2 ai confederati greci che chiedevano il suo aiuto nella guerra contro la Persia di non averlo aiutato mai contro Cartagine nemmeno per vendicare la morte di Dorieo."}
{"id": "2281954", "revid": "107831", "url": "https://it.wikipedia.org/wiki?curid=2281954", "title": "Indian Wells Masters", "text": ""}
{"id": "2281960", "revid": "339392", "url": "https://it.wikipedia.org/wiki?curid=2281960", "title": "Madrid Masters", "text": ""}
{"id": "2281962", "revid": "1762651", "url": "https://it.wikipedia.org/wiki?curid=2281962", "title": "Michel Odent", "text": "Biografia.\nDopo aver lavorato in Algeria e Guinea come chirurgo di guerra, dirige per 23 anni (dal 1962 al 1985) il servizio di chirurgia e ostetricia/maternit\u00e0 del piccolo ospedale di Pithiviers, nel dipartimento del Loiret nella Francia centrale.\nLe esperienze connesse a questi anni sono fondamentali nell'influenzare il suo interesse verso la storia della neonatologia e la ricerca sulla nascita e la salute. Odent \u00e8 noto per aver creato, in ambito ospedaliero, la prima \"salle souvage\", un ambiente simile a una stanza di casa, una mediazione tra parto in casa e parto medicalizzato in clinica.\nTrasferitosi a Londra nel 1985, fonda il Primal Health Research Centre, dove sostiene le prassi del parto attivo, del parto nell'acqua e dei concetti collegati alla salute primale, anche in riferimento al concetto di \"assistenza sanitaria primaria\" contenuto nella Dichiarazione di Alma Ata del 1978.\nIl concetto di \"salute primale\".\nLa salute del \u201cperiodo primale\u201d pu\u00f2 essere definita come la salute del periodo perinatale; questo periodo, secondo l'autore, va dal concepimento fino alla fine del primo anno di vita, dalla cosiddetta endogestazione alla cosiddetta esogestazione. \nPer Odent, le modalit\u00e0 del concepimento, della gravidanza, del parto, dei primi istanti di vita del neonato, della lattazione e della interazione del bimbo con la madre, fino a circa il suo primo compleanno, hanno rilevanti effetti a lungo termine sull'equilibrio psicofisico del bambino e, pi\u00f9 tardi, dell'adulto.\nRiprendendo e ampliando le tesi di Leboyer, Odent \u00e8 un convinto sostenitore del parto naturale, in contrapposizione al crescente e non strettamente funzionale utilizzo del taglio cesareo; il tutto nella convinzione pi\u00f9 vasta e profonda che riscoprire le origini animali dell'essere umano significhi anche valorizzare i suoi istinti \"ecologici\" in favore della conservazione della specie umana, delle altre specie e, nella sua pi\u00f9 ampia accezione, del rispetto della Natura.\nLa strategia dell'amore per la sopravvivenza umana.\nUn'altra tesi sostenuta nei suoi saggi \u00e8 quella secondo cui il percorso culturale fino ad oggi manifestatosi ha trascurato l'importanza dell'amore come potenziale, e per certi versi rivoluzionaria, strategia per la sopravvivenza umana; Odent asserisce che lo stile di vita umano (che finora ha generalmente sostenuto la validit\u00e0 e l'importanza del dominio dell'Uomo sulla Natura e sugli altri gruppi umani e animali) \u00e8 ormai superato e non pi\u00f9 idoneo allo scopo della sopravvivenza stessa.\nIntrecciando i dati derivati da una molteplicit\u00e0 di discipline scientifiche (tra cui la chimica, la biologia, la fisiologia, l'endocrinologia e l'embriologia) Odent sottolinea l'importanza del \"cocktail di ormoni dell'amore\", quali l'ossitocina, la prolattina e le endorfine, che portano madre e figlio a cercare una stretta vicinanza tra di loro e contribuiscono alla formazione del legame di attaccamento, base di tutte le interazioni sociali del bambino e del futuro adulto. Su queste basi offre valide idee a sostegno dell'adozione di una strategia culturale impostata sull'amore e utile per la sopravvivenza dell'uomo, una strategia che deve nascere e nutrirsi fin dal momento del concepimento."}
{"id": "2281963", "revid": "1097011", "url": "https://it.wikipedia.org/wiki?curid=2281963", "title": "Scrittura shui", "text": "La scrittura Shui (o anche Sui) (Shui: \"Lel Sai3,\" Cinese semplificato: \u6c34\u4e66, Cinese tradizionale: \u6c34\u66f8, Pinyin: \"Shu\u01d0sh\u016b\") \u00e8 una scrittura in parte logografica e in parte pittografica utilizzata per scrivere la lingua del popolo Shui.. Come la scrittura Yi, la scrittura Shui ha preso in prestito alcuni caratteri cinesi, mentre altri caratteri Shui presentano un aspetto simile a quello dei caratteri cinesi primitivi, ancora in fase pittografica. Nel 2006 la scrittura Shui \u00e8 stata inserita nella lista del patrimonio culturale intangibile della Cina.\nSi tratta di una scrittura in pericolo d'estinzione, ed il governo della Repubblica popolare cinese ne sta tentando la salvaguardia."}
{"id": "2281965", "revid": "712828", "url": "https://it.wikipedia.org/wiki?curid=2281965", "title": "Mr. 8", "text": ""}
{"id": "2281972", "revid": "344503", "url": "https://it.wikipedia.org/wiki?curid=2281972", "title": "Betsy Heimann", "text": "Originaria dell'Illinois, non tarda nel farsi notare tra le celebrit\u00e0 di Hollywood lavorando attivamente come costumista tra i pi\u00f9 svariati film. Intrapresa nel 1979 con il suo film di debutto \"Skatetown, U.S.A.\", la sua carriera \u00e8 una delle pi\u00f9 note in questo campo, grazie alla collaborazione con registi di alto calibro: Quentin Tarantino, ad esempio, in \"Cani da rapina\" e \"Pulp Fiction\".\nHeimann ha pi\u00f9 volte lavorato insieme al regista e sceneggiatore Cameron Crowe, occupandosi dei costumi nella maggior parte dei film da lui diretti: \"Quasi famosi\", per il quale ha ricevuto due \"nomination\" per i migliori costumi, \"Jerry Maguire\" e \"Vanilla Sky\"."}
{"id": "2281973", "revid": "124410292", "url": "https://it.wikipedia.org/wiki?curid=2281973", "title": "Ritratto di Maria Antonietta con la rosa", "text": "Ritratto di Maria Antonietta con la rosa \u00e8 il ritratto pi\u00f9 famoso di Maria Antonietta, regina di Francia, realizzato da \u00c9lisabeth Vig\u00e9e Le Brun nel 1783. Si trova nella reggia di Versailles.\nRiyoko Ikeda, l'autrice della serie manga \"Lady Oscar\", vi ha preso spunto per creare il mito de \"Le rose di Versailles\"."}
{"id": "2281991", "revid": "107831", "url": "https://it.wikipedia.org/wiki?curid=2281991", "title": "Canada Masters", "text": ""}
{"id": "2281992", "revid": "729019", "url": "https://it.wikipedia.org/wiki?curid=2281992", "title": "Ove Kindvall", "text": "Dopo i connazionali Gunnar Nordahl, Lennart Skoglund e Kurt Hamrin, fu tra i primi attaccanti svedesi a costruire i propri successi internazionali all'estero. \u00c8 considerato uno dei pi\u00f9 forti giocatori di tutti i tempi del , che spinse con i propri gol a vincere la prima Coppa dei Campioni per una squadra olandese e due campionati nazionali.\nVita privata.\nSposato con Sylvia nel 1966, dal matrimonio nacquero Ulrika Kindvall, Niclas Kindvall e Tina Kindvall. Niclas e Tina intrapresero a loro volta la carriera nel calcio. Il fratello di Ove, Kaj Kindvall, era un noto presentatore radiofonico. Anche il padre aveva giocato nell', ma non aveva mai debuttato in prima squadra.\nCaratteristiche tecniche.\nSi mise in luce gi\u00e0 in giovane et\u00e0 per le sue doti realizzative. Il suo gioco era semplice ed efficace, non aveva un fisico potente e il tiro in porta era piuttosto debole. I suoi punti di forza erano la velocit\u00e0, l'intelligenza di gioco, il senso della posizione in area di rigore e l'intuito per il gol. In particolare aveva uno scatto bruciante difficile da contrastare. Quando era in forma era quasi infallibile nel trasformare in rete le occasioni che si presentavano. In Svezia non si gioca in inverno e il suo rendimento nel Feyenoord fu molto inferiore con le temperature basse e i campi ghiacciati o fangosi nei mesi invernali. Quando stava giocando male tendeva a impegnarsi maggiormente e retrocedeva a procurarsi la palla a centrocampo, ma il suo allenatore Ernst Happel lo rimandava in attacco per sfruttare il suo opportunismo sotto rete. \u00c8 diventato famoso anche per i gol decisivi segnati in gare particolarmente importanti.\nCarriera.\nClub.\nNorrk\u00f6ping.\nCresciuto nelle giovanili dell', il club principale della sua citt\u00e0, debutt\u00f2 nel massimo campionato svedese (Allsvenskan) nel maggio del 1962 nella partita tra il Norrk\u00f6ping e il . Fu impiegato in totale 5 volte senza realizzare alcuna rete, e a fine stagione la squadra vinse per la decima volta il titolo nazionale. Nell'ottobre di quello stesso anno Kindvall fece il suo debutto internazionale segnando il suo primo gol importante nel primo turno della Coppa dei Campioni 1962-1963 contro il Partizan Tirana.\nNell'Allsvenskan 1963 il Norrk\u00f6ping si conferm\u00f2 campione nazionale, Kindvall trov\u00f2 un posto da titolare e ripag\u00f2 la fiducia con 14 gol in 22 partite. Fu l'ultimo campionato svedese che vinse ma la squadra rimase comunque ai vertici e Kindvall continu\u00f2 a fare progressi, nell'Allsvenskan 1964 fu secondo nella classifica marcatori con 19 gol in 19 partite. L'anno dopo fece il suo esordio in nazionale maggiore e in campionato realizz\u00f2 17 reti. Il Norrk\u00f6ping si piazz\u00f2 secondo nell'Allsvenskan 1966, campionato nel quale Kindvall fu per la prima volta capocannoniere siglando 20 reti pur giocando solo 16 dei 22 incontri previsti. Fu venduto a stagione in corso e si conged\u00f2 dai propri tifosi segnando 4 gol nella vittoria casalinga per 6-0 contro l'AIK. In quella stagione ricevette il premio nazionale \"Guldbollen\" riservato al miglior giocatore in campionato. Nelle sue prime 5 stagioni in massima serie mise a segno un totale di 70 reti in 84 incontri.\nFeyenoord.\nPrima della fine del campionato 1966 pass\u00f2 al professionismo con gli olandesi del , con cui avrebbe raggiunto i traguardi pi\u00f9 significativi in carriera. Aveva fatto un provino positivo l'anno precedente e divenne il primo straniero mai impiegato nel club. Kindvall rinunci\u00f2 ai pi\u00f9 vantaggiosi contratti offertigli da societ\u00e0 spagnole e italiane e scelse di trasferirsi nei Paesi Bassi, dove il calcio aveva una dimensione pi\u00f9 umana che preferiva. I primi sei mesi ebbe difficolt\u00e0 ad ambientarsi e fu spesso tenuto in panchina, ma in seguito si riprese e chiuse la stagione segnando 22 reti nelle 23 gare disputate. Nei primi due anni la squadra si piazz\u00f2 al secondo posto della Eredivisie, il massimo campionato olandese, e Kindvall fu il capocannoniere della Eredivisie 1967-1968 con 28 reti. Nella stagione successiva con 30 gol si conferm\u00f2 capocannoniere, questa volta alla pari con Dick van Dijk del Twente '65, e vinse il suo primo campionato olandese (il nono per il Feyenoord), oltre a vincere la Coppa dei Paesi Bassi. Nella classifica del Pallone d'oro 1969 si piazz\u00f2 quarto alle spalle di Rivera (vincitore), Riva e Gerd M\u00fcller, a pari merito con l'astro nascente del calcio mondiale Johan Cruijff e davanti a Best, Pallone d'oro uscente, e Beckenbauer.\nCon il Feyenoord del nuovo allenatore Ernst Happel, accanto a giocatori come Isra\u00ebl, Hasil e soprattutto il regista Van Hanegem, conquist\u00f2 la Coppa dei Campioni 1969-1970 (prima vittoria europea di un team olandese), battendo in finale il per 2-1 segnando il gol decisivo al 27\u00ba minuto dei tempi supplementari. Con 7 reti fu secondo nella classifica dei cannonieri del torneo vinta da Mick Jones del che ne segn\u00f2 8. In campionato il Feyenoord arriv\u00f2 secondo alle spalle dell'emergente e Kindvall fu vicecapocannoniere con 25 reti dietro a van der Kuijlen con 26. In agosto arriv\u00f2 il trionfo nella Coppa Intercontinentale 1970, superando nelle due partite di finale gli argentini dell'Estudiantes. Con la Svezia eliminata al primo turno nella fase finale dei mondiali in Messico di quell'anno, Kindvall fu solo 14\u00ba nella classifica del Pallone d'oro 1970.\nInizi\u00f2 male la stagione 1970-1971, affaticato dall'impegno estivo dei mondiali e disturbato dalle voci secondo cui stava giocando con scarso impegno in vista di un presunto trasferimento. In seguito si riprese e contribu\u00ec al nuovo trionfo del Feyenoord in campionato laureandosi di nuovo capocannoniere con 24 reti davanti a Cruijff con 21. Divenne cos\u00ec il primo straniero a vincere per tre volte la classifica marcatori in Eredivisie, impresa che sarebbe stata eguagliata da Rom\u00e1rio nel 1991. Quelli del 1971 furono gli ultimi titoli vinti da Kindvall; lasci\u00f2 il Feyenoord a fine stagione nonostante le insistenze del club che gli offr\u00ec un vantaggioso rinnovo del contratto. Sia lui che la famiglia sentivano nostalgia di casa e avevano gi\u00e0 pianificato da tempo il ritorno in Svezia e non cambi\u00f2 idea. Con 129 reti segnate in 144 incontri di campionato e quelle realizzate nella vittoriosa Coppa dei Campioni 1969-1970, \u00e8 ricordato come uno dei pi\u00f9 grandi calciatori nella storia del club.\nRitorno al Norrk\u00f6ping e fine carriera al Goteborg.\nFinito il campionato olandese, Kindvall torn\u00f2 quindi al dilettantismo svedese e si trov\u00f2 un lavoro a Norrk\u00f6ping. Rientr\u00f2 comunque nella sua vecchia squadra e fece in tempo a disputare buona parte dell'Allsvenskan 1971. Nei 5 campionati giocati con il Norrk\u00f6ping dopo il rientro dai Paesi Bassi mise a segno 34 reti in 98 partite, con la squadra che stazion\u00f2 nelle zone medio-alte della classifica.\nAttorno alla met\u00e0 della stagione 1975 pass\u00f2 infine all', squadra di grandi tradizioni che era da qualche anno in seconda divisione. Nello scorcio di stagione che rimaneva segn\u00f2 12 gol in 13 partite e nel 1976 contribu\u00ec alla promozione con 15 gol in 24 incontri di campionato. Si ritir\u00f2 alla fine della sua ultima stagione nel massimo campionato svedese, l'Allsvenskan 1977, nel quale collezion\u00f2 21 presenze e tre reti.\nNazionale.\nFece il suo debutto con la nazionale maggiore della Svezia nel maggio 1965 per l'incontro pareggiato 2-2 contro la Finlandia a Lule\u00e5. Con i gialloblu prese parte alle fasi finali dei mondiali del 1970 e del 1974. Tra le sue partite in nazionale viene ricordata soprattutto quella giocata nel 1969 contro la Francia allo stadio R\u00e5sunda di Solna, valevole per le qualificazioni al . L'incontro termin\u00f2 2-0 per i padroni di casa con entrambi i gol segnati da Kindvall, decretando l'eliminazione dei transalpini e l'accesso alla fase finale dei mondiali per la Svezia, che dopo il brillante secondo posto ai mondiali casalinghi del 1958 non era pi\u00f9 riuscita a qualificarsi per le fasi finali della manifestazione. L'impresa gli valse numerosi riconoscimenti, in particolare la prestigiosa medaglia d'oro Svenska Dagbladet per il 1969, riservata al miglior sportivo svedese dell'anno. La sua ultima apparizione fu nel 1974 per la gara persa in casa 2-0 contro l'Irlanda del Nord, valida per le qualificazioni al ; chiuse l'esperienza in nazionale con 16 reti in 43 incontri.\nDopo il ritiro.\nUna volta terminata la carriera agonistica, Kindvall intraprese l'attivit\u00e0 di commentatore TV, facendo spesso coppia con il popolare telecronista svedese Bosse Hansson della televisione di Stato SVT per le gare della nazionale maggiore. Fu il primo esperto ad affiancare un telecronista in una partita di calcio nella storia della TV svedese."}
{"id": "2281994", "revid": "203463", "url": "https://it.wikipedia.org/wiki?curid=2281994", "title": "Marcus Kann", "text": "Il suo nome, assieme a quello di Horatio Caro, \u00e8 associato alla difesa Caro-Kann, della quale la rivista \"Br\u00fcderschaft\" diede un'analisi nel 1886 sulla base di una partita che Marcus Kann aveva giocato nel 4\u00ba Congresso della \"Deutscher Schachbund\" di Amburgo 1885 contro Jacques Mieses, vincendo in 17 mosse.\nEcco la partita, tratta dal sito \"Chessgames.com\":\nLo sviluppo di questa apertura si deve per\u00f2 principalmente ad Horatio Caro."}
{"id": "2281999", "revid": "1409687", "url": "https://it.wikipedia.org/wiki?curid=2281999", "title": "Chiesa di San Giovanni Battista (Ferrara, capoluogo)", "text": " \nLa chiesa di San Giovanni Battista, detta anche dei Cavalieri di Malta, \u00e8 una chiesa di Ferrara, situata all'incrocio fra via Montebello e corso Porta Mare.\nStoria.\nQuesta chiesa venne edificata nel 1496, ma alcuni studi indicano nel 1505, dai Canonici Regolari Lateranensi su un terreno donato da Ercole I d'Este. L'architetto di questa grandiosa costruzione sarebbe stato Francesco Marighella anche se gli studiosi moderni ritengono che la sua costruzione inizi\u00f2 probabilmente dalla zona absidale, ad opera dell'architetto Biagio Rossetti. \nNel 1570, un violento terremoto rase al suolo molti edifici tra cui, probabilmente, anche codesta costruzione: Alberto Schiatti architetto, risistem\u00f2 l'edificio, forse riducendolo anche in dimensioni.\nDal 1826 al 1834 la chiesa venne retta dal Sovrano militare ordine di Malta che si era trasferito a Ferrara.\nVenne riaperta al culto nel 1938, e dopo i bombardamenti del secondo dopoguerra venne chiusa al culto perch\u00e9 danneggiata e chiusa definitivamente nel 1954.\nL'edificio di propriet\u00e0 del comune di Ferrara negli anni '90 \u00e8 stato restaurato e consolidato. Dopo il terremoto dell'Emilia del 2012 \u00e8 stata temporaneamente riaperta al culto in attesa dei lavori di restauro delle chiese della parrocchia di Santo Spirito.\nDescrizione.\n\u00c8 l'unica della citt\u00e0 con una pianta a croce greca e dotata di cupola; l'interno \u00e8 ricco di opere d'arte e di affreschi.\nAdiacente alla chiesa sorge anche l'antico complesso conventuale, che venne trasformato in ospedale e convento per i cavalieri di Malta che praticavano lo status semimonastico."}
{"id": "2282009", "revid": "879070", "url": "https://it.wikipedia.org/wiki?curid=2282009", "title": "Peroryctes raffrayana", "text": "Il bandicoot di Raffray (Peroryctes raffrayana ) \u00e8 un marsupiale dell'ordine dei Peramelemorfi. \u00c8 largamente diffuso su tutti gli altopiani della Nuova Guinea (Indonesia e Papua Nuova Guinea) e sull'Isola di Yapen. Abita le foreste pluviali ad altitudini comprese tra i 60 e i 3900 m, sebbene sia pi\u00f9 comune oltre i 1000 m. Viene cacciato dagli indigeni a scopo alimentare, ma non \u00e8 una specie minacciata."}
{"id": "2282010", "revid": "123656412", "url": "https://it.wikipedia.org/wiki?curid=2282010", "title": "Ministero della difesa (Brasile)", "text": "Il ministero della difesa (in portoghese \"Minist\u00e9rio da Defesa\") \u00e8 un dicastero del Governo brasiliano responsabile per la gestione delle forze armate in Brasile.\nIl Ministero della Difesa del Brasile \u00e8 stato creato nel 10 giugno 1999 con la Legge Complementare nummero 97, per iniziativa del all\u2019epoca Presidente della Repubblica Federale del Brasile Fernando Henrique Cardoso membro del Partito della Socialdemocrazia Brasiliana, di centrodestra. La creazione del Ministero era parte del processo di subordinazione delle Forze Armate al potere civile doppo la dittatura militare brasiliana (1964-1985) e la necessit\u00e0 di riposizionare il Brasile nel mondo davanti alla nuova realt\u00e0 geopolitica internazionale.Prima della sua creazione il Brasile non aveva una rappresentanza unica in fori internazionali di difesa, essendo prima della sua creazione necessario l\u2019invio di membri delle tre forze e dello Stato Maggiore delle forze armate (EMFA), oggi chiamato Stato Maggiore del Comando Congiunto delle Forze Armate (EMCFA).\nLa creazione era proposta di campagna elettorale di Cardoso.\nIl Ministero \u00e8 risultato della fusione degli antichi ministeti dell\u2019Esercito(originalmente della Guerra),della Marina e della Aeronautica.Questi enti venero estinte e trasformate nei Comandi dell'Esercito, Marina e Aeronautica.\nIl Ministero della difesa ha tre componenti principali sotto il suo comando: l'Esercito brasiliano, la Marinha do Brasil e la For\u00e7a A\u00e9rea Brasileira; conosciute per le iniziali rispettive EB,MB e FAB.Anche ha legato alla sua gestione entit\u00e0 come la Scuola Superiore di Guerra (ESG), L\u2019Istituto Brasiliano di Studi di Difesa Pandi\u00e1 Cal\u00f3geras e la rete di adidi militari all\u2019estero. Il comando di ogni forza ha una varia sorta di istituzioni sotto il ruolo come le accademie militari e societ\u00e0 statali e parastatali della industria di difesa e entit\u00e0 che sostengono le funzioni supplementare di ogni forza armata all\u2019interno come il controllo della navigazione aerea(Aeronautica), la regolazione della posse delle arme di fuoco ai civili (Esercito), la gestione delle risorse marine (Marina). \nIl Ministero della Difesa brasiliano ha sotto la sua responsabilit\u00e0 una vasta e diversificata gamma di argomenti, alcuni dei quali altamente sensibili e complessi, come ad esempio le operazioni militari; il bilancio della difesa; politica e strategia militare; e servizio militare, che in Brasile ha un carattere legale obbligatorio.\u00c8 anche responsabile attraverso le forze armate della politica settoriale per la aviazione civile, il mare, lo spazio e le frontiere in partnership tra enti di questi forze e enti di altri ministeri come Trasporti, Ambiente e Miniere e Energia, Scienza e Tecnologia e Giustizia rispettivamente.\nL'attuale Ministro di Stato della difesa \u00e8, dal 1 gennaio 2019, Fernando Azevedo e Silva, il secondo militare ad occupare questo posto.\nDalla sua creazione fino a oggi sono stati 12 i ministri. 2 furono Generali di Exercito gi\u00e0 in pensione (Silva e Luna e Fernando Azevedo), due furono diplomati (Celso Amorim e Jos\u00e9 Viegas), uno era imprenditore (Jos\u00e9 Alencar che era vicepresidente di Lula e all\u2019epoca iscritto al Partito Liberale, che a richiesta personale del presidente ha accumulato con la vicepresidenza il portafoglio della difesa), sei furono parlamentari e ex-parlamentari e tre avevano occupato prima del suo passaggio al ministero prominente funzioni nella Giustizia brasiliana: Geraldo Magela (Avvocato Generale della Unione), Nelson Jobim (Ministro del Supremo Tribunale Federale) e Waldir Pires (Consulente Generale della Repubblica). Otto avevano gi\u00e0 occupato cariche ministeriali: Elcio \u00c1lvares( Industria e Commercio), Geraldo Magela (Avvocato Generale della Unione), Waldir Pires (Consulente Generale della Repubblica e Previdenza Sociale), Nelson Jobim (Giustizia), Celso Amorim (Esteri,due volte,1993-1995 e 2003-2011), Jaques Wagner (Relazione Istituzionali e Lavoro), Aldo Rebelo( Sport e Scienza,Tecnologia e Innovazione) e Raul Jungmann(come Ministro Straordinario della Riforma Fondiaria dopo con la creazione del ministero dello Sviluppo Agricolo come Ministro di Stato dello Sviluppo Agricolo).\nI ministri Nelson Jobim, Jaques Wagner, Aldo Rebelo e Raul Jungmann furono di opposizione alla dittatura militare e diventarono importanti politici nel post dittatura. Gi\u00e0 \u00c9lcio \u00c1lvares \u00e8 stato un sostenitore del partito pro militare ARENA.\nWaldir Pires era ministro di Jo\u00e3o Goulart, il presidente che ha sofferto il colpo multare del 1964, e come gli altri ministri suoi \u00e8 stato perseguitato dai militari avendo perso i suoi diritti politici fino al 78 e vivendo in esilio in Francia fino al 1970.\nAspetti storici.\nDurante la storia del Brasile indipendente le Forze Armate hanno avuto un ruolo politico molto importante.\nDurante L\u2019Impero brasiliano (1822-1889) le Forze Armate avevano carattere volontario e professionale, con l\u2019uso di una grande riserva di civili iscritti in forze dell\u2019ordine di carattere paramilitare come la Guardia Nazionale (\"Guarda Nacional\") e diverse corpi di milizia che permettevano aumentare velocemente l\u2019effettivo militare. \nDurante le guerre per imporre l\u2019indipendenza alle province ancora con governi fedelissimi a Lisbona ho avuto l\u2019uso di mercenari stranieri, soprattutto britannici, e la partecipazione del popolo dentro i cosiddetti \"Battaglioni di Volontari del Principe\u201d (Batalh\u00f5es de Volunt\u00e1rios do Pr\u00edncipe, in portoghese) soprattutto dai poveri, schiavi e indigeni che sotto la leadership di Maria Quit\u00e9ria de Jesus hanno garantito la adesione della Provincia della Bahia, attuale Stato di Bahia, al Brasile indipendente il 2 luglio 1822; consolidando cos\u00ec l\u2019indipendenza del Brasile.\nDurante il periodo monarchico le Forze Armate furono subordinate al potere civile e senza intervento istituzionale nella politica, trane tanti membri suoi abbiamo avuto una carriera politica di successo in paralelo alla vita militare e a volte a una produzione intellettuale.In questo periodo due terzi dei Ministri della Guerra e della Marina furono politici civili. La marina era chiamata di Armata Nazionale (\"Armada Nacional\") e l\u2019esercito di Esercito Imperiale Brasiliano (\"Ex\u00e9rcito Imperial Brasileiro\").\nEsempi di politici di origine militare nella Monarchia sono:"}
{"id": "2282011", "revid": "1632387", "url": "https://it.wikipedia.org/wiki?curid=2282011", "title": "Wavering Radiant", "text": "Wavering Radiant \u00e8 il quinto album in studio della band post-metal Isis. Il disco, prodotto da Joe \"Evil\" Barresi, \u00e8 stato pubblicato il 21 aprile 2009 in un vinile ad edizione limitata, e il 5 maggio su CD. Come guest compare il chitarrista dei Tool Adam Jones su due tracce, \"Hall of the Dead\" e \"Wavering Radiant\".\nPubblicazione.\nIl 20 novembre 2008, in un messaggio sul sito ufficiale degli Isis, la band dichiara di essere al lavoro sul suo prossimo full-length con il produttore Joe Barresi e posta alcuni video che mostrano la band in studio. In un post successivo, datato 27 gennaio 2009, vengono svelati titolo e copertina del disco. Analogamente ai loro precedenti lavori, l'artwork \u00e8 opera di Aaron Turner, voce e chitarra del gruppo: il 2 febbraio, in un post pubblicato sul suo blog, Turner mostra due disegni che saranno poi utilizzati per l'album.\nIl primo singolo scelto \u00e8 \"20 Minutes / 40 Years\", che compare il 24 marzo sulla loro pagina di MySpace e sul sampler di aprile della rivista Metal Edge; una settimana prima dell'uscita ufficiale viene inserito l'intero album su MySpace, ascoltabile in streaming."}
{"id": "2282014", "revid": "287204", "url": "https://it.wikipedia.org/wiki?curid=2282014", "title": "Ljubomir Ljubojevic", "text": ""}
{"id": "2282022", "revid": "1501558", "url": "https://it.wikipedia.org/wiki?curid=2282022", "title": "TrackMania", "text": "TrackMania \u00e8 un videogioco di genere automobilistico realizzato da Nadeo e distribuito in Italia da Koch Media nel 2004. Il gioco diede inizio alla serie di \"TrackMania\" con numerosi seguiti.\nModalit\u00e0 di gioco.\nSi pu\u00f2 gareggiare in due modalit\u00e0:\nNella modalit\u00e0 \"Solo\" c'\u00e8 anche la possibilit\u00e0 di affrontare amici o record mondiali, tutto ci\u00f2 avviene pagando con la valuta di trackmania, i \"Coppers\", una corsa in modalit\u00e0 ufficiale - con corsa si intende o un giro su una mappa da punto A a punto B oppure se la mappa \u00e8 a giri si intende i giri prestabiliti come \"Sessione di gara\" - che permette di registrare i propri record online in classifiche dai tempi pi\u00f9 alti ai tempi pi\u00f9 bassi, scalando le classifiche cambi dalla regione, allo stato e poi a livello mondiale. Per fare un esempio, se io sono veneto e arrivo primo in veneto, poi il mio tempo verr\u00e0 contato come tempo anche italiano e non solo veneto, in qualsiasi caso sarete contati a livello Mondiale, Statale e Regionale, la differenza risiede semplicemente nel fatto che la vostra classifica sar\u00e0 1 principalmente in base alle vostre abilit\u00e0 e tempi. In Trackmania Nations Forever non ci sono i \"Coppers\", quindi si pu\u00f2 usufruire di tutte le cose prima descritte solo in Trackmania United Forever.\nLa modalit\u00e0 multiplayer ha incontrato un enorme successo, anche grazie alla distribuzione gratuita della versione \"Trackmania Nations ESWC\", che ha contribuito ad una grande diffusione del gioco, in quanto pubblicizzava l'avvento degli ESWC, un torneo a livello mondiale caratterizzato da diverse tappe e qualifiche prima nella propria nazione, poi all'estero. Il montepremi, indicato all'esterno della scatola del gioco, o sul sito, era di 40.000$. In seguito \u00e8 stato integrato in Trackmania United una versione che includeva gli ambienti di Trackmania: Original, Sunrise e Nations ESWC. Infine, il penultimo capitolo della saga di Trackmania conteneva 7 ambienti differenti: Desert, Snow, Island, Coast, Bay, Stadium e Rally.\nLa particolarit\u00e0 di questo videogioco risiede nella possibilit\u00e0 di realizzare e condividere in internet tracciati sfruttando un editor messo a disposizione dagli sviluppatori, aumentando cos\u00ec la longevit\u00e0 del titolo. Il videogioco \u00e8 caratterizzato da varie modalit\u00e0 di gioco:\nAccoglienza.\nIl gioco ha ricevuto un'accoglienza positiva."}
{"id": "2282032", "revid": "767487", "url": "https://it.wikipedia.org/wiki?curid=2282032", "title": "Jim Jarvis", "text": ""}
{"id": "2282033", "revid": "767487", "url": "https://it.wikipedia.org/wiki?curid=2282033", "title": "The Doors Soundstage Performances", "text": "The Doors Soundstage Performances \u00e8 un DVD che unisce tre distinte performance della loro carriera live. Nel 1967 a Toronto, nel 1968 in Danimarca, nel 1969 a New York.\nIl DVD comprende un raro \"dietro le quinte\" dello stage di New York, con un'intervista condotta da Richard Goldstein a Jim Morrison ed alla band, avvenuta pochi mesi dopo l'arresto di Morrison a Miami in Florida.\nCi sono alcune hit del gruppo: \"The End\", \"Love Me Two Times\", \"Back Door Man\", \"When the Music's Over\", \"The Soft Parade\"."}
{"id": "2282034", "revid": "1356", "url": "https://it.wikipedia.org/wiki?curid=2282034", "title": "Tarascan", "text": ""}
{"id": "2282040", "revid": "1543377", "url": "https://it.wikipedia.org/wiki?curid=2282040", "title": "Municipalit\u00e0 locale di Baviaans", "text": "La municipalit\u00e0 locale di Baviaans (in inglese Baviaans Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Sarah Baartman, nella provincia del Capo Orientale. In base al censimento del 2001 la sua popolazione era di 34.293 abitanti.\n\u00c8 stata soppressa nel 2016, quando si \u00e8 fusa con le municipalit\u00e0 locali di Camdeboo e di Ikwezi per costituire la municipalit\u00e0 locale di Dr Beyers Naud\u00e9.\nLa sede amministrativa e legislativa era la citt\u00e0 di Willowmore e il suo territorio si estendeva su una superficie di 7,727\u00a0km\u00b2 e non era suddiviso in nessuna circoscrizioni elettorale (\"wards\"). Il suo codice di distretto era EC107.\nGeografia fisica.\nConfini.\nLa municipalit\u00e0 locale di Baviaans confinava a nord, a est e ovest District Management Areas ECDMA10, a nord con quella di Ikwezi, a est con quella di Kouga, a sud con quella di Kou-Kamma e a ovest con il District Management Areas WCDMA4."}
{"id": "2282043", "revid": "767487", "url": "https://it.wikipedia.org/wiki?curid=2282043", "title": "Warren Davis", "text": ""}
{"id": "2282044", "revid": "306856", "url": "https://it.wikipedia.org/wiki?curid=2282044", "title": "Forte Klein Boden", "text": ""}
{"id": "2282045", "revid": "1442080", "url": "https://it.wikipedia.org/wiki?curid=2282045", "title": "Echymiperinae", "text": "Gli Echimiperini (Echymiperinae ) sono una sottofamiglia di marsupiali della famiglia dei Peramelidi. Comprende nove specie di bandicoot suddivise in tre generi."}
{"id": "2282051", "revid": "339392", "url": "https://it.wikipedia.org/wiki?curid=2282051", "title": "Cincinnati Masters", "text": ""}
{"id": "2282052", "revid": "1543377", "url": "https://it.wikipedia.org/wiki?curid=2282052", "title": "BEL20", "text": "BEL20 \u00e8 il principale indice azionario della Borsa di Bruxelles, che \u00e8 parte del gruppo Euronext N.V..\nComprende da un minimo di 10 a un massimo di 20 dei titoli con maggiore capitalizzazione quotate alla Borsa Valori Belga. Il paniere \u00e8 continuamente aggiornato ogni anno, il primo giorno di contrattazioni di marzo.\nAziende.\nLe aziende del BEL 20 al 5 luglio 2013 e il loro peso percentuale sull'indice:"}
{"id": "2282054", "revid": "767487", "url": "https://it.wikipedia.org/wiki?curid=2282054", "title": "Skip Thoren", "text": ""}
{"id": "2282058", "revid": "1543377", "url": "https://it.wikipedia.org/wiki?curid=2282058", "title": "Inno nazionale della Mongolia", "text": "L'Inno Nazionale Mongolo (\u041c\u043e\u043d\u0433\u043e\u043b \u0443\u043b\u0441\u044b\u043d \u0442\u04e9\u0440\u0438\u0439\u043d \u0434\u0443\u0443\u043b\u0430\u043b \"Mongol uls\u00een t\u00f6riin duulal\"), fu creato nel 1950. La musica \u00e8 di Bilegiin Damdinsuren e Luvsanjamts Murjorj, mentre i testi sono stati scritti da Tsendiin Damdins\u00fcren. Le parole dell'inno nazionale attuale risalgono al 1950, che sostituiscono l'Internazionale comunista, adottata nel 1924."}
{"id": "2282060", "revid": "1632387", "url": "https://it.wikipedia.org/wiki?curid=2282060", "title": "Dimitri Amilakhvari", "text": "Biografia.\nNacque il 31 ottobre 1906 a Bazorkino, villaggio dell'Ossezia, in una nobile famiglia georgiana. Dopo l'invasione della Georgia da parte dell'Armata Rossa nel 1921, emigr\u00f2 con i suoi genitori a Costantinopoli, dove studi\u00f2 presso la locale scuola britannica, e nel 1922 emigr\u00f2 in Francia.\nNel 1924 entr\u00f2 a far parte della Accademia militare francese di Saint-Cyr da cui ne usc\u00ec con il grado di sottotenente nel 1926, venendo assegnato alla Legione straniera. Assegnato come ufficiale di prima nomina al 1\u00ba Reggimento straniero di stanza a Sidi Bel Abbes, pass\u00f2 poi al 4\u00ba Reggimento straniero di Marrakech nel 1929.\nPartecip\u00f2 alla lotta contro gli insorti arabi locali nell'Alto Atlante e ricevette due citazioni nel 1932 e nel 1933. Nominato direttore dell'Accademia militare di Agadir, ricopr\u00ec tale incarico dal 1934 al 1937, raggiungendo il grado di capitano. Successivamente fu trasferito al 1\u00ba Reggimento straniero dove comand\u00f2 la compagnia istruzione mitragliatrici.\nIl 27 febbraio 1940, fu nominato comandante di una compagnia della 13\u00aa Demi Brigade della Legione straniera creata a Sidi Bel Abbes. Il 6 maggio, dopo una tappa in Francia, part\u00ec per partecipare alla campagna di Norvegia distinguendosi durante la battaglia di Narvik ove si guadagn\u00f2 per il valore dimostrato tre nuove citazioni.\nIl 20 giugno, dopo il suo ritorno in Francia, fu costretto dal progredire dell'avanzata tedesca a partire per la Gran Bretagna insieme ad alcuni ufficiali fedeli al generale Charles De Gaulle. Entrato nelle forze francesi libere, il 31 agosto fu inviato in Africa dove comand\u00f2 una compagnia del 1\u00ba Battaglione della Legione straniera: la campagna lo port\u00f2 in Gabon, Camerun e in Eritrea nel 1941, ove prese parte alle battaglie di Cheren, in marzo, e di Massaua, in aprile, contro le forze armate italiane.\nPromosso maggiore il 25 giugno, durante la campagna di Siria, e tenente colonnello il 25 settembre, ricevette il 19 ottobre il comando e la bandiera della 13\u00aa Demi Brigade della Legione straniera dalle mani del generale Georges Catroux.\nNel marzo 1942, la sua unit\u00e0 fu impegnata nella campagna in Libia contro le truppe italo-tedesche. \nDal 26 maggio all'11 giugno 1942 ricopr\u00ec l'incarico di aiutante del generale Pierre Koenig, comandante della 1\u00aa Brigata Francese Libera, partecipando alla battaglia di Bir Hakeim. Il 10 agosto ricevette in Egitto la Croce dei Compagni dell'Ordine della Liberazione delle mani del generale De Gaulle.\nNel mese di ottobre, la 13\u00aa DBLE fu impegnata nella battaglia di El Alamein in Egitto e il giorno 24, nel tentativo, non riuscito, di conquistare le posizioni tenute dal V Battaglione della Folgore comandato dal tenente colonnello Giuseppe Izzo, rimase ucciso dal fuoco dei paracadutisti italiani. Il suo corpo fu sepolto sulle pendici del picco di Himeimat, per essere poi riportato in Francia nel corso del 1945. La sua divisa \u00e8 ancora oggi conservata presso il museo della Legione straniera a Aubagne.\nNel 1955 fu decorato postumo con la Croce di Cavaliere dell'ordine della Legion d'onore, insignito da re Haakon VII di Norvegia della Croce di guerra con spada. Il 141\u00ba Corso dell'Saint-Cyr (1954-1956) ha portato il suo nome. La citt\u00e0 di B\u00e9ziers gli ha intitolato una via."}
{"id": "2282063", "revid": "74801", "url": "https://it.wikipedia.org/wiki?curid=2282063", "title": "Toby Kimball", "text": "Carriera.\nKimball venne ingaggiato dalla Ignis Varese come straniero di campionato, nel 1965, primo anno in cui la federazione concesse l'utilizzo di cestisti non italiani in campo. Giunse in prestito dal Boston Celtics, dove era stato terza scelta ai draft. Al termine della stagione, in cui si aggiudic\u00f2 la Coppa Intercontinentale, rientr\u00f2 in patria per poi essere richiamato l'anno successivo. L'accordo con la societ\u00e0 varesina non venne per\u00f2 raggiunto a causa di forti contrasti tra la moglie dell'atleta e il presidente Giovanni Borghi."}
{"id": "2282065", "revid": "486946", "url": "https://it.wikipedia.org/wiki?curid=2282065", "title": "Miami Masters", "text": ""}
{"id": "2282068", "revid": "1776051", "url": "https://it.wikipedia.org/wiki?curid=2282068", "title": "Echymipera", "text": "Echymipera \u00e8 il genere dell'ordine dei Peramelemorfi che comprende i cosiddetti bandicoot spinosi della Nuova Guinea. Vi appartengono cinque specie:"}
{"id": "2282070", "revid": "1186766", "url": "https://it.wikipedia.org/wiki?curid=2282070", "title": "Siria (disambigua)", "text": ""}
{"id": "2282071", "revid": "107831", "url": "https://it.wikipedia.org/wiki?curid=2282071", "title": "Monte Carlo Masters", "text": ""}
{"id": "2282074", "revid": "1048993", "url": "https://it.wikipedia.org/wiki?curid=2282074", "title": "Sauro Petrini", "text": "Carriera.\nCresciuto nel , Petrini si rivel\u00f2 nel conquistando con la squadra lombarda la massima serie.\nSegn\u00f2 6 gol, ma non riusc\u00ec a salvare la squadra biancorossa dalla retrocessione. Pass\u00f2 quindi alla che lo acquist\u00f2 assieme al suo compagno di attacco Roberto Badiani cedendo in cambio al Mantova Ermanno Cristin e Rocco Fotia.\nRimase due anni in blucerchiato, poi, salvo una breve parentesi nei cadetti con l', continu\u00f2 a giocare in Serie A militando nel e nel , con cui conquist\u00f2 la promozione in massima serie nella stagione 1977-1978, sia pure da rincalzo (9 presenze senza reti).\nDopo una stagione a in Serie B, scelse di proseguire l'attivit\u00e0 agonistica nelle serie minori.\nIn carriera ha totalizzato complessivamente 87 presenze e 11 reti in Serie A e 64 presenze e 7 reti in Serie B.\nAppese le scarpe al chiodo, rimase nel mondo del calcio fondando la prima societ\u00e0 di calcio a 5 di Forl\u00ec e svolgendo le mansioni di dirigente.\n\u00c8 morto nel 2006 all'et\u00e0 di 53 anni, stroncato da una malattia."}
{"id": "2282075", "revid": "599013", "url": "https://it.wikipedia.org/wiki?curid=2282075", "title": "Jim Caldwell (cestista)", "text": ""}
{"id": "2282076", "revid": "339392", "url": "https://it.wikipedia.org/wiki?curid=2282076", "title": "Paris Masters", "text": ""}
{"id": "2282078", "revid": "767487", "url": "https://it.wikipedia.org/wiki?curid=2282078", "title": "PopCo", "text": "PopCo \u00e8 un romanzo del 2005 della scrittrice inglese Scarlett Thomas.\nPresenta pi\u00f9 d'una somiglianza a \"Cryptonomicon\" di Neal Stephenson, sia per la struttura narrativa che porta avanti pi\u00f9 filoni in diversi contesti temporali, che per il tema della crittografia e crittoanalisi.\nTrama.\nAlice Butler, un'eccentrica, acuta matematica ventinovenne esperta in crittoanalisi, lavora per la \"PopCo\", la terza multinazionale di giocattoli nel mondo, come ideatrice di giocattoli. Lei ed i colleghi del suo reparto della filiale di Battersea sono riuniti in un complesso \"in mezzo al nulla\" nel Dartmoor.\nCon un gruppo di \"creativi\" scelti delle filiali europee, vengono reclutati per creare un prodotto cosiddetto \"killer\" per accaparrarsi le vendite nella fetta di mercato pi\u00f9 proficua: le ragazze adolescenti; nel frattempo qualcuno continua ad inviarle messaggi cifrati su dei bigliettini di accompagnamento della filiale dove lei si trova adesso.\nDurante la permanenza fa amicizia con alcuni dei colleghi, tra cui l'esuberante ed impulsiva Esther, il tranquillo e serio Ben, con cui intreccia una relazione, la discreta Chl\u00f6e, Hiro.\nContemporaneamente alla trama cominciano ad alternarsi riguardanti l'inusuale infanzia e l'adolescenza di Alice, trascorse coi nonni Elizabeth e Peter Butler, lei matematica, lui crittoanalista di successo; i flashback introducono la storia di Francis Stevenson, un pirata che ha nascosto la mappa del suo tesoro in un manoscritto cifrato, chiamato \"Manoscritto Stevenson/Heath\". Questo manoscritto era stato decifrato dal nonno di Alice, ma riteneva fosse troppo presto per rivelare la soluzione a tutti, ed aveva nascosto la chiave in una collana, affidandola poi alla stessa Alice per poi scoprirne la soluzione.\nParallelamente ai flashback, Alice viene a conoscenza del fatto che il sistema su cui \u00e8 basato la \"PopCo\" (ed in generale una grande azienda di giocattoli) \u00e8 basato sulle menzogne del marketing e sullo sfruttamento dei lavoratori; quando decide di lasciare l'azienda perch\u00e9 non pu\u00f2 pi\u00f9 far parte di quel sistema, scopre di non essere sola, alla \"PopCo\" come in tutto il mondo, ad avere questo scopo. Il mistero dei messaggi cifrati \u00e8 risolto, e scopre che autori erano una organizzazione erano proprio Chl\u00f6e e gli altri. Fanno parte della \"NoCo\", una organizzazione mondiale che propone una ribellione silente alle multinazionali, eseguendo un sabotaggio non radicale dall'interno, e vuole che lei sviluppi un codice con cui gli appartenenti della \"NoCo\" potessero ricevere comunicazioni inerenti non tanto alla coordinazione quanto alla sopravvivenza che aderisca ai tre principi della \"NoCo\". Alice aderisce al movimento, accettando di provare a sviluppare il codice, ma decidendo di ritirarsi comunque dal suo impiego alla \"PopCo\" per risolvere l'enigma della sua collana e scrivere un libro sulla \"PopCo\".\nFinale.\nIl libro \u00e8 strutturato in un modo particolare: lo svolgimento vero e proprio del corpo del romanzo finisce con Alice che si gode una scampagnata con i suoi nuovi amici - colleghi. Ma il vero finale del romanzo \u00e8 contenuto in un'appendice chiamata Post scriptum, che comincia con una lettera alla Butler di una responsabile di una riserva per gli uccelli nel Pacifico e l'estratto di un articolo sulla rivista - peraltro realmente esistente - \"The Cryptogram\", che annuncia la risoluzione del manoscritto ed una intervista ad Alice su come fosse stata capace di capire il codice lasciatole da suo nonno, contenente la chiave di cifratura; la parte finale dell'articolo rivela anche che la Butler aveva scritto anche un romanzo, in cui era contenuta anche la storia di Francis Stevenson.\nLa vera soluzione all'enigma \u00e8 invece spiegata in un'appendice finale narrativa chiamata Soluzione situata alla fine; in questa parte si rende anche evidente come l'intero romanzo sia effettivamente il libro della Butler (infatti, viene spiegato, \"PopCo\" \u00e8 il nome fittizio che lei ha dato all'azienda a cui lavorava; oltretutto il libro dedica davvero l'intero capitolo 16 alla storia di Francis Stevenson e del manoscritto \"Heath/Stevenson\") e racconta della risoluzione effettiva del rompicapo della collana.\nNoCo.\n\"NoCo\" \u00e8 il nome dell'organizzazione mondiale fittizia di cui fanno parte molti dipendenti della PopCo e di molte altre aziende corporative. L'organizzazione, che ha un nome diverso in ogni azienda, combatte dall'interno le grandi multinazionali che sfruttano i lavoratori e lucrano sul loro lavoro sottopagato, che maltrattano animali e manodopera per i loro scopi. Ha tre motti principali: \"Non nuocere\", \"Impedisci agli altri di nuocere\" e \"Fai quello che puoi\".\n\"Non nuocere\" configura l'azione dell'organizzazione come animalista e sostenitrice dei diritti umani e dei lavoratori, che prima di tutto si premurano di non nuocere loro stessi, cio\u00e8 non fare o comprare nulla che possa provenire da tutto ci\u00f2 che loro combattono (sfruttamento dei lavoratori e della manodopera).\n\"Impedisci agli altri di nuocere\" imposta il vero principio del sabotaggio, che pu\u00f2 avvenire in diversi modi, sia fisici (sabotare la propria postazione di lavoro o anche la strategia marketing di proposito per danneggiare il prodotto reclamizzato).\n\"Fai quello che puoi\" invece prevede che ogni membro dell'organizzazione possa contribuire in rapporto alla propria posizione e capacit\u00e0.\nAd un certo punto Chl\u00f6e giunge ad affermare che lo scopo \u00e8 di far crollare il liberismo, o meglio, l'avidit\u00e0 che starebbe alla base del liberismo, e per questo alcuni dei componenti si dichiarano marxisti."}
{"id": "2282083", "revid": "2217640", "url": "https://it.wikipedia.org/wiki?curid=2282083", "title": "Richard Wilbur", "text": "Nel 1987 \u00e8 stato nominato \"Poeta Laureato degli Stati Uniti\" ed ha vinto per due volte il Premio Pulitzer per la poesia, nel 1957 e 1989.\nBiografia.\nWilbur \u00e8 nato a New York ed \u00e8 cresciuto a North Caldwell, in New Jersey. Si \u00e8 laureato all'Amherst College nel 1942 ed ha quindi prestato servizio nell'esercito durante la seconda guerra mondiale,dal 1943 al 1945. Dopo il periodo nell'esercito e la scuola di perfezionamento seguita all'Universit\u00e0 Harvard, Wilbur ha insegnato per vent'anni alla Wesleyan University e per altri dieci allo Smith College. Attualmente insegna all'Amherst College. Nel 1942, dopo la laurea, ha sposato Charlotte Hayes Ward, che all'epoca era una studentessa presso il vicino Smith College.\nCarriera.\nWilbur pubblic\u00f2 la sua prima poesia sul \"John Martin's Magazine\" quando aveva solo 8 anni. Il suo primo libro, \"The Beautiful Changes and Other Poems\", usc\u00ec nel 1947. Da allora ha pubblicato diversi libri di poesia , tra cui \"New and Collected Poems\" (1989). Wilbur \u00e8 anche un traduttore, specialista del francese del XVII secolo e ha curato le traduzioni delle commedie di Moli\u00e8re e dei drammi di Jean Racine. La sua versione de \"Il Tartufo\" \u00e8 diventata il testo standard adottato nelle versioni inglesi della commedia.\nProseguendo nella tradizione di Robert Frost e W. H. Auden, la poesia di Wilbur trova la propria ispirazione nelle esperienze della vita di tutti i giorni.\nMeno nota \u00e8 l'attivit\u00e0 di Wilbur come paroliere. Nel 1956 ha scritto i testi di diversi brani del musical di Leonard Bernstein \"Candide\", tra cui le celebri \"Glitter and Be Gay\" e \"Make Our Garden Grow\".\nTra i premi vinti si ricordano il Premio Pulitzer per la poesia e il National Book Award, entrambi nel 1957, il \"Premio Edna St. Vincent Millay\", il \"Premio Bollingen\" e l\"'Ordre National des Palmes Academiques\". Nel 1987 Wilbur \u00e8 diventato il secondo poeta, dopo Robert Penn Warren, ad essere nominato Poeta Laureato degli Stati Uniti dopo che il titolo era stato cambiato da \"Consulente per la poesia\". Nel 1989 ha vinto un secondo Pulitzer, questa volta per la sua raccolta \"New and Collected Poems\". Nel 2006 Wilbur ha vinto il \"Ruth Lilly Poetry Prize\"."}
{"id": "2282084", "revid": "118031", "url": "https://it.wikipedia.org/wiki?curid=2282084", "title": "Richard Purdy Wilbur", "text": ""}
{"id": "2282088", "revid": "767487", "url": "https://it.wikipedia.org/wiki?curid=2282088", "title": "Ron Reed", "text": ""}
{"id": "2282090", "revid": "716642", "url": "https://it.wikipedia.org/wiki?curid=2282090", "title": "Aston Villa Football Club 1973-1974", "text": "Questa voce raccoglie le informazioni riguardanti l'Aston Villa Football Club nelle competizioni ufficiali della stagione 1973-1974.\nStagione.\nNella stagione 1973-74 l'Aston Villa, dopo aver sfiorato la promozione nell'anno precedente, si rese protagonista di scarse prestazioni in campionato (in cui si piazz\u00f2 al quattordicesimo posto) e nelle coppe nazionali. Questo risultato comport\u00f2 il licenziamento di Vic Crowe, sostituito in estate dall'ex allenatore del Manchester City Ron Saunders.\nMaglie e sponsor.\nAlla prima divisa introdotta nel 1970, ne viene aggiunta una seconda di colore giallo con i bordi e i calzoncini blu."}
{"id": "2282092", "revid": "599013", "url": "https://it.wikipedia.org/wiki?curid=2282092", "title": "Barry Clemens", "text": ""}
{"id": "2282098", "revid": "16758", "url": "https://it.wikipedia.org/wiki?curid=2282098", "title": "Jeunesse sportive saint-pierroise", "text": ""}
{"id": "2282099", "revid": "775372", "url": "https://it.wikipedia.org/wiki?curid=2282099", "title": "Federazione Auto Motoristica Sammarinese", "text": "La Federazione Auto Motoristica Sammarinese (FAMS) \u00e8 l'organo che governa gli sport motoristici nella Repubblica di San Marino.\nLa Federazione \u00e8 stata fondata il 21 maggio 1965 ed \u00e8 stata riconosciuta nell'ottobre del 1968 dalla Federazione Internazionale dell'Automobile (FIA).\nIl presidente della federazione \u00e8 Filippo Reggini, mentre i presidenti onorari sono Enzo Zafferani e, dal 2009, Jean Todt.\nLa sede si trova a Dogana, nel castello di Serravalle."}
{"id": "2282100", "revid": "767487", "url": "https://it.wikipedia.org/wiki?curid=2282100", "title": "Keith Erickson", "text": ""}
{"id": "2282102", "revid": "767487", "url": "https://it.wikipedia.org/wiki?curid=2282102", "title": "The Doors No One Here Gets Out Alive", "text": "The Doors No One Here Gets Out Alive \u00e8 un DVD tributo del gruppo musicale The Doors a Jim Morrison.\nIl DVD si ispira al noto libro di Danny Sugerman e Jerry Hopkins, e va ad analizzare la figura di Morrison come cantante, autore e poeta."}
{"id": "2282105", "revid": "599013", "url": "https://it.wikipedia.org/wiki?curid=2282105", "title": "Bror Mellberg", "text": "Carriera.\nFece parte della Nazionale svedese, con la quale ha partecipato ai Mondiali del 1950 e a quelli del 1958."}
{"id": "2282106", "revid": "767487", "url": "https://it.wikipedia.org/wiki?curid=2282106", "title": "Terry Kunze", "text": ""}
{"id": "2282109", "revid": "493092", "url": "https://it.wikipedia.org/wiki?curid=2282109", "title": "Passo (cavallo)", "text": ""}
{"id": "2282110", "revid": "22757793", "url": "https://it.wikipedia.org/wiki?curid=2282110", "title": "Lilli e il vagabondo II - cucciolo ribelle", "text": ""}
{"id": "2282116", "revid": "599013", "url": "https://it.wikipedia.org/wiki?curid=2282116", "title": "Jim Fox", "text": ""}
{"id": "2282117", "revid": "1480390", "url": "https://it.wikipedia.org/wiki?curid=2282117", "title": "Municipalit\u00e0 locale di Kou-Kamma", "text": "Kou-Kamma \u00e8 una municipalit\u00e0 locale (in inglese Kou-Kamma Local Municipality) appartenente alla municipalit\u00e0 distrettuale di Sarah Baartman della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 34.293 abitanti.\nLa sede amministrativa e legislativa \u00e8 la citt\u00e0 di Kareedouw e il suo territorio si estende su una superficie di ed \u00e8 suddiviso in 5 circoscrizioni elettorali (\"wards\"). Il suo codice di distretto \u00e8 EC109.\nGeografia fisica.\nConfini.\nLa municipalit\u00e0 locale di Kou-Kamma confina a nord con quella di Dr Beyers Naud\u00e9, a est con quella di Kouga, a sud con l'Oceano Indiano e a ovest con quella di Bitou (Eden/Provincia del Capo Occidentale)."}
{"id": "2282120", "revid": "767487", "url": "https://it.wikipedia.org/wiki?curid=2282120", "title": "The Doors Collector's Edition", "text": "The Doors Collector's Edition \u00e8 un triplo DVD dei Doors, che comprende: \"The Doors Soundstage Performances\", \"The Doors Live in Europe 1968 DTS\" (version) e \"The Doors No One Here Gets Out Alive\"."}
{"id": "2282122", "revid": "486946", "url": "https://it.wikipedia.org/wiki?curid=2282122", "title": "Provincia dell'Ant\u00e1rtica Chilena", "text": ""}
{"id": "2282125", "revid": "359266", "url": "https://it.wikipedia.org/wiki?curid=2282125", "title": "Pseudoinversa", "text": ""}
{"id": "2282126", "revid": "1652134", "url": "https://it.wikipedia.org/wiki?curid=2282126", "title": "Puerto Toro", "text": "Puerto Toro \u00e8 un piccolo centro abitato del Cile, situato sulla costa orientale dell'isola Navarino; amministrativamente appartiene alla municipalit\u00e0 di Cabo de Hornos nella Provincia dell'Antartica Cilena, a sua volta facente parte della Regione di Magellano e dell'Antartide Cilena.\nQuesto piccolo villaggio, abitato in tutto da circa 50 individui (pescatori con le loro famiglie), detiene il primato della localit\u00e0 pi\u00f9 a sud del mondo.\nCirca cento anni fa Puerto Toro era uno dei pi\u00f9 importanti insediamenti della Terra del Fuoco, collegata agli avvenimenti legati alla \"febbre dell'oro\".\nAttualmente non esiste pi\u00f9 alcuna attivit\u00e0 legata alla ricerca del prezioso metallo e il luogo \u00e8 conosciuto per la presenza di un pregiato granchio, detto \"cangrejo rey del sur\".\nSi pu\u00f2 arrivare a Puerto Toro solo via mare o utilizzando un piccolo aerodromo situato nei pressi del borgo."}
{"id": "2282130", "revid": "306856", "url": "https://it.wikipedia.org/wiki?curid=2282130", "title": "Es kommt ein Schiff, geladen", "text": "Es kommt ein Schiff, geladen (= \u201cArriva una nave, carica\u201d) \u00e8 un tradizionale canto natalizio tedesco, attribuito al mistico domenicano Johannes Tauler (1300 ca. - 1361) e pubblicato per la prima volta con il titolo \"Es kompt ein Schiff geladen\" in una raccolta a cura di Daniel Sudermann (1550 \u2013 1631), uscita a Strasburgo nel 1626. \u00c8 uno tra i pi\u00f9 antichi canti religiosi tedeschi ed \u00e8 considerato il pi\u00f9 antico canto natalizio tedesco.\n\u00c8 cantato normalmente durante l'Avvento ed \u00e8 molto popolare presso i naviganti sul Reno.\nOrigini.\nL'attribuzione del testo, il cui autore \u00e8 rimasto anonimo, a Johannes Tauler si deve al ritrovamento \u2013 avvenuto intorno al 1450 \u2013 di un manoscritto che contiene un canto simile in onore di Maria, ritrovato a Strasburgo nel convento domenicano \"St. Nicolaus in undis\", dove Tauler operava.\nTesto.\nIl testo, che si compone di sei strofe paragona \u2013 secondo una tipica allegoria medievale \u2013 Maria incinta di Ges\u00f9 ad una nave carica, che sta trasportando il Bambin Ges\u00f9:\n&lt;poem&gt;\n1. Es kommt ein Schiff, geladen \nbis an sein' h\u00f6chsten Bord, \ntr\u00e4gt Gottes Sohn voll Gnaden, \ndes Vaters ewigs Wort.\n2. Das Schiff geht still im Triebe, \nes tr\u00e4gt ein teure Last; \ndas Segel ist die Liebe, \nder Heilig Geist der Mast.\n3. Der Anker haft' auf Erden, \nda ist das Schiff am Land. \nGott's Wort tut uns Fleisch werden,\nder Sohn ist uns gesandt.\n4. Zu Bethlehem geboren \nim Stall ein Kindelein, \ngibt sich f\u00fcr uns verloren; \ngelobet muss es sein.\n5. Und wer dies Kind mit Freuden \numfangen, k\u00fcssen will, \nmuss vorher mit ihm leiden \ngro\u00df Pein und Marter viel,\n6. danach mit ihm auch sterben \nund geistlich auferstehn, \nEwigs Leben zu erben, \nwie an ihm ist geschehn.\n&lt;/poem&gt;"}
{"id": "2282148", "revid": "767487", "url": "https://it.wikipedia.org/wiki?curid=2282148", "title": "Bob Weiss", "text": ""}
{"id": "2282154", "revid": "104458", "url": "https://it.wikipedia.org/wiki?curid=2282154", "title": "Area linguistica", "text": ""}
{"id": "2282156", "revid": "22758253", "url": "https://it.wikipedia.org/wiki?curid=2282156", "title": "Flavio Sabino", "text": ""}
{"id": "2282157", "revid": "1048993", "url": "https://it.wikipedia.org/wiki?curid=2282157", "title": "Nikolaj Lebedev", "text": "Ha diretto le riprese del film fantasy russo \"Wolfhound\".\nBiografia.\nHa conseguito il diploma di sceneggiatore all'Universit\u00e0 statale pan-russa di cinematografia (VGIK) nel 1993. Ha realizzato svariati film per la televisione moldava, ed ha scritto come coautore vari romanzi gialli."}
{"id": "2282158", "revid": "785863", "url": "https://it.wikipedia.org/wiki?curid=2282158", "title": "Lucifero (Disney)", "text": ""}
{"id": "2282163", "revid": "762947", "url": "https://it.wikipedia.org/wiki?curid=2282163", "title": "Anton Dermota", "text": "Biografia.\nNato in un villaggio dell'Alta Carniola, allora nell'Impero austro-ungarico, oggi in Slovenia, frequent\u00f2 il conservatorio di Lubiana con l'intenzione di studiare composizione e organo, ma nel 1934 vinse una borsa di studio che gli consent\u00ec di andare a Vienna, dove si concentr\u00f2 esclusivamente nello studio del canto, sotto la guida di Marie Rad\u00f3.\nDermota fece il suo debutto nell'opera a Cluj-Napoca nel 1934, e venne invitato da Bruno Walter a esibirsi presso la Staatsoper viennese, in una piccola parte ne \"Il flauto magico\" di Wolfgang Amadeus Mozart, nel 1936: poco tempo dopo ottenne una scrittura presso quel teatro. Il suo primo ruolo da protagonista fu quello di Alfredo in \"La traviata\" di Giuseppe Verdi, nel 1937. In quello stesso anno Dermota cant\u00f2 per la prima volta al Festival di Salisburgo ne \"I maestri cantori di Norimberga\" di Richard Wagner, diretto da Arturo Toscanini.\nBen presto Dermota divenne un beniamino del pubblico viennese: rimase nella compagnia della Staatsoper per pi\u00f9 di quarant'anni. Era presente (e si impegn\u00f2 per salvare parte degli arredi) quando il teatro rimase bruciato in un incendio a seguito di un raid aereo alleato il 13 marzo 1945, rimase col resto della compagnia nella provvisoria sistemazione presso il Theater an der Wien, e fu uno dei nomi di richiamo nella serata della riapertura ufficiale nel 1955 (cant\u00f2 nel ruolo di Florestano nel \"Fidelio\" di Ludwig van Beethoven). Gi\u00e0 nel 1946 Dermota fu ricompensato per la sua devozione al teatro col titolo di \"Kammers\u00e4nger\".\nPer oltre vent'anni si esib\u00ec al Festival di Salisburgo e inoltre in tourn\u00e9e alla Royal Opera House al Covent Garden a Londra, all'Op\u00e9ra di Parigi, al Teatro dell'Opera di Roma, al Teatro San Carlo di Napoli, al Teatro Col\u00f3n di Buenos Aires, in Australia, Cecoslovacchia e Ungheria.\nFamoso soprattutto per le sue interpretazioni in opere mozartiane, in particolare la parte di Don Ottavio nel \"Don Giovanni\", il suo repertorio comprendeva comunque una vasta gamma di ruoli per tenore lirico, comprese opere pi\u00f9 moderne come Edipo in \"Oedipus rex\" di Igor' F\u00ebdorovi\u010d Stravinskij, Palestrina in \"Palestrina\" di Hans Pfitzner, Flamand in \"Capriccio\" di Richard Strauss. In seguito nella sua carriera si ciment\u00f2 anche in ruoli per \"Heldentenor\", come il ruolo del protagonista in \"Dalibor (opera)\" di Bed\u0159ich Smetana e Florestano, per un totale di circa 80 ruoli. Era inoltre un buon liederista, e si esib\u00ec spesso in coppia con la moglie, la pianista Hilde Berger-Weyerwald. Nel 1966 inizi\u00f2 l'attivit\u00e0 di insegnante di canto alla Wiener Musikhochschule.\nAncora all'et\u00e0 di 70 anni, Dermota interpret\u00f2 il ruolo di Tamino ne \"Il flauto magico\" alla Staatsoper, e quello del pastore nella registrazione di \"Tristan und Isolde\" di Wagner diretta da Carlos Kleiber."}
{"id": "2282166", "revid": "767487", "url": "https://it.wikipedia.org/wiki?curid=2282166", "title": "Glay (gruppo musicale)", "text": "I Glay, reso graficamente come GLAY, sono un gruppo musicale giapponese fondato nel 1988 ad Hakodate da Takuro (chitarrista) e Teru (cantante) mentre frequentavano le scuole superiori. La band compone principalmente canzoni di genere rock, ma lungo la loro carriera si sono avvicinati a molti stili diversi come il visual kei, il reggae, il gospel e molti altri.\nI Glay sono fra le band giapponesi di maggior successo in patria. Si stima che, dagli esordi fino all'inizio del 2008, il gruppo abbia venduto 28 milioni di copie dei trentanove singoli e 23 milioni di copie dei quattordici album, per un totale di 51 milioni di dischi (37,8 milioni dei quali solo in Giappone), in base alle tabelle Oricon.\nNota sul nome.\nIl nome Glay \u00e8 un calembour che si fonda sull'ambiguit\u00e0 della traslitterazione r\u014dmaji nella lingua giapponese. Nell'intento della band c'\u00e8 di unire il rock, identificato con il colore nero, con il pop, identificato con il colore bianco, allo scopo di produrre quindi una musica \"grigia\"; il colore grigio si indica in inglese con la parola \"gray\", ma poich\u00e9 in giapponese la L e la R si equivalgono foneticamente, da questo si genera il gioco di parole che ha trasformato \"gray\" in \"glay\".\nDiscografia.\nLe specifiche sono indicate fra parentesi \"()\", le note dopo il punto e virgola \";\"."}
{"id": "2282171", "revid": "729019", "url": "https://it.wikipedia.org/wiki?curid=2282171", "title": "Fiat 35-45 HP", "text": "La 35-45 HP \u00e8 un'autovettura di lusso costruita dalla Fiat dal 1908 al 1909. Fu commercializzata per soddisfare la domanda di auto di altissima gamma dai mercati esteri, specialmente dagli Stati Uniti d'America e dall'Australia\nLa vettura fu studiata prestando la massima attenzione alle finiture di lusso, curate nei minimi dettagli. Fu venduta in due versioni, normale ed allungata.\nAveva installato un motore triblocco con sei cilindri da 7408 cm\u00b3 di cilindrata. All'epoca infatti era in uso, da parte delle Case automobilistiche, preparare il motore diviso in blocchi distinti e successivamente saldati insieme per formare il propulsore. L'accensione era a magnete ed il cambio era a quattro rapporti. La velocit\u00e0 massima era compresa tra gli 80 ed i 90 km/h, a seconda dei modelli.\n\u00c8 stata fabbricata nello stabilimento di Corso Dante in 107 esemplari"}
{"id": "2282173", "revid": "838137", "url": "https://it.wikipedia.org/wiki?curid=2282173", "title": "463 a.C.", "text": ""}
{"id": "2282176", "revid": "287204", "url": "https://it.wikipedia.org/wiki?curid=2282176", "title": "Il'ja Abramovi\u010d Kan", "text": "\u00c8 noto principalmente per aver dato il nome a una variante della difesa Siciliana: \u00a0codice_1 Questa variante, una linea flessibile con cui si pu\u00f2 rientrare in continuazioni della variante Tajmanov, \u00e8 stata impiegata frequentemente da molti grandi maestri, tra cui Anatolij Karpov e Tony Miles.\nIl'ja Kan gioc\u00f2 dal 1929 al 1955 in dieci Campionati sovietici, classificandosi il pi\u00f9 delle volte nella media o bassa classifica, salvo nel campionato del 1929 a Odessa dove fu terzo dietro a Boris Verlins'kyj e Sergej Freyman. Ottenne il titolo di Maestro Internazionale nel 1950. Di professione era avvocato."}
{"id": "2282179", "revid": "200568", "url": "https://it.wikipedia.org/wiki?curid=2282179", "title": "Ilja Abramovi\u0107 Kan", "text": ""}
{"id": "2282181", "revid": "1305772", "url": "https://it.wikipedia.org/wiki?curid=2282181", "title": "Gilet", "text": ""}
{"id": "2282182", "revid": "200568", "url": "https://it.wikipedia.org/wiki?curid=2282182", "title": "Ilya Kan", "text": ""}
{"id": "2282183", "revid": "22758541", "url": "https://it.wikipedia.org/wiki?curid=2282183", "title": "Soprintendenza ai Beni Culturali", "text": ""}
{"id": "2282185", "revid": "22758548", "url": "https://it.wikipedia.org/wiki?curid=2282185", "title": "RKKY", "text": ""}
{"id": "2282198", "revid": "188323", "url": "https://it.wikipedia.org/wiki?curid=2282198", "title": "Motore triblocco", "text": "Il motore triblocco \u00e8 un particolare tipo di motore a scoppio utilizzato nei primi decenni del XX secolo e poi caduto in disuso. Di simile costruzione \u00e8 stato il motore biblocco.\nDescrizione.\nIn questo tipo di motore non vi era un monoblocco in un'unica fusione, ma tre blocchi di dimensioni minori, solitamente grossi un terzo, saldati tra di loro o imbullonati e disposti in linea a formare un motore di dimensioni triple rispetto a quello che si avrebbe utilizzando uno solo dei sottoblocchi.\nQueste soluzioni permettevano l'uso degli stessi blocchi per realizzare motori di cilindrate differenti."}
{"id": "2282208", "revid": "3115", "url": "https://it.wikipedia.org/wiki?curid=2282208", "title": "Eliea", "text": "LEliea () era il massimo tribunale popolare dell'antica Atene, costituito da cittadini con pi\u00f9 di trenta anni, sorteggiati annualmente, secondo la tradizione fu istituito nel VI secolo a.C. da Solone, ma tale attribuzione \u00e8 piuttosto dubbia. \nCaratteristiche.\nTale tribunale si occupava della gran parte dei processi celebrati ad Atene, ma facevano eccezione i delitti di sangue, giudicati dal tribunale dell'Areopago, ovvero omicidio premeditato, ferimento premeditato, incendio di abitazione e avvelenamento.\nL'Eliea sub\u00ec un'importante riforma nel 462/461 a.C. per iniziativa di Pericle e dell'altro leader radicale, Efialte. La riforma, ideata al fine di indebolire la fazione aristocratica, ridimension\u00f2 ulteriormente i poteri dell'Areopago affidando al tribunale popolare il controllo delle leggi, dell'operato dei magistrati e la giurisdizione sui reati contro lo stato.\nQuesta assemblea era accessibile a tutti i cittadini in quanto non richiedeva alcuna competenza specifica; ci\u00f2, assieme all'espansione della flotta e alla politica democratica radicale di Pericle, comport\u00f2 un incremento della partecipazione politica dei ceti pi\u00f9 bassi della popolazione e fu probabilmente una delle cause dell'introduzione del misthos: una retribuzione fissa assegnata a chi ricopriva una carica pubblica (tra cui l'Eliea) che permetteva di assentarsi dal lavoro per lunghi periodi di tempo.\nGli eliasti.\nI giudici dell'eliea erano detti \"eliasti\". Unici requisiti per l'elezione degli eliasti erano il compimento dei 30 anni e il pieno possesso dei diritti civici. Gli eliasti erano 6.000, il numero che, nel diritto pubblico, rappresentava l'unanimit\u00e0.\nI giudici venivano eletti per sorteggio in numero di 600 per trib\u00f9 e, dopo aver prestato giuramento, erano divisi fra i differenti tribunali civili. L'elezione avveniva annualmente. La maggior parte di questi giudici era fornita dalle classi medie e inferiori della citt\u00e0, del porto e dei dintorni attratte da una retribuzione di due oboli al giorno e, dopo il 425 a.C., di tre oboli, che potevano compensare i loro scarsi guadagni."}
{"id": "2282213", "revid": "287204", "url": "https://it.wikipedia.org/wiki?curid=2282213", "title": "Kuju", "text": " \nKuju \u00e8 una suddivisione dell'India, classificata come \"census town\", di 18.049 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 43' 0 N e 85\u00b0 30' 0 E e ha un'altitudine di 425 .\nSociet\u00e0.\nEvoluzione demografica.\nAl censimento del 2001 la popolazione di Kuju assommava a 18.049 persone, delle quali 9.823 maschi e 8.226 femmine. I bambini di et\u00e0 inferiore o uguale ai sei anni assommavano a 2.773, dei quali 1.434 maschi e 1.339 femmine. Infine, coloro che erano in grado di saper almeno leggere e scrivere erano 10.862, dei quali 6.741 maschi e 4.121 femmine."}
{"id": "2282214", "revid": "1480390", "url": "https://it.wikipedia.org/wiki?curid=2282214", "title": "Municipalit\u00e0 locale di Kouga", "text": "Kouga \u00e8 una municipalit\u00e0 locale (in inglese Kouga Local Municipality) appartenente alla municipalit\u00e0 distrettuale di Cacadu della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 70.693 abitanti.\nLa sede amministrativa e legislativa \u00e8 la citt\u00e0 di Jeffreys Bay e il suo territorio si estende su una superficie di ed \u00e8 suddiviso in 10 circoscrizioni elettorali (\"wards\"). Il suo codice di distretto \u00e8 EC108.\nGeografia fisica.\nConfini.\nLa municipalit\u00e0 locale di Kouga confina a nord e ovest con quella di Dr Beyers Naud\u00e9, a est con il municipio metropolitano di Nelson Mandela, a sud con l'Oceano Indiano e a ovest con quella di Kou-Kamma."}
{"id": "2282215", "revid": "287204", "url": "https://it.wikipedia.org/wiki?curid=2282215", "title": "Kedla", "text": " \nKedla \u00e8 una suddivisione dell'India, classificata come \"census town\", di 17.588 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 47' 24 N e 85\u00b0 35' 17 E.\nSociet\u00e0.\nEvoluzione demografica.\nAl censimento del 2001 la popolazione di Kedla assommava a 17.588 persone, delle quali 9.605 maschi e 7.983 femmine. I bambini di et\u00e0 inferiore o uguale ai sei anni assommavano a 2.583, dei quali 1.335 maschi e 1.248 femmine. Infine, coloro che erano in grado di saper almeno leggere e scrivere erano 10.870, dei quali 6.922 maschi e 3.948 femmine."}
{"id": "2282218", "revid": "767487", "url": "https://it.wikipedia.org/wiki?curid=2282218", "title": "Inglewood - Live in California", "text": "Inglewood - Live in California \u00e8 un album live dei Deep Purple, pubblicato nel 2002 ma registrato il 18 ottobre 1968 a Inglewood, California. \u00c8 una delle poche registrazioni dal vivo della formazione originale del gruppo, il cosiddetto Mark I."}
{"id": "2282221", "revid": "287204", "url": "https://it.wikipedia.org/wiki?curid=2282221", "title": "Kharkhari", "text": " \nKharkhari \u00e8 una suddivisione dell'India, classificata come \"census town\", di 5.653 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 46' 33 N e 86\u00b0 13' 36 E.\nSociet\u00e0.\nEvoluzione demografica.\nAl censimento del 2001 la popolazione di Kharkhari assommava a 5.653 persone, delle quali 3.102 maschi e 2.551 femmine. I bambini di et\u00e0 inferiore o uguale ai sei anni assommavano a 950, dei quali 456 maschi e 494 femmine. Infine, coloro che erano in grado di saper almeno leggere e scrivere erano 3.131, dei quali 2.061 maschi e 1.070 femmine."}
{"id": "2282223", "revid": "330270", "url": "https://it.wikipedia.org/wiki?curid=2282223", "title": "\u00c9tienne de Condillac", "text": ""}
{"id": "2282227", "revid": "287204", "url": "https://it.wikipedia.org/wiki?curid=2282227", "title": "Etienne de Condillac", "text": ""}
{"id": "2282232", "revid": "287204", "url": "https://it.wikipedia.org/wiki?curid=2282232", "title": "Khelari", "text": " \nKhelari \u00e8 una suddivisione dell'India, classificata come \"census town\", di 18.699 abitanti, situata nel distretto di Ranchi, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 38' 50 N e 84\u00b0 59' 46 E.\nSociet\u00e0.\nEvoluzione demografica.\nAl censimento del 2001 la popolazione di Khelari assommava a 18.699 persone, delle quali 9.915 maschi e 8.784 femmine. I bambini di et\u00e0 inferiore o uguale ai sei anni assommavano a 2.613, dei quali 1.361 maschi e 1.252 femmine. Infine, coloro che erano in grado di saper almeno leggere e scrivere erano 11.111, dei quali 6.849 maschi e 4.262 femmine."}
{"id": "2282235", "revid": "287204", "url": "https://it.wikipedia.org/wiki?curid=2282235", "title": "Kiriburu", "text": " \nKiriburu \u00e8 una suddivisione dell'India, classificata come \"census town\", di 9.545 abitanti, situata nel distretto del Singhbhum Occidentale, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 06' 32 N e 85\u00b0 17' 28 E.\nSociet\u00e0.\nEvoluzione demografica.\nAl censimento del 2001 la popolazione di Kiriburu assommava a 9.545 persone, delle quali 4.987 maschi e 4.558 femmine. I bambini di et\u00e0 inferiore o uguale ai sei anni assommavano a 1.362, dei quali 709 maschi e 653 femmine. Infine, coloro che erano in grado di saper almeno leggere e scrivere erano 6.380, dei quali 3.782 maschi e 2.598 femmine."}
{"id": "2282237", "revid": "282094", "url": "https://it.wikipedia.org/wiki?curid=2282237", "title": "Ada Prospero", "text": ""}
{"id": "2282238", "revid": "287204", "url": "https://it.wikipedia.org/wiki?curid=2282238", "title": "Kurpania", "text": " \nKurpania \u00e8 una suddivisione dell'India, classificata come \"census town\", di 7.440 abitanti, situata nel distretto di Bokaro, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 47' 46 N e 85\u00b0 55' 12 E.\nSociet\u00e0.\nEvoluzione demografica.\nAl censimento del 2001 la popolazione di Kurpania assommava a 7.440 persone, delle quali 3.982 maschi e 3.458 femmine. I bambini di et\u00e0 inferiore o uguale ai sei anni assommavano a 1.054, dei quali 572 maschi e 482 femmine. Infine, coloro che erano in grado di saper almeno leggere e scrivere erano 4.995, dei quali 2.968 maschi e 2.027 femmine."}
{"id": "2282241", "revid": "547034", "url": "https://it.wikipedia.org/wiki?curid=2282241", "title": "Marco Rampoldi", "text": "Dopo il debutto come assistente di Dario Fo, si \u00e8 formato al Piccolo Teatro, partecipando ad alcuni importanti spettacoli di Giorgio Strehler. Contemporaneamente si \u00e8 laureato in architettura con una tesi sulla lettura dello spazio nel teatro televisivo di Luca Ronconi, per la quale ha vinto una borsa di studio con cui \u00e8 iniziata la collaborazione con il maestro. \nDopo alcuni anni al Teatro Franco Parenti, come assistente di Andr\u00e9e Ruth Shammah in alcuni importantissimi spettacoli e regista di alcuni lavori fra cui il fortunatissimo \"L\u2019uomo dal fiore in bocca\" con Corrado Tedeschi, che ha al suo attivo 15 anni di tourn\u00e9e, ha iniziato un\u2019intensa attivit\u00e0 che si svolge tuttora su due campi quasi contrapposti.Da un lato ha diretto numerosi spettacoli pensati per un vasto pubblico, con una comunicazione molto diretta capace di parlare a livelli diversi. In quest\u2019ambito ha collaborato con alcuni fra i pi\u00f9 interessanti comici amati dal grande pubblico (fra i quali Teresa Mannino, Leonardo Manera, Max Pisu, Claudio Batta, Rita Pelusio), come regista dei loro spettacoli monologo, e dirigendoli in alcuni riusciti esperimenti su testi teatrali (da \"Nudi e Crudi,\" prima versione teatrale autorizzata da Bennett, a \"la Cantatrice Calva\" di Ionesco a \"Il rompiballe\" di Francis Veber, a una fortunatissima edizione di \"Forbici e Follia\"). Ha quindi fatto debuttare in teatro Martina Colombari accanto a Corrado Tedeschi nell\u2019apprezzatissimo \"Montagne russe\" di Eric Assous. \nDall\u2019altro lato \u00e8 continuata la collaborazione con il Piccolo Teatro, per il quale ha seguito soprattutto progetti con alto valore letterario o forte importanza sociale. Dopo aver diretto infatti, su progetto di Luca Ronconi, gli allestimenti di \"La guardia alla Luna\" di Massimo Bontempelli, \"La Calandria\" del Bibbiena, per il cinquecentenario dell\u2019Universit\u00e0 di Urbino, e \"Considerate questa citt\u00e0\", che ha inaugurato il Teatro Grassi dopo la ristrutturazione, \u00e8 stato responsabile di importanti progetti fra cui \"Ulissi \u2013 Viaggio nelle Odissee\" e \"Pagine per il futuro\" in collaborazione con Radio 24. Nel 2018 ha diretto Sonia Bergamasco ne \"Il miracolo della cena\" unico spettacolo rappresentato al Cenacolo vinciano. Partendo da testi realizzati scritti insieme a Nando dalla Chiesa e il suo gruppo di lavoro, ha inoltre portato in scena gli spettacoli, di fortissimo impatto, \"E io dico no (ogni notte ha un\u2019alba)\" e \"Cinque centimetri d\u2019aria (storia di Cristina Mazzotti e dei figli rapiti).\" \nNel 2020 ha portato nuovamente in scena Corrado Tedeschi in un inedito adattamento della \"Coscienza di Zeno.\"\nDal 2017 ha collaborato assiduamente con lo Spazio Teatro No\u2019hma, dirigendo alcuni spettacoli.\nDurante il periodo di chiusura forzata dei teatri per l\u2019emergenza Covid ha nuovamente affiancato Andr\u00e9e Ruth Shammah nella nascita di Radio Parenti.\nNel suo percorso ha avuto come interpreti di propri lavori, oltre ai citati, fra gli altri: Alessio Boni, Laura Curino, Massimo De Francovich, Anna Della Rosa, Giancarlo Dettori, Iaia Forte, Anna Galiena, Sandro Lombardi, Laura Marinoni, Anna Nogara, Franca Nuti, Moni Ovadia, Marco Paolini, Massimo Popolizio, Fausto Russo Alesi.\nTeatrografia parziale"}
{"id": "2282243", "revid": "287204", "url": "https://it.wikipedia.org/wiki?curid=2282243", "title": "Kustai", "text": " \nKustai \u00e8 una suddivisione dell'India, classificata come \"census town\", di 12.268 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 45' 21 N e 86\u00b0 23' 11 E.\nSociet\u00e0.\nEvoluzione demografica.\nAl censimento del 2001 la popolazione di Kustai assommava a 12.268 persone, delle quali 6.813 maschi e 5.455 femmine. I bambini di et\u00e0 inferiore o uguale ai sei anni assommavano a 1.880, dei quali 966 maschi e 914 femmine. Infine, coloro che erano in grado di saper almeno leggere e scrivere erano 7.566, dei quali 4.890 maschi e 2.676 femmine."}
{"id": "2282248", "revid": "767487", "url": "https://it.wikipedia.org/wiki?curid=2282248", "title": "Live in Montreux 69", "text": "Live in Montreux 69 \u00e8 un album live dei Deep Purple, pubblicato nel 2006 ma registrato il 4 ottobre 1969 al Casin\u00f2 di Montreux, Svizzera, che brucer\u00e0 due anni pi\u00f9 tardi dando alla band l'ispirazione per quella che \u00e8 la loro canzone pi\u00f9 famosa, Smoke on the Water. Da notare tra le tracce la presenza di \"Speed King\" e \"Child in Time\", che saranno pubblicate l'anno successivo su \"Deep Purple in Rock\". L'album \u00e8 noto anche come Kneel &amp; Pray."}
{"id": "2282250", "revid": "729019", "url": "https://it.wikipedia.org/wiki?curid=2282250", "title": "Santo Tomas (La Union)", "text": "Santo Tomas \u00e8 una municipalit\u00e0 di Quarta classe delle Filippine, situata nella Provincia di La Union, nella Regione di Ilocos.\nSanto Tomas \u00e8 formata da 24 baranggay:"}
{"id": "2282252", "revid": "438678", "url": "https://it.wikipedia.org/wiki?curid=2282252", "title": "Algoritmo di Gauss-Legendre", "text": "L'algoritmo di Gauss\u2013Legendre \u00e8 un algoritmo per il calcolo di \u03c0. \u00c8 noto per essere rapidamente convergente, 25 iterazioni producono ben 45 milioni di cifre decimali corrette di \u03c0. L'inconveniente \u00e8 un intensivo uso di memoria.\nIl metodo \u00e8 basato sui lavori di Gauss e Legendre unitamente ai moderni algoritmi per la moltiplicazione e l'estrazione di radice quadrata. Si basa sulla continua sostituzione di due numeri con la loro media aritmetica e geometrica per approssimare la loro media aritmetica-geometrica.\nEsempio di algoritmo.\nLa versione presentata qui sotto \u00e8 anche conosciuta come \"algoritmo di Brent-Salamin (o Salamin-Brent)\"; \u00e8 stata scoperta indipendentemente da Richard Brent e Eugene Salamin. \u00c8 stata usata per calcolare le prime cifre decimali di \u03c0 tra il 18 e il 20 settembre 1999 e il risultato \u00e8 stato controllato con l'algoritmo di Borwein.\nLe prime tre iterazioni danno:\nL'algoritmo ha convergenza del secondo ordine, cio\u00e8 il numero di cifre corrette raddoppia a ogni passo dell'algoritmo."}
{"id": "2282258", "revid": "359348", "url": "https://it.wikipedia.org/wiki?curid=2282258", "title": "Ettore Colla", "text": "Vita.\nEttore Colla fu uno dei protagonisti dell'astrattismo italiano.\nFrequent\u00f2 dal 1913 l'Accademia di Belle Arti di Parma e nel 1918 si arruol\u00f2 nel corpo dei bersaglieri, rimase ferito gravemente e per quell'azione ricevette la decorazione.\nNel 1923 si trasfer\u00ec a Parigi dove frequent\u00f2 gli atelier di importanti artisti quali \u00c9mile-Antoine Bourdelle, Constantin Br\u00e2ncu\u0219i, Charles Despiau oltre a Henri Laurens per cui prest\u00f2 lavoro. Successivamente viaggi\u00f2 toccando diverse citt\u00e0, tra cui Monaco, Vienna e Budapest.\nTornato in Italia nel 1926 si trasfer\u00ec a Roma, dove si stabil\u00ec definitivamente, inizi\u00f2 la sua attivit\u00e0 di scultore.\nLo scultore mor\u00ec a Roma nel 1968 all'et\u00e0 di 72 anni.\nL'opera.\nL'importanza di questo artista \u00e8 riconosciuta dalla vasta fortuna critica che raccoglie scritti dei maggiori autori italiani dell'epoca, tra i quali si rammenta Giulio Carlo Argan, Maurizio Calvesi, Gillo Dorfles, Filiberto Menna. Alcune sue opere sono conservate ed esposte in diversi musei tra cui la GAM di Roma, al MART di Trento, al MoMA di New York e alla Tate Gallery di Londra.\nPrima della guerra la sua poetica fu vicina a quella del movimento Novecento ed in particolare ad Arturo Martini.\nLa fine degli anni '40 segn\u00f2 per Colla, come per altri artisti italiani, un importante momento di svolta con l'apertura verso l'astrattismo, le cui vicende visse come protagonista.\nIntorno al met\u00e0 degli anni '50 lo scultore comp\u00ec un ulteriore cambiamento che lo port\u00f2 a definire una linea artistica per il quale rimane noto.\nLa sua nuova scultura si caratterizza per l'utilizzo di elementi di recupero, prevalentemente in ferro, creando assemblaggi astratti sebbene, talvolta, allusivi. In ci\u00f2 si \u00e8 parlato di nuovo dadaismo (che in ogni caso non va confuso con il movimento new dada), riferendosi alle prime opere realizzate con assemblaggi di object trouv\u00e9, in autori come Francis Picabia o Marcel Duchamp. \nVa per\u00f2 affermato che la scultura di Colla si differenzia notevolmente dall'opera degli autori citati. Infatti \u00e8 assente la volont\u00e0 provocatoria, tipica del dadaismo. Nella sua scultura permase invece la ricerca di forme e rapporti spaziali, tipici dell'esperienza astrattista. Colla non fa tanto riferimento all'astrattismo geometrico, quanto soprattutto all'informale, con i cui protagonisti l'artista intrattenne intensi rapporti.\nOltre a ci\u00f2 si ritrova una allusione realistica, a cui si pu\u00f2 riferire certa scultura del surrealismo. Come afferma Argan (in \"Colla Scultore\", catalogo della mostra alla Galleria Toninelli di Milano, 1963): \"gli oggetti di Colla contengono un racconto ed una morale: sono favole di La Fontaine del nostro tempo, soltanto che le persone non sono allegorizzate in animali sapienti, ma nei frammenti di una grossa macchina rotta. Non si tratta di una facile 'poetica del rottame': l'attrazione che il rottame esercita sulla fantasia dell'artista dipende essenzialmente dal fatto che esso conserva, malgrado tutto, una forma\".\nQuesto complesso sistema di riferimenti, in parte ben consapevole, costruisce la cifra poetica di Colla, che rimane, quindi, originale e unica."}
{"id": "2282259", "revid": "729019", "url": "https://it.wikipedia.org/wiki?curid=2282259", "title": "Santol", "text": "Santol \u00e8 una municipalit\u00e0 di Quarta classe delle Filippine, situata nella Provincia di La Union, nella Regione di Ilocos.\nSantol \u00e8 formata da 11 baranggay:"}
{"id": "2282265", "revid": "729019", "url": "https://it.wikipedia.org/wiki?curid=2282265", "title": "Sudipen", "text": "Sudipen \u00e8 una municipalit\u00e0 di Quarta classe delle Filippine, situata nella Provincia di La Union, nella Regione di Ilocos.\nSudipen \u00e8 formata da 17 baranggay:"}
{"id": "2282267", "revid": "729019", "url": "https://it.wikipedia.org/wiki?curid=2282267", "title": "Tubao", "text": "Tubao \u00e8 una municipalit\u00e0 di Quarta classe delle Filippine, situata nella Provincia di La Union, nella Regione di Ilocos.\nTubao \u00e8 formata da 18 baranggay:"}
{"id": "2282277", "revid": "1272592", "url": "https://it.wikipedia.org/wiki?curid=2282277", "title": "Patina", "text": "Con il termine patina (dal latino \"pat\u012dna\" \u2013 piatto \u2013 dalla vernice di cui erano ricoperti nell'antichit\u00e0) ci si riferisce allo strato superficiale che, con il tempo, ricopre dipinti, opere di scultura e d'architettura, il rame e le sue leghe, o altri metalli, a seguito di processi spontanei di ossidazione ma anche per la formazione di depositi dovuti a degradazione meteorica.\nMetalli.\nLa formazione della patina nei metalli \u00e8 dovuta alla tendenza di tutti i metalli a ritornare allo stato naturale, vale a dire sotto forma di quei minerali da cui essi sono stati estratti mediante processi tecnologici, fisico-chimici, come ad esempio il calore, per poi essere raffinati in metalli puri o leghe metalliche: un esempio di patina \u00e8 quella che si forma sul bronzo, normalmente inteso come lega di rame e stagno, con frequenti aggiunte di altri componenti come, ad esempio, il piombo o lo zinco.\nAltri materiali.\nIl termine patina \u00e8 utilizzato, pi\u00f9 genericamente, anche con riferimento all'alterazione dello strato superficiale che, con il trascorrere del tempo, offrono altri materiali o manufatti, minerali o organici, anche non metallici, come la pietra, il marmo o il legno. In questi casi la formazione della patina \u00e8 dovuta anche a processi fisici di usura, che pu\u00f2 donare un aspetto di lucentezza, o a processi di varia natura, come la corrosione o il deposito meteorico.\nLa \"patinatura\" pu\u00f2 indicare anche un processo utilizzato nella stampa grafica tramite il quale viene applicato sul prodotto stampato uno strato, lucido o opaco, a scopo protettivo e/o d'immagine.\nCollegamenti esterni.\nISSN: 1995-2635."}
{"id": "2282279", "revid": "712828", "url": "https://it.wikipedia.org/wiki?curid=2282279", "title": "Degradazione delle rocce", "text": ""}
{"id": "2282281", "revid": "115756155", "url": "https://it.wikipedia.org/wiki?curid=2282281", "title": "VMEbus", "text": "Il bus VME o VMEbus \u00e8 un bus standard per computer sviluppato originariamente da Motorola negli anni settanta, successivamente standardizzato e utilizzato ampiamente in informatica ed ingegneria per applicazioni comuni. VME \u00e8 acronimo di VERSABUS Module Eurocard.\nStoria.\nNel 1981 Motorola, nel corso dello sviluppo del microprocessore 68000, ide\u00f2 un bus di comunicazione chiamato VERSAbus basato sullo standard Eurocard. Successivamente altre grandi compagnie quali Philips e Thompson adottarono queste specifiche. Infine venne standardizzato dalla IEC come IEC 821 VMEbus, dalla IEEE e ANSI come ANSI/IEEE 1014-1987. Nel corso degli anni il protocollo VME ha subito varie modifiche fino all'attuale VME64, che appunto gestisce fino a 64 bit di indirizzamento. Esso raggiunge una performance di 40 MB/s. Il protocollo pi\u00f9 recente \u00e8 il VME64x che \u00e8 dotato anche di funzionalit\u00e0 hot swap.\nCaratteristiche tecniche.\nIl bus VME utilizza un protocollo di comunicazione con linee dati ed indirizzi separate. Il numero massimo di indirizzi raggiunge 32 bit (scalabile anche a 24, 16 o 8 bit). I dati invece raggiungono al massimo 32 bit riducibili anche a 4, 16 o 24 bit.\nIl bus VME \u00e8 dotato di due connettori separati, generalmente indicati con P1 e P2, entrambi dotati di 3 linee da 32 pin. P1 contiene i 24 bit di indirizzo ed i 16 di dato, pi\u00f9 tutti i segnali di controllo, come i data_strobe (DS1 e DS0), gli address modifier (AM[5..0]), ed altri come in tabella:\nIl connettore P2 invece contiene altri 8 bit di indirizzo e ulteriori 16 bit di dato.\nIl VME bus \u00e8 caratterizzato da una gestione di tipo master-slave, \u00e8 dotato di gestione degli interrupt e di cicli speciali di lettura. Impostando ad esempio il valore del parametro \"address modifier\" caratterizzato da 6 bit AM[0..5] si impostano ad esempio le seguenti funzionalit\u00e0:"}
{"id": "2282282", "revid": "599013", "url": "https://it.wikipedia.org/wiki?curid=2282282", "title": "Bo Kimble", "text": ""}
{"id": "2282286", "revid": "327794", "url": "https://it.wikipedia.org/wiki?curid=2282286", "title": "Richard Rorty", "text": "Ebbe una lunga carriera nel campo degli studi umanistici, filosofici e letterari. La sua variegata esperienza intellettuale lo avvicin\u00f2 alla tradizione analitica, che rigett\u00f2 in una fase successiva.\nFilosofia, conoscenza e mente.\nRorty non propone una nuova interpretazione degli \"oggetti\" filosofici (quali Dio, l'Essere, l'Uomo), piuttosto cerca di scrollarsi di dosso un plurisecolare atteggiamento/impostazione filosofici. Stiamo parlando di quell'assioma che vorrebbe la filosofia giudice della validit\u00e0 delle varie manifestazioni della conoscenza, cio\u00e8 una filosofia fondazionale. Questo atteggiamento che si concretizza con chiarezza in Kant \u00e8 ripreso con le dovute differenze dalla fenomenologia, dalla filosofia analitica, e ovviamente dal neokantismo; tutti tentativi di mantenere la filosofia nel filone kantiano, cio\u00e8 la filosofia nel ruolo di corte suprema del sapere.\nIl \"presupposto\" che sorregge questo approccio \u00e8 l'idea di mente come \"specchio\", cio\u00e8 la mente rappresenta (a volte in modo corretto, altre volte errando) la realt\u00e0. La mente, dal momento che viene insignita di questa facolt\u00e0, \u00e8 stata oggetto di pulitura e riparazione continua per essere il pi\u00f9 icastica e veritiera possibile (vedi gli sforzi cartesiani e kantiani fra i tanti).\nDalla filosofia alla post-filosofia.\nQuesta dottrina speculare (riferimento a mente come specchio), affonda le sue radici in Platone; questa aspirazione epistemologica o fondazionale (termini considerati sinonimi da Rorty) \u00e8 difesa da pensatori quali i gi\u00e0 nominati Kant e Cartesio e non per ultimo Locke. Tuttavia, altri pensatori quali Wittgenstein e Heidegger, dopo esser caduti nella trappola fondazionale, hanno impiegato il restante tempo a dissuadere i posteri da una tale scelta.\nImportante \u00e8 dire che, per l'autore de \"La filosofia e lo specchio della natura\", dopo la filosofia ci sar\u00e0 ancora filosofia, tuttavia decadr\u00e0 quell'impulso atavico che spinge verso una sistematizzazione dell'Essere/della Conoscenza.\nCos\u00ec, a dispetto di una \"filosofia sistematica\", potremo gustare una \"filosofia edificante\" (la quale \u00e8 satirica e aforistica e opera una distruzione a beneficio \"della loro propria generazione\").\nIl filosofo post-metafisico, scevro da ogni tentazione di ulteriorit\u00e0 universale, dovr\u00e0 vertere sulla \"formazione\" degli uomini attraverso il dialogo e pi\u00f9 in particolare mediante l'attivazione (mantenimento) di una democrazia dialettica, lasciandosi definitivamente alle spalle ogni compito gnoseologico."}
{"id": "2282290", "revid": "22759899", "url": "https://it.wikipedia.org/wiki?curid=2282290", "title": "P\u00e0tina", "text": ""}
{"id": "2282291", "revid": "22759903", "url": "https://it.wikipedia.org/wiki?curid=2282291", "title": "Aniline", "text": ""}
{"id": "2282292", "revid": "1305772", "url": "https://it.wikipedia.org/wiki?curid=2282292", "title": "Laguna (disambigua)", "text": ""}
{"id": "2282293", "revid": "22759910", "url": "https://it.wikipedia.org/wiki?curid=2282293", "title": "Agenti ossidanti", "text": ""}
{"id": "2282294", "revid": "22759915", "url": "https://it.wikipedia.org/wiki?curid=2282294", "title": "Agente ossidante", "text": ""}
{"id": "2282295", "revid": "22759919", "url": "https://it.wikipedia.org/wiki?curid=2282295", "title": "Ossidanti", "text": ""}
{"id": "2282304", "revid": "599013", "url": "https://it.wikipedia.org/wiki?curid=2282304", "title": "Steve Bardo", "text": ""}
{"id": "2282305", "revid": "287204", "url": "https://it.wikipedia.org/wiki?curid=2282305", "title": "Terry Mills", "text": ""}
{"id": "2282311", "revid": "203463", "url": "https://it.wikipedia.org/wiki?curid=2282311", "title": "Monticelli Terme", "text": "Monticelli Terme (\"Monz\u00e8\" in dialetto parmigiano) coi suoi abitanti \u00e8 la pi\u00f9 grande e popolosa frazione del comune policentrico di Montechiarugolo, in provincia di Parma, ed \u00e8 sede di una delle cinque consulte frazionali.\nLa localit\u00e0 dista 2,83\u00a0km dal capoluogo.\nGeografia fisica.\nTerritorio.\nMonticelli Terme \u00e8 situata ai margini dei primi rilievi collinari della pianura parmense, sulla sponda sinistra del torrente Enza; il grande centro moderno, anticamente conosciuto come Montepelato, sorge in posizione quasi pianeggiante, mentre il borgo medievale originario di Monticelli, con la chiesa e il castello scomparso alla fine del XV secolo, \u00e8 collocato sulle alture a sud.\nClima.\nIl clima di Monticelli Terme \u00e8 tipicamente continentale. Per quanto riguarda le temperature, si passa dalle medie massime di 28,9\u00a0\u00b0C di luglio alle medie minime di -1,4\u00a0\u00b0C di gennaio. Per quanto riguarda la piovosit\u00e0, in luglio cadono mediamente 45\u00a0mm di pioggia, mentre in novembre ne cadono 100\u00a0mm.\nStoria.\nI pi\u00f9 antichi insediamenti umani nella zona sorsero durante l'et\u00e0 del bronzo, come testimoniato dalle tracce di un villaggio palafitticolo eretto dai Terramaricoli, rinvenuto nel 1871 dall'archeologo Luigi Pigorini nei pressi del centro moderno di Monticelli Terme.\nIn seguito gli Etruschi fondarono sugli antichi resti un nuovo insediamento, di cui si conservano alcuni oggetti lavorati in cotto ritrovati durante gli stessi scavi ottocenteschi.\nL'area risultava abitata anche in epoca romana, come testimoniato dalla suddivisione del territorio che ancora ricalca in parte l'antica centuriazione e dai toponimi di alcune localit\u00e0 di sicura origine latina.\nIn et\u00e0 medievale fu fondato un nuovo borgo pi\u00f9 a sud dell'antico villaggio etrusco, nella fascia alta della zona; entro il X secolo vi fu edificata una fortificazione difensiva, menzionata per la prima volta nel 980 nell'atto di conferma del suo possesso al vescovo di Parma Oberto e ai canonici del Capitolo della Cattedrale di Parma da parte dell'imperatore del Sacro Romano Impero Ottone II di Sassonia.\nSecondo un documento del 1114, la contessa Matilde di Canossa era proprietaria di alcune terre nel feudo, che continu\u00f2 ad appartenere alla Diocesi di Parma fino alla met\u00e0 del XII secolo; si impose allora l'autorit\u00e0 comunale di Parma, di cui Monticelli segu\u00ec le sorti: nel 1303 si instaur\u00f2 al potere Giberto III da Correggio, poi scacciato nel 1316; nel 1335 si impossess\u00f2 della citt\u00e0 il signore di Verona Mastino II della Scala, ma nel 1341 la riconquist\u00f2 Azzo da Correggio, che nel 1344 la alien\u00f2 al marchese di Ferrara Obizzo III d'Este; quest'ultimo nel 1346 la rivendette infine al signore di Milano Luchino Visconti.\nNel 1402, dopo la morte di Gian Galeazzo Visconti, Ottobuono de' Terzi prese possesso di Parma, allontanandone i Rossi, che per reazione iniziarono a compiere una serie di scorrerie in tutto il Parmense; Monticelli fu depredata nel 1403 e nuovamente nel 1404. Nel 1406 il duca Giovanni Maria Visconti invest\u00ec il condottiero Guido Torelli, alleato dei Terzi, del feudo di Montechiarugolo, comprendente anche le localit\u00e0 di Monticelli, La Villa, Martorano, Marano, Tortiano, Basilicagoiano, Pecorile e Lesignano.\nNel 1428 il duca Filippo Maria Visconti elev\u00f2 al rango di contea il feudo, investendone ufficialmente Guido Torelli e i suoi discendenti.\nNel 1482, durante la guerra dei Rossi, Giacomo de' Rossi, dopo aver riconquistato il castello di Basilicanova, attacc\u00f2 il maniero di Monticelli e ne prese possesso per conto della repubblica di Venezia, ma al termine del conflitto la zona ritorn\u00f2 nelle mani dei Torelli.\nNel 1500, dopo la conquista del ducato di Milano da parte dei Francesi, il re Luigi XII, con l'intento di punire il conte Cristoforo II Torelli per l'appoggio dato al Ludovico il Moro, saccheggi\u00f2 il territorio di Monticelli e si impossess\u00f2 del feudo di Montechiarugolo; quattro anni dopo Francesco, fratello di Cristoforo, riacquist\u00f2 la contea.\nNel 1612 il conte Pio Torelli fu accusato, insieme alla contessa Barbara Sanseverino, al conte Orazio Simonetta, al marchese Girolamo Sanvitale, al conte Alfonso II Sanvitale, al conte Gian Battista Masi, alla marchesa Agnese Argotta e a molti altri nobili del Parmense, di aver preso parte alla presunta congiura ai danni del duca Ranuccio I Farnese, che ne ottenne la condanna a morte e la confisca di tutti i beni; il feudo di Montechiarugolo fu definitivamente assorbito dalla Camera Ducale di Parma.\nNel 1806, dopo l'annessione del ducato di Parma e Piacenza all'Impero francese, Monticelli fu inglobata nel costituendo Comune di Montechiarugolo.\nNel 1924, durante lo scavo di un pozzo per scopi irrigui, Italo Borrini, proprietario di vasti terreni nella zona di Montepelato, per caso scopr\u00ec una fonte di acqua molto salata e, dopo aver ottenuto la concessione, fond\u00f2 immediatamente un provvisorio stabilimento termale, cui segu\u00ec nel 1927 la costruzione delle Terme Borrini; furono scavati altri pozzi che consentirono il prelievo di due distinte acque dalle propriet\u00e0 salsobromoiodiche e sulfuree e l'estrazione di gas metano. A partire dal secondo dopoguerra il paese, rinominato Monticelli Terme, si svilupp\u00f2 notevolmente attorno allo stabilimento termale, che, con l'apertura di alcuni alberghi e la costruzione del grande parco, consent\u00ec una forte ripresa economica a tutta la zona.\nStemma.\nLo stemma della frazione \u00e8 costituito da uno scudo con croce bianca in campo rosso, sormontata da corona feudale e un incrocio d'ulivo sotto lo stemma.\nMonumenti e luoghi d'interesse.\nChiesa di San Donnino.\nMenzionata per la prima volta nel 1230, la chiesa originaria romanica fu riedificata agli inizi del XVI secolo ed elevata al rango di parrocchia nel 1564; ricostruita nuovamente in stile neoclassico nel 1765, fu ampliata nel 1830 e completata con la facciata nel 1878 e il campanile nel 1910; il luogo di culto conserva al suo interno numerose opere di pregio, tra cui la pala d'altare settecentesca attribuita a Ilario Spolverini, un olio cinquecentesco eseguito da Giovan Battista Bertucci il Giovane, altri dipinti e arredi antichi e un piccolo organo costruito nei primi anni del XVIII secolo.\nOratorio di San Giulio.\nEdificato in stile neogotico nel 1950 all'interno del parco termale, l'oratorio fu finanziato da Italo Borrini per onorare il figlio Achille, che mor\u00ec eroicamente nel 1927 in un tragico incidente causato dall'esplosione di un pozzo di metano; l'edificio ospita al suo interno due sculture in bronzo realizzate da Pietro Cornerini.\nCastello.\nMenzionato per la prima volta nel 980 quale dipendenza della Diocesi di Parma, il castello segu\u00ec fino agli inizi del XV secolo le sorti della citt\u00e0 di Parma, contesa a partire dal XIV secolo da numerose famiglie, tra le quali i da Correggio, i Rossi, i della Scala, gli Este e i Visconti; razziato tra il 1403 e il 1404 dai Rossi, fu assegnato nel 1406 a Guido Torelli unitamente al feudo di Montechiarugolo; conquistato per breve tempo nel 1482 da Giacomo de' Rossi, se ne perse in seguito ogni traccia; sulle sue rovine fu probabilmente edificata la villa Mariotti-Micheli, che conserva al suo interno un disegno a carboncino del poeta Francesco Petrarca, ospite nel 1341 di Azzo da Correggio nel maniero.\nTerme Borrini.\nEdificate in stile liberty tra il 1926 e il 1927 per volere di Italo Borrini, le Terme furono negli anni seguenti circondate da un parco di 25 ettari ricco di piante, all'interno del quale furono costruiti, accanto alla villa di famiglia, alcuni alberghi e l'oratorio di San Giulio; dei 16 pozzi scavati, ne rimangono attivi 7, di cui utilizzati 2, dai quali scaturiscono altrettanti differenti tipi di acque: salsobromoiodiche e sulfuree.\nVilla Mariotti-Micheli.\nEdificata probabilmente sui resti del castello distrutto nel XV secolo, la villa fu ristrutturata in stile neoclassico nel 1830 per volere di Giuseppe Mariotti, padre del futuro sindaco Giovanni, e alienata successivamente alla famiglia Micheli; circondata da un parco arricchito da statue settecentesche, contiene numerosi ambienti decorati con stucchi; al suo interno \u00e8 conservato un disegno a carboncino del poeta Francesco Petrarca risalente all'incirca al 1340.\nInfrastrutture e trasporti.\nPosto lungo la strada provinciale 53, fra il 1901 e il 1934 Monticelli Terme era servito da una fermata sulla diramazione per Montecchio della tranvia a vapore Parma-Traversetolo, che percorreva la provinciale 18.\nIl collegamento pubblico con Parma \u00e8 da allora svolto mediante autoservizi gestiti dalla TEP.\nAmministrazione.\nGemellaggi.\nMonticelli Terme \u00e8 gemellata con:"}
{"id": "2282312", "revid": "129019", "url": "https://it.wikipedia.org/wiki?curid=2282312", "title": "Raval", "text": ""}
{"id": "2282313", "revid": "599013", "url": "https://it.wikipedia.org/wiki?curid=2282313", "title": "Jerrod Mustaf", "text": ""}
{"id": "2282318", "revid": "599013", "url": "https://it.wikipedia.org/wiki?curid=2282318", "title": "Duane Causwell", "text": ""}
{"id": "2282319", "revid": "599013", "url": "https://it.wikipedia.org/wiki?curid=2282319", "title": "Loy Vaught", "text": ""}
{"id": "2282321", "revid": "1305887", "url": "https://it.wikipedia.org/wiki?curid=2282321", "title": "Gloyzer X", "text": " \u00e8 un anime giapponese di genere robotico-fantascientifico prodotto dalla Knack Animation nel 1976, trasmesso da Tokyo Channel 12 e tratto da un manga di Gosaku Ota, che collaborer\u00e0 anche a due ulteriori versioni del fumetto di Gloyzer X, pubblicate fra il 1976 ed il 1977. La serie si compone di 36 episodi. Go Nagai supervisioner\u00e0 il solo progetto dell'anime, e per questo, verr\u00e0 spesso erroneamente accreditato in Occidente come co-creatore della serie.\nTrama.\nGli alieni Gaira che si nascondono nella regione artica vogliono conquistare la Terra. Il dottor Yan viene catturato con la figlia ed \u00e8 costretto a lavorare per gli alieni per creare l'arma definitiva, un robot aereo trasformabile chiamato Groizer X, alto 100 metri e dal peso di 1200 tonnellate. La figlia Rita prende il controllo di Groizer X, riesce a fuggire dai Gaira e arriva in Giappone, Qui incontra il pilota Joe Kaisaka che assieme a lei user\u00e0 il robot per respingere gli invasori."}
{"id": "2282322", "revid": "599013", "url": "https://it.wikipedia.org/wiki?curid=2282322", "title": "Dwayne Schintzius", "text": "Oltre che per la carriera agonistica, \u00e8 noto per aver partecipato come attore, insieme ad altri colleghi della NBA quali Mark Jackson, Malik Sealy, John Salley e Rick Fox, al film \"Eddie... un'allenatrice fuori di testa (Eddie)\" del 1996, con Whoopi Goldberg e Frank Langella, interpretando un cestista russo di nome Ivan Radovadovitch.\n\u00c8 scomparso nel 2012 all'et\u00e0 di 43 anni a seguito di una leucemia, a causa della quale era stato sottoposto a due trapianti di midollo osseo."}
{"id": "2282327", "revid": "599013", "url": "https://it.wikipedia.org/wiki?curid=2282327", "title": "Gerald Glass", "text": ""}
{"id": "2282330", "revid": "21880", "url": "https://it.wikipedia.org/wiki?curid=2282330", "title": "Hierococcyx fugax", "text": "Il cuculo sparviero fuggitivo (Hierococcyx fugax Horsfield, 1821) \u00e8 un uccello della famiglia Cuculidae.\nDistribuzione e habitat.\nQuesto uccello vive in Asia meridionale, orientale e sudorientale, dall'India all'Indonesia.\nTassonomia.\n\"Hierococcyx fugax\" non ha sottospecie, \u00e8 monotipico."}
{"id": "2282331", "revid": "1745361", "url": "https://it.wikipedia.org/wiki?curid=2282331", "title": "Bjarmaland", "text": "Bjarmaland (chiamata anche \"Bjarmland\" o \"Bjarmia\") era un territorio menzionato nelle saghe nordiche dell'epoca Vichinga e successive. \nLa maggior parte degli studiosi ritiene che si debba identificare con le terre a sud del mar Bianco e con il bacino della Dvina Settentrionale. Attualmente l'area \u00e8 occupata dall'Oblast' di Arcangelo in Russia. \nIl nome deriva dal finno-ugrico \"perm\" che significa \"mercanti viaggianti\". Il commercio dei Bjarmi giungeva a sud-est sino ai Bulgari del Volga e al Baltico grazie alle navi scandinave.\nIdentificazione.\nIl nome Bjarmaland appare nella letteratura normanna, possibilmente a identificare l'area di Arcangelo. La prima apparizione del nome \u00e8 nel \"Viaggio di Ohthere\", apparso all'incirca nell'890. Probabilmente Ohthere fu il primo scandinavo a viaggiare tra i Bjarmi, ma questa informazione non \u00e8 verificabile.\nIl nome Permiano appare nell'antico testo Rus', la Cronaca degli anni passati. Il nome fu utilizzato anche in seguito dallo storico tedesco Adamo da Brema e dall'islandese Snorri Sturluson nella \"saga di B\u00f3si e Herrau\u00f0r\". Non \u00e8 chiaro se essi si riferissero alla stessa Bjarmaland menzionata nei \"Viaggi di Ohthere\". \nIl dio bjarma \"Jomali\" deriva dal finnico \"jumala\", \"dio\". Basandosi su questa informazione, l'origine finnica \u00e8 una di quelle proposte pi\u00f9 accreditate per i Bjarmi, ma la descrizione del dio \u00e8 molto siberiana, specialmente la corona adornata con venti stelle in oro, caratteristica dei copricapi degli sciamani siberiani.\nOlao Magno pone il Bjarmaland nella penisola di Kola, mentre Johannes Schefferus afferm\u00f2 che si trovasse nel Lappland.\nSpedizioni vichinghe.\nSecondo la saga \"Viaggio di Ohthere\", il mercante norvegese Ottar (Ohthere) rifer\u00ec al re Alfredo il Grande che egli aveva navigato per parecchi giorni lungo le coste settentrionali e in seguito essersi diretto verso un mare meridionale, arriv\u00f2 finalmente a un grande fiume, probabilmente la Dvina Settentrionale. \nAll'estuario del fiume dove dimoravano i \"Beormas\", e diversamente dai nomadi Sami essi erano sedentari, e la loro terra era ricca e popolosa. Ohthere afferm\u00f2 di non conoscere il loro linguaggio ma disse che assomigliava alla lingua dei Sami. I Bjarmi informarono Ohthere sulla loro terra e su quelle confinanti. \nSi susseguirono numerose spedizioni dalla Norvegia verso il Bjarmaland. Nel 920, Eirik il Sanguinario organizz\u00f2 una spedizione, come Harald II di Norvegia e Haakon Magnusson di Norvegia, nel 1090. \nLa spedizione di cui abbiamo pi\u00f9 informazione \u00e8 quella di Thorir Hund (\"Thorir il cane\") che con alcuni compagni, arriv\u00f2 in Bjarmaland, nel 1026. Essi partirono per commerciare con gli autoctoni e comprare molte pelli, dopodich\u00e9 essi fecero finta di andarsene. Dopo, essi sbarcarono in segreto, e saccheggiarono il sito religioso dove i Bjarmi avevano eretto un idolo del loro dio \"Jomali\". Questo dio aveva un bacile contenente argento alle sue ginocchia, e una catena preziosa intorno al collo. Tore ed i suoi riuscirono a scappare dai loro inseguitori Bjarmi con il loro ricco bottino.\nStoria.\nGli storici moderni suppongono che la ricchezza dei Bjarmi fosse dovuta alla loro abilit\u00e0 di sfruttare i commerci lungo la Dvina, il Kama e il Volga sino a Bol\u011far e grazie ad altri commerci con gli insediamenti a sud. Tramite questi commerci, monete d'argento e altre mercanzie venivano scambiate con pelli e zanne di tricheco. Nel nord pi\u00f9 lontano, i Bjarmi commerciavano con i Sami.\nSembra che gli Scandinavi utilizzarono la via commerciale Dvina, in aggiunta a quello lungo il Volga e il Dnepr. Nel 1217, due commercianti norvegesi arrivarono in Bjarmaland per acquistare pelli; uno dei due continu\u00f2 verso sud passando dalla Russia e arriv\u00f2 in Terra santa. Il secondo mercante che era rimasto l\u00e0 venne ucciso dai Bjarmi. Ci\u00f2 caus\u00f2 una dura reazione dei norvegesi verso il Bjarmaland che saccheggiarono nel 1222.\nNel XIII secolo sembra iniziare il declino dei Bjarmi, che divennero tributari della repubblica di Novgorod. Nello stesso periodo molti slavi fuggivano dalle invasioni mongole, verso Belozersk e il Bjarmaland, costringendo molti Bjarmi a cercare rifugio in Norvegia, dove da Haakon IV di Norvegia, fu loro concesso di occupare le terre lungo il fiordo di Malangen, nel 1240. Molto importante per il loro declino fu l'occupazione della Palestina da parte dei crociati, che contribu\u00ec a spostare la maggior parte delle vie commerciali verso sud.\nQuando i Novgorodiani fondarono Velikij Ustjug, all'inizio del tredicesimo secolo, i Bjarmi ebbero un serio competitore nei commerci. Una moltitudine di Pomory arrivarono nell'area durante i due secoli successivi, contribuendo alla sottomissione e all'assimilazione dei Bjarmi ai nuovi arrivati slavi."}
{"id": "2282332", "revid": "599013", "url": "https://it.wikipedia.org/wiki?curid=2282332", "title": "Alaa Abdelnaby", "text": ""}
{"id": "2282334", "revid": "767487", "url": "https://it.wikipedia.org/wiki?curid=2282334", "title": "Lance Blanks", "text": ""}
{"id": "2282335", "revid": "1573940", "url": "https://it.wikipedia.org/wiki?curid=2282335", "title": "Hierococcyx pectoralis", "text": "Il cuculastore delle Filippine (Hierococcyx pectoralis ) \u00e8 un uccello della famiglia Cuculidae.\nDistribuzione e habitat.\nQuesto uccello vive unicamente nelle Filippine.\nTassonomia.\n\"Hierococcyx pectoralis\" non ha sottospecie, \u00e8 monotipico."}
{"id": "2282337", "revid": "599013", "url": "https://it.wikipedia.org/wiki?curid=2282337", "title": "Shandon Anderson", "text": ""}
{"id": "2282339", "revid": "767487", "url": "https://it.wikipedia.org/wiki?curid=2282339", "title": "Bernd Spier", "text": "Tra il 1962 e gli inizi degli anni settanta ha pubblicato una decina di singoli, principalmente del genere Schlager, di matrice tradizionale del nord Europa.\nIl cantante ha fatto successo soprattutto nel suo paese, dove nel mese di gennaio del 1964 ha raggiunto la vetta della hit parade per cinque settimane con il 45 giri \"Das kannst Du mir Nicht Verbieten\" e nel marzo 1965 con \"Das war mein sch\u00f6nster Tanz\" primo in Germania per due settimane e quarto in Austria.\nNel 1965 ha partecipato al Festival di Sanremo interpretando in abbinamento con Milva il brano \"Vieni con noi\", guadagnandosi l'accesso alla serata finale.\nConclusa la carriera, dopo altre esperienze lavorative, \u00e8 diventato produttore per un'etichetta discografica."}
{"id": "2282343", "revid": "183666", "url": "https://it.wikipedia.org/wiki?curid=2282343", "title": "Suor Letizia", "text": ""}
{"id": "2282344", "revid": "1573940", "url": "https://it.wikipedia.org/wiki?curid=2282344", "title": "Cuculus solitarius", "text": "Il cuculo pettorosso (Cuculus solitarius ) \u00e8 un uccello della famiglia Cuculidae.\nDistribuzione e habitat.\nQuesto uccello vive in tutta l'Africa a sud del Sahara. \u00c8 di passo in Mali, Somalia e Namibia.\nTassonomia.\n\"Cuculus solitarius\" non ha sottospecie, \u00e8 monotipico."}
{"id": "2282345", "revid": "729019", "url": "https://it.wikipedia.org/wiki?curid=2282345", "title": "Kenny Rankin", "text": "Biografia.\nNel 1965 partecipa al Festival di Sanremo, venendo chiamato in extremis a sostituire Dionne Warwick quale partner straniero di Bruno Lauzi nel brano \"Il tuo amore\", che non viene ammesso alla serata finale.\nNel 1967 pubblica \"Mind-Dusters\", il suo album di debutto, a cui ne sono seguiti ad oggi altri 13, compresa una compilation.\nRankin \u00e8 scomparso all'et\u00e0 di 69 anni a Los Angeles a seguito di un tumore polmonare "}
{"id": "2282348", "revid": "330270", "url": "https://it.wikipedia.org/wiki?curid=2282348", "title": "Will and Grace", "text": ""}
{"id": "2282350", "revid": "729019", "url": "https://it.wikipedia.org/wiki?curid=2282350", "title": "British Aerospace BAe Jetstream 41", "text": "Il British Aerospace Jetstream 41 \u00e8 un aereo di linea regionale turboelica, progettato da British Aerospace come versione allungata del popolare Handley Page Jetstream. Nato per competere direttamente con gli altri aeroplani da 30 posti quali l'Embraer EMB 120 Brasilia, il Dornier 328 e il Saab 340, il Jetstream 41 pu\u00f2 anche ospitare 29 passeggeri in configurazione \"due a uno\" come nel modello Jetstream 31. Eastern Airways \u00e8 il pi\u00f9 importante operatore mondiale con 23 unit\u00e0 in flotta.\nStoria del progetto.\nIl Jestream 41 guadagn\u00f2 di fusoliera, grazie all'aggiunta di una spina da davanti all'ala e una da 2,36 m (7\u00a0ft 9 in) dietro; il disegno di detta fusoliera fu completamente nuovo e non aveva nessun elemento in comune con quella da cui derivava. Il nuovo disegno richiese anche una maggiore apertura alare e il montaggio di alettoni ed ipersostentatori modificati. Le ali furono inoltre fissate sotto la fusoliera, in modo tale che non dovevano sostenere il corridoio della cabina, e permisero anche l'adozione di pi\u00f9 ampie carenature alla radice delle ali con conseguente aumento della capienza del vano bagagli.\nL'ultima versione dei motori Garrett TPE331, la \"-14\", erogava 1.120\u00a0kW (1.500 shp) e successivamente 1.232\u00a0kW (1.650 shp) e fu installata su gondole di nuova concezione, elevando cos\u00ec l'altezza da terra. La cabina di pilotaggio benefici\u00f2 di un moderno sistema EFIS e di una nuova sistemazione dei parabrezza. Il J41 fu, tra l'altro, il primo turboelica certificato sia per gli standard JAR25 che per quelli FAR25.\nImpiego operativo.\nIl J41 vol\u00f2 per la prima volta il 25 settembre 1991 e fu certificato il 23 novembre 1992. Nel gennaio 1996 il velivolo entr\u00f2 a far parte di \"Aero International (Regional)\", un consorzio commerciale costituito da ATR, la francese A\u00e9rospatiale, l'italiana Alenia e British Aerospace. Le vendite furono inizialmente sostenute, tuttavia il costruttore annunci\u00f2, nel maggio 1997, il termine della produzione, fermandosi alla quota di 100 esemplari consegnati.\nUtilizzatori.\nAd agosto 2013 rimanevano complessivamente in servizio 70 Jeststream 41 cos\u00ec ripartiti:\nEsemplari preservati.\nIl prototipo del Jetstream 41 (matricola G-JMAC) \u00e8 attualmente conservato, a cura del Jetstream Club, su una rampa dietro all'hotel \"Crown Plaza\" dell'Aeroporto John Lennon di Liverpool, edificio ricavato dal restauro dell'originario terminal aeroportuale usato dal 1936 al 1986, ovvero quando lo scalo era intitolato alla Speke Hall locale (un maniero in legno la cui costruzione ebbe inizio in piena era Tudor, nel 1530)."}
{"id": "2282353", "revid": "339392", "url": "https://it.wikipedia.org/wiki?curid=2282353", "title": "J41", "text": ""}
{"id": "2282354", "revid": "339392", "url": "https://it.wikipedia.org/wiki?curid=2282354", "title": "Jetstream 41", "text": ""}
{"id": "2282357", "revid": "48344", "url": "https://it.wikipedia.org/wiki?curid=2282357", "title": "Aha oe feli?", "text": ""}
{"id": "2282359", "revid": "48344", "url": "https://it.wikipedia.org/wiki?curid=2282359", "title": "La signorina Giulia", "text": ""}
{"id": "2282362", "revid": "2153076", "url": "https://it.wikipedia.org/wiki?curid=2282362", "title": "Work It Out (Beyonc\u00e9)", "text": "Work It Out \u00e8 un brano musicale funk scritto e interpretato dalla cantante statunitense Beyonc\u00e9, e prodotto dal duo The Neptunes per la colonna sonora del terzo film della serie cinematografica di \"Austin Powers\", \"Austin Powers in Goldmember\", uscito nel 2002, in cui la cantante esordisce al cinema.\nPubblicato come singolo portante della colonna sonora nel giugno del 2002, il brano \u00e8 il primo singolo ufficiale da solista della cantante: negli Usa non \u00e8 entrato in nessuna classifica rilevante, mentre in Europa \u00e8 entrato nelle classifiche di diversi paesi, raggiungendo in alcuni casi la top10.\nVideo musicale.\nIl videoclip del singolo \u00e8 stato diretto da Matthew Rolston ed \u00e8 stato girato in una breve pausa dal tour mondiale delle Destiny's Child, per poi essere presentato in anteprima esclusiva su MTV Making the Video. Il video traduce visivamente lo stile della canzone, e segna un cambiamento drastico di look della cantante rispetto ai look adottati fino a quel momento. La cantante infatti appare nella scena principale del video, che si svolge su un palco, vestita con un abito molto corto ricoperto completamente di paillettes dorate, e soprattutto con una capigliatura mai provata in passato dall'artista, ovvero una massa enorme e gonfia di ricci che segue perfettamente lo stile delle cantanti funk e soul del periodo a cui \u00e8 ispirata sia la canzone che il personaggio di Foxxy Cleopatra interpretato da Beyonc\u00e9 nel film di Austin Powers, capigliatura che ricalca il look di Tina Turner, a cui l'artista si \u00e8 sempre ispirata. Beyonc\u00e9 \u00e8 attorniata in questa sequenza da musicisti e coriste vestiti anche loro seguendo lo stesso stile, e anche la scenografia che fa da sfondo ha colori e forme tipici di quegli anni. In un'altra scena la cantante balla in set nei quali vengono proiettate immagini psichedeliche che rimandano sempre agli anni 60 e 70. L'artista esegue poi un numero a cui \u00e8 abituata fin da piccola, ovvero di hula hoop, con un cerchio luccicante e indossando un top succinto dorato e jeans molto attillati e a vita bassissima; sul posteriore dei pantaloni appare la scritta argentata \"Virgo\", in riferimento al segno zodiacale della cantante, quello della vergine, a cui \u00e8 sempre stata legata dedicandogli perfino alcuni brani. Durante il ponte della canzone Beyonc\u00e9 esegue una coreografia seguita da tre ballerine. Il video si apre e si chiude con una scena presa dal film \"Austin Powers in Goldmember\", in cui l'attrice e Mike Myers sono al cinema, e sullo schermo viene proiettato proprio il video di \"Work It Out\". Durante tutto il video sono alternate immagini tratte dal film, che vengono velocizzate e ripetute a seconda del ritmo che impone la canzone."}
{"id": "2282365", "revid": "228587", "url": "https://it.wikipedia.org/wiki?curid=2282365", "title": "Marcel Callo", "text": "Biografia.\nNacque in una modesta famiglia di operai da Marcello e Felicita Maria Giuseppina; secondo di 9 figli, crebbe in un ambiente profondamente cristiano. I suoi genitori lavorano in uno stabilimento chimico e sono attenti ad inserirlo in gruppi e associazioni giovanili di tradizione cattolica. Frequent\u00f2 le scuole a Rennes e fece a lungo il chierichetto. Si iscrisse dapprima ad un movimento cristiano detto \"crociata eucaristica\", molto diffuso negli ambienti scolastici, che incoraggiava la partecipazione ai sacramenti da parte degli alunni. Successivamente, nel 1933 Marcel fu ammesso negli scout, dove rimase immediatamente affascinato dallo spirito collaborativo delle leggi del gruppo e dalla compagnia che vi trov\u00f2. Nel 1934 lasci\u00f2 gli scout e and\u00f2 a lavorare come apprendista in una tipografia di Rennes all'et\u00e0 di soli 13 anni. Il fratello maggiore, Giovanni, fu invece mandato in seminario e divenne sacerdote.\nIl clima che Marcel trov\u00f2 in questo ambiente non fu dei migliori, infatti c'era il cattivo costume tra gli operai di maltrattare i pi\u00f9 piccoli. Marcel rimase sconvolto perch\u00e9 negli ambienti frequentati in precedenza era stato abituato a un tutt'altro clima. Nel 1935 su invito dell'abate Martinais entr\u00f2 nella JOC (Giovent\u00f9 Operaia Cristiana), dove privilegi\u00f2 la vita spirituale come sorgente di ogni azione, portando nel mondo operaio un'attenzione particolare per la fede. Diventato in seguito presidente della sezione di Rennes si prodig\u00f2 per essa assumendosi ogni sorta di responsabilit\u00e0.\nTutti quelli che lo frequentarono ebbero modo di conoscere il suo carattere molto fermo, la sua ostinazione nel perseguire gli obiettivi che si prefiggeva e la ricerca della solidariet\u00e0.\nIn quegli anni Marcel Callo si fidanz\u00f2 con Margherita, una ragazza appartenente a quel movimento.\nLo scoppio della seconda guerra mondiale, e l'occupazione nazista della Francia 1940-1944 causarono una grande svolta nella sua vita: le attivit\u00e0 delle associazioni cattoliche vennero ufficialmente proibite e le sezioni dovettero agire nella clandestinit\u00e0. Per la JOC si parla di quegli anni come di una \u00ab JOC delle catacombe \u00bb.\nAll'indomani del bombardamento di Rennes, l'8 marzo 1943, mentre sua sorella Maria Maddalena moriva per le ferite riportate sotto le bombe, egli ricevette la cartolina precetto che gli imponeva di andare in Germania a lavorare per il \"Servizio del Lavoro obbligatorio\". Avrebbe potuto nascondersi, ma per evitare rappresaglie al padre e al fratello sacerdote, decise di partire dicendo: \u00ab \"Parto non gi\u00e0 come lavoratore, ma come missionario al servizio dei miei compagni\"\u00bb.\nFu mandato in Turingia dove incontr\u00f2 un gruppo di Jocisti tedeschi ed il loro cappellano. Marcel trascin\u00f2 allora con s\u00e9 altri compagni francesi poco praticanti. Si comport\u00f2 \u00ab...da missionario, per aiutare i suoi fratelli jocisti\u00bb. Attorno a lui si svilupp\u00f2 un gruppo molto attivo, fatto questo che attir\u00f2 subito l'attenzione della Gestapo la quale non gradiva affatto i programmi educativi dell'azione cattolica. Soprattutto non vedeva di buon occhio il messaggio di fratellanza universale che la dottrina cattolica diffondeva in contrasto con l'ideologia nazista basata sul razzismo e sulla necessit\u00e0 di portare la guerra ai popoli europei.\nVenne condannato con la seguente motivazione: \u00abPer il suo attivismo cattolico presso i suoi compagni del Servizio del Lavoro Obbligatorio, si \u00e8 dimostrato pericoloso per il regime nazista e per la sicurezza del popolo tedesco\u00bb.\nI nazisti lo arrestarono insieme al suo gruppo, il 19 marzo 1944. Prima fu rinchiuso nella prigione di Gotha, dopo nel campo di Flossenb\u00fcrg, infine lo mandarono a Mauthausen-Gusen II.\nNel campo, pur soffrendo la fame e la sete, percosso, lavorando dodici ore al giorno nella soffocante fabbrica sotterranea \"B8 Bergkristall\"\" in St. Georgen/Gusen, la sua fede non cess\u00f2 di aumentare. Ben presto si ammal\u00f2 e fu mandato come tre mila altri di Gusen II all'infermeria in Mauthausen, a due passi dal forno crematorio. L\u00e0 continu\u00f2 a sostenere i suoi compagni di sventura, fino all'ultimo. Mor\u00ec infine, sfinito dagli stenti e spossato dalla dissenteria, il 19 marzo 1945.\nIl colonnello Tibodo, che aveva visto morire migliaia di prigionieri, l'assistette all'alba del 19 marzo 1945. Testimoni\u00f2 con insistenza ed emozione che: \u00ab \"Marcel aveva lo sguardo d'un santo\" \u00bb.\nCulto.\nPapa Giovanni Paolo II lo ha beatificato, il 4 ottobre 1987, durante il Sinodo dei Laici. La sua memoria liturgica \u00e8 stabilita il 19 marzo.\nLa causa di beatificazione collettiva d'una cinquantina d'altri \"martiri del STO\" \u00e8 sempre in corso dalla fine degli anni '80. Fu infatti in seno ad un gruppo di responsabili dell'Azione Cattolica clandestina in Turingia che Marcel Callo fu arrestato. Anche se egli fu una figura emblematica di questo gruppo, il suo destino non \u00e8 separabile da quello dei suoi compagni di sventura, in questa regione come in tutta la Germania. La parrocchia Marcel Callo a Linz-Auwiesen porta il suo nome. Il Comune di St. Georgen/Gusen ha dato il suo nome a una strada.\nDal Martirologio romano:\n\"A Mauthausen in Austria, ricordo del B. Marcello Callo, martire che, giovane nativo di Rennes, confortava nella fede i compagni di prigionia sfiancati dalle fatiche massacranti dei campi di lavoro con la sua grande passione per Cristo, e per questo trov\u00f2 la morte nel campo di sterminio di Mauthausen.\""}
{"id": "2282369", "revid": "599", "url": "https://it.wikipedia.org/wiki?curid=2282369", "title": "Charles Sturm", "text": ""}
{"id": "2282370", "revid": "599", "url": "https://it.wikipedia.org/wiki?curid=2282370", "title": "Charles-Fran\u00e7ois Sturm", "text": ""}
{"id": "2282372", "revid": "123479398", "url": "https://it.wikipedia.org/wiki?curid=2282372", "title": "Maria Dragoni", "text": "Biografia.\nAnni '70 - '80.\nNasce a Procida da madre procidana e padre viterbese di origine irlandese e tedesca. \nPortata alla pittura e al canto, si diploma al Liceo Artistico di Frosinone e nel 1972 a soli 14 anni inizia ad esibirsi con un complesso di musica blues soul,con il repertorio di The Platters. \nSubito dopo inizia lo studio del canto lirico cos\u00ec all'et\u00e0 di sedici anni si iscrive al Conservatorio Licinio Refice di Frosinone allieva della spagnola Maria Al\u00f2s, moglie del pianista Arnaldo Graziosi, in seguito si perfeziona con Melina Pignatelli, Rachele Maragliano Mori, Rodolfo Celletti e Gina Cigna.\nNel 1977 dopo aver vinto un concorso a soli 19 anni entra nel coro della RAI di Roma e nello stesso anno canta con Esther Casas alcuni Lieder di Brahms in diretta radiofonica dall'auditorium della RAI del Foro Italico.\nNel 1981, diretta da Ottavio Ziino, canta \"Casta Diva\" al Concorso Vincenzo Bellini di Caltanissetta ed \u00e8 il primo soprano a ricevere il \u00abPremio speciale Maria Callas\u00bb; l'11 novembre 1983 vince in eurovisione dall'Auditorium Rai del Foro Italico il Concorso Maria Callas Rai dove presenta arie tratte dal \"Pirata\" e dalla \"Norma\".\nNel 1984 la sua prima Pressagent Nini Castigioni le fa ottenere un contratto per una tourn\u00e9e in Germania con il tenore Gianfranco Pastine e l'ingaggio con il Teatro Carlo Felice di Genova per il Requiem di Verdi che replicher\u00e0 a Duomo di Pietrasanta. \nDebutta in un'opera il 4 ottobre 1984 al Teatro Pergolesi di Jesi nel ruolo di Imogene nel \"Pirata\" di Bellini, affiancata da Rockwell Blake, mentre l'anno seguente \u00e8 gi\u00e0 al San Carlo di Napoli dove prosegue le recite di \"Sonnambula\" iniziate da Edita Gruberov\u00e1 (interpolando nel rond\u00f2 finale di Amina un fa sovracuto tenuto) e interpreta \"Il Flaminio\" di Pergolesi, ruolo che riproporr\u00e0 quello stesso anno anche al festival di Wiesbaden e a Dresda. \nNel 1986 debutta come Norma a Sassari affiancata dalla Adalgisa di Martine Dupuy e riprende il \"Pirata\" al Teatro Massimo di Palermo, mentre nel 1987 canta \"Poliuto\" a Montpellier e ritorna a Napoli dove affianca Ghena Dimitrova in Norma interpretando Adalgisa e ripropone il \"Pirata\".\nEd esordisce al Teatro alla Scala nella difficile Cantata di Didone di Ottorino Respighi e Benedetto Marcello\nEsegue la Messa di Leo diretta da Fabio Luisi al Festival di Rodolfo Celletti \na Martina Franca. \nNel 1988 torna al Teatro alla Scala nel ruolo di Fenena nel \"Nabucco\" diretta da Riccardo Muti ed \u00e8 la prima italiana dopo sessant'anni (da Bianca Scacciati e Tina Poli-Randaccio), a rivestire di nuovo il ruolo della principessa Turandot, prima al festival di Ravenna e in seguito a Nancy\nRiprende il ruolo dopo dieci anni nel 1998 Allo stadio di Bari,nel 1999 a Livorno e Jesi, Mantova,nel 2000 a Maribor nel 2001 al Teatro Rendano di Cosenza con Nicola Martinucci, nel 2003 a Torre del Lago per il Festival Puccini con Marcello Giordani, nel 2004 di nuovo a Torre del Lago con la direzione di Kery Linn Wilsonn e Franco Farina\nLe scene di Pietro Cascella, nel 2007 a Tolone.\nNel 1989 \u00e8 Aida allo Sferisterio di Macerata\nUn ruolo eseguito in molti Teatri del Mondo e inciso in Cd per la casa discografica Naxos, dal quale l'aria Ritorna vincitor \u00e8 stata inserita nel settimo episodio,della terza stagione del Telefilm Sex and the city.\nA Macerata ritorna l'anno successivo col \"Trovatore\" e canta nel \"Guillaume Tell\" di Rossini al Th\u00e9\u00e2tre des Champs-\u00c9lys\u00e9es.\nAnni '90.\nNel 1991 debutta al Teatro dell'Opera di Roma col \"Don Giovanni\" e a Strasburgo con \"Semiramide\", mentre nel 1992 canta \"Boh\u00e8me\" a Napoli e \"Don Carlos\" all'Arena di Verona con la Eboli di Giovanna Casolla.\nNel 1993 canta Norma a Napoli e Venezia e prosegue le recite della \"Vestale\" di Spontini alla Scala (in apertura di stagione), l'anno successivo interpreta Norma all'Arena di Verona con Chris Merritt e Martine Dupuy. Riprende la \"Sonnambula\" a Napoli diretta da Richard Bonynge.\nNel 1995 canta in diretta Radiofonica J\u00e9rusalem di Giuseppe Verdi, nel ruolo di Elene e Norma a Zurigo, Bologna, Aida di Giuseppe Verdi, \ndiretta da Zubin Mehta al Teatro Comunale di Firenze. \nNel 1996 torna a Strasburgo con \"Ernani\" e canta \"Il Corsaro\" a Torino e Londra.\nNel 1997 debutta il ruolo di Abigaille nel Nabucco di Giuseppe Verdi con Leo Nucci diretto da Daniel Oren. \nNel 1998 inaugura il Teatro Verdi di Salerno con il Nabucco di Verdi e Antonio Salvadori, diretto da Nicola Luisotti,nello stesso Teatro debutta il ruolo di Lucia nella Lucia di Lammermoor di Gaetano Donizetti, direttore Nicola Luisotti. \nNel 1999 \u00e8 Turandot a Livorno con la Li\u00f9 D\u012bm\u012btra Theodosiou e prende parte al Teatro Pergolesi di Jesi alla prima esecuzione moderna dell'opera \"Ines de Castro\" di Giuseppe Persiani nel ruolo-titolo scritto su misura per gli straordinari mezzi vocali di Maria Malibran.\nAnni 2000.\nNel 2000 canta \"La Gioconda\" e \"Turandot\" a Tokyo, l'anno successivo - per festeggiare il bicentenario della nascita di Vincenzo Bellini - \u00e8 Norma a Savona, Cremona, Bergamo, Brescia\nNel 2003 debutta a Torre del Lago nel ruolo di Turandot ed \u00e8 Lady Macbeth a Linz.\nNel 2004 di nuovo Turandot a Torre del Lago \nCon Franco Farina come Calaf. Con le scene di Pietro Cascella la stessa produzione fu portata a Melbourne \nLa direzione era affidata a Keri Linn Wilsonn.\nNel 2005 esegue in concerto nella sala Glinka-Kappella a San Pietroburgo le arie di Farinelli, cos\u00ec come erano state scritte dal fratello Riccardo Broschi per le capacit\u00e0 leggendarie del celebre castrato.\nNel 2006, in diretta in mondovisione, esegue l'oratorio \"Petros en\u00ec\" di Antonio Pappalardo per festeggiare i cinquecento anni del Vaticano.\nNel 2007 canta Aida a Damasco, Turandot a Tolone e Sofia e debutta al Teatro Quirino di Roma nello \"Schauspieldirektor\" di Mozart (Madame Herz), dove ha la possibilit\u00e0 di sfoggiare nuovamente il fa sovracuto tenuto.\nNel 2008 debutta \"Cavalleria rusticana\", riprende Turandot a Torre del Lago (l'evento \u00e8 stato inciso su disco per celebrare i centocinquant'anni della nascita di Giacomo Puccini) e canta in anteprima mondiale a Lampedusa nella \"Trabaccara\" di Pappalardo.\nNel 2009 festeggia i venticinque anni di carriera con concerti e una serie di Norme in Romania e in Italia.\nNel 2010 al Festival di Todi esegue un repertorio verdiano con il maestro Leonardo Quadrini per i 150 anni dell'Unit\u00e0 d'Italia. \nIl 12 maggio per i 100 anni della nascita di Giulietta Simionato,le dedica la Norma di Vincenzo Bellini con il direttore Leonardo Quadrini, a Craiova. \nNel 2011, per ricordare i duecentodieci anni della nascita di Vincenzo Bellini, canta Norma in tourn\u00e9e in Sicilia diretta dal maestro Alberto Veronesi.\nNel 2012 debutta al Teatro Carlo Felice di Genova nel ruolo di Laura Spoto in un'opera contemporanea di Marco Betta, \"Che fine ha fatto la piccola Irene?\", tratta da un romanzo di Andrea Camilleri, ed \u00e8 Turandot a Varna.\nNel 2013, per il bicentenario della nascita di Giuseppe Verdi, debutta in \"Traviata\", che riprende al Teatro romano di Benevento il 7 agosto: la recita \u00e8 stata registrata su DVD per la casa discografica Khicco Music.\nNel 2015,partecipa al video \"Non avr\u00f2 paura\" di Pino Marcucci, insieme a Roberto Cresca, Alessio Quaresima Escobar, Sharon Crisera, Andrea Raiti, distribuito in edicola con il Libro dedicato al Giuileo. \nNel 2016 incarna di nuovo il ruolo di Abigaille nel Nabucco di Giuseppe Verdi al Teatro Serpente aureo di Offida\nNel 2018 Torna al Festival Puccini con un concerto alla Villa Paolina di Viareggio e canta in una serata di beneficenza alla mostra evento HumaCoo organizzata alla Biblioteca Angelica. \nEsegue\nHabanera dalla Carmen di Georges Bizet \nLa seconda aria della Regina della notte dal Flauto magico di Mozart e Summertime da Porgy and Bess di George Gershwin.\nNel 2019 ritira il Premio alla Carriera \nAl Premio letterario citt\u00e0 di Cattolica Pegasus\nE canta Nessun dorma dalla Turandot di Giacomo Puccini. \nMaria Dragoni ha cantato fin dai primi anni di carriera nei principali teatri del mondo collaborando con i maggiori direttori e con registi di prestigio, coreografi e costumisti\nQuali Riccardo Muti, Carlo Maria Giulini, Lorin Maazel, Zubin Mehta, Pier Luigi Pizzi, Enrico Stinchelli, Liliana Cavani, \nRoberto De Simone, Dante Ferretti, Gabriella Pescucci.\nVocalit\u00e0 e personalit\u00e0 interpretativa.\nDotata di una voce potente ma morbida, duttile, agile, di straordinaria ampiezza ed estensione (dal re grave del contralto profondo al fa sovracuto tenuto) e sorretta da un'eccellente preparazione tecnica, si \u00e8 imposta come soprano drammatico d'agilit\u00e0 dallo stile misurato e aulico.\nPremi.\nMythos Opera Festival"}
{"id": "2282374", "revid": "599", "url": "https://it.wikipedia.org/wiki?curid=2282374", "title": "Marie Alfred Cornu", "text": ""}
{"id": "2282375", "revid": "1718925", "url": "https://it.wikipedia.org/wiki?curid=2282375", "title": "International Skating Union", "text": "L'International Skating Union (\"Unione internazionale di pattinaggio\", ISU) \u00e8 la federazione mondiale del pattinaggio su ghiaccio, sia di figura che velocit\u00e0 e short track. Attualmente ha sede a Losanna ed \u00e8 affiliata al Comitato Olimpico Internazionale. Nel 1994 ne \u00e8 diventato presidente Ottavio Cinquanta.\nStoria.\nL'International Skating Union fu fondata nel giugno 1892 a Scheveningen (Paesi Bassi), in un periodo di forte internazionalizzazione delle gare. Nel 1893 organizz\u00f2 i primi Campionati mondiali di pattinaggio di velocit\u00e0 (solo maschili) ad Amsterdam e i primi Campionati europei di pattinaggio di figura (solo maschili) a Berlino; nel 1896 i primi Campionati mondiali di pattinaggio di figura (solo maschili) a San Pietroburgo; nel 1906 i primi Campionati mondiali di pattinaggio di figura femminili a Davos; nel 1936 i primi Campionati mondiali di pattinaggio di velocit\u00e0 femminili a Stoccolma; nel 1978 i primi Campionati mondiali di short track (maschili e femminili) a Solihull.\nDiscipline.\nL'International Skating Union si occupa del pattinaggio di figura su ghiaccio, nelle sue varie specialit\u00e0 (pattinaggio artistico su ghiaccio - individuale, maschile e femminile, e a coppie -, danza su ghiaccio, pattinaggio sincronizzato), del pattinaggio di velocit\u00e0 e dello short track."}
{"id": "2282377", "revid": "1822741", "url": "https://it.wikipedia.org/wiki?curid=2282377", "title": "Pollachius pollachius", "text": "Pollachius pollachius, noto in italiano come pollack o Merluzzo giallo, \u00e8 un pesce d'acqua salata appartenente alla famiglia Gadidae (codice FAO: POL). \nLa specie non \u00e8 da confondersi con il \"Gadus chalcogrammus\", che ha un nome comune simile, cio\u00e8 pollack d'Alaska o merluzzo d'Alaska, n\u00e9 con il merluzzo carbonaro (\"Pollachius virens\"), che in inglese si dice \"pollock\".\nDistribuzione e habitat.\nQuesta specie \u00e8 presente nell'Oceano Atlantico nordorientale, dalla Norvegia settentrionale e l'Islanda fino alle coste portoghesi. Vive nei pressi di rocce e relitti, spesso anche in acque libere. Forma piccoli banchi (pi\u00f9 piccoli di \"Pollachius virens\"). Non supera i 100 metri di profondit\u00e0.\nDescrizione.\n\"P. pollachius\" \u00e8 molto simile al congenere merluzzo nero: presenta un muso appuntito ed \u00e8 abbastanza slanciato. Ha tre pinne dorsali, due pinne anali ed una pinna caudale tronca piuttosto sviluppata. Possiede una mandibola fortemente sporgente ed una linea laterale scura, ben visibile, con una brusca piega all'altezza delle pinne pettorali. La livrea presenta un colore bruno o bronzeo sul dorso e bianco madreperlaceo sul ventre. \nRaggiunge una lunghezza massima di 130 cm.\nRiproduzione.\nLa riproduzione avviene tra gennaio e maggio, ad una profondit\u00e0 di circa 100 m.\nAlimentazione.\n\u00c8 un pesce predatore e caccia principalmente altri pesci ed anche crostacei e cefalopodi.\nPesca.\nHa carni molli e non pregiate, inferiori a quelle del vero merluzzo, nonostante sia un pesce importante per la pesca commerciale: infatti si trova senza problemi nei supermercati occidentali quasi sempre congelato. \nSecondo fonti FAO, dal 2000 per almeno 5 anni, il pescato nella Unione Europea \u00e8 sempre stato superiore a 7000 tonnellate l'anno."}
{"id": "2282379", "revid": "1573940", "url": "https://it.wikipedia.org/wiki?curid=2282379", "title": "Chironomoidea", "text": "Chironomoidea \u00e8 una superfamiglia di insetti appartenente all'ordine dei Ditteri, sottordine Nematocera. Comprende specie simili alle comuni zanzare, ma da queste distinguibili per piccoli caratteri morfologici e per l'etologia degli adulti. Le larve sono acquatiche.\nSistematica e filogenesi.\nSulla base della classificazione proposta nel 1981 da Willi Hennig e nel 1989 da Wood &amp; Borkent, largamente condivisa, la superfamiglia si suddivide in quattro famiglie:\nQuesto inquadramento presuppone l'identificazione della superfamiglia in un clade monofiletico secondo il seguente schema:\nFonti pi\u00f9 recenti, prendendo in considerazione un maggiore numero di caratteri, hanno ipotizzano una filogenesi pi\u00f9 complessa ma non bene accertata: i Thaumaleidae si collocherebbero in un rango parallelo a quello dei restanti Culicomorpha, correlato o non ai Nymphomyiidae. Incerta sarebbe anche la ramificazione del clade Chironomidae+Ceratopogonidae+Simuliidae."}
{"id": "2282383", "revid": "1305772", "url": "https://it.wikipedia.org/wiki?curid=2282383", "title": "Cladonia sulphurina", "text": "Cladonia sulphurina (Michx.) Fr. (1831), \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino tardo \"sulphurinum\", composto da \"sulphur\" che significa \"zolfo\" e dal suffisso \"-inum\", in funzione di diminutivo, per il colore tendente al giallo che la contraddistingue.\nCaratteristiche fisiche.\nIl tallo primario \u00e8 di colore variabile dal verde a varie tonalit\u00e0 di giallo. I podezi sono di forma eretta, presentano rigonfiamenti irregolari, in senso longitudinale hanno varie scanalature e la loro estremit\u00e0 superiore \u00e8 frastagliata. A volte viene confusa, ad un esame superficiale, con C. deformis, di cui alcuni autori ritengono sia una forma.\nIl fotobionte \u00e8 principalmente un'alga verde delle Trentepohlia.\nHabitat.\nQuesta specie richiede un clima che va da circumboreale a subartico. Cresce in posti all'ombra su substrato organico, pi\u00f9 comune per\u00f2 su legni marcescenti e su ceppi di tronchi caduti. Predilige un pH del substrato molto acido o con valori intermedi fra molto acido e subneutrale. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie, presente in quasi tutti i continenti, \u00e8 da considerarsi pressoch\u00e9 cosmopolita, ed \u00e8 stata reperita nelle seguenti localit\u00e0: \nIn Italia \u00e8 presente, ma abbastanza rara, in tutto il Trentino-Alto Adige, nell'arco alpino piemontese, nella Lombardia settentrionale, nella parte nord-orientale del Veneto, nelle zone alpine friulane e in poche localit\u00e0 al confine fra Emilia-Romagna e Lombardia.\nTassonomia.\nQuesta specie va riferita alla sezione Cocciferae,; al 2008 non se ne conoscono forme, sottospecie e variet\u00e0."}
{"id": "2282384", "revid": "371890", "url": "https://it.wikipedia.org/wiki?curid=2282384", "title": "Paolo Cognetti", "text": "Ha vinto il Premio Strega 2017 col romanzo \"Le otto montagne\".\nBiografia.\nNato a Milano nel 1978, ha studiato matematica all'Universit\u00e0 degli Studi di Milano prima di cambiare strada e diplomarsi, nel 1999, alla \"Civica Scuola di Cinema\" di Milano. Nel decennio successivo si \u00e8 dedicato alla realizzazione di documentari a carattere sociale, politico e letterario.\nCome scrittore ha esordito nel 2003 con il racconto \"Fare ordine\", vincitore del Premio Subway-Letteratura e l'anno successivo all'interno dell'antologia \"La qualit\u00e0 dell'aria\", curata da Nicola Lagioia e Christian Raimo. Negli anni seguenti ha pubblicato tre raccolte di racconti: \"Manuale per ragazze di successo\" (2004), \"Una cosa piccola che sta per esplodere\" (2007) e \"Sofia si veste sempre di nero\" (2012). Del 2014 \u00e8 \"A pesca nelle pozze pi\u00f9 profonde\", una meditazione sull'arte di scrivere racconti ispirata ai maestri americani della forma breve come Ernest Hemingway, Raymond Carver, Grace Paley, Alice Munro.\nNel 2009 ha vinto il premio Lo Straniero, riconoscimento attribuito dalla rivista \"Lo Straniero\" diretta da Goffredo Fofi ad artisti, saggisti, operatori, iniziative culturali e sociali di particolare spessore e generosit\u00e0, con la seguente motivazione: \"Paolo Cognetti, milanese, \u00e8 tra i giovani scrittori italiani (ha da poco superato i trent'anni) uno dei pi\u00f9 attenti a sentire e narrare il disagio delle nuove generazioni e gli anni difficili dell'adolescenza di questi anni, di fronte a un contesto di incerta sostanza e di sicurezza precaria. \u00c8 anche autore di documentari e inchieste sulla giovane letteratura statunitense, ma sono le sue raccolte di racconti ad aver convinto del suo talento e del suo rigore, e della sua moralit\u00e0 di scrittore vero\".\nHa frequentato New York per diversi anni tra il 2004 e il 2016. Dopo una serie di documentari sulla letteratura americana (\"Scrivere/New York\", 2004) ha pubblicato nel 2010 \"New York \u00e8 una finestra senza tende\", seguito nel 2014 da \"Tutte le mie preghiere guardano verso ovest\", due guide personali alla citt\u00e0 di New York. Nel 2015 ha curato l'antologia \"New York Stories,\" una raccolta di racconti newyorkesi dei grandi scrittori del Novecento.\nL'altro luogo di Cognetti \u00e8 la montagna, in particolare la Valle d'Aosta, dove ha trascorso le estati d'infanzia ed \u00e8 tornato a vivere dopo i trent'anni. Dai suoi primi eremitaggi \u00e8 nato un diario, \"Il ragazzo selvatico\", del 2013. Nel 2016 \u00e8 uscito il suo primo romanzo: \"Le otto montagne\", venduto in 30 paesi ancor prima della pubblicazione, con il quale si \u00e8 aggiudicato il Premio Strega 2017, il Prix M\u00e9dicis \u00e9tranger, l'English Pen Translates Award, il Premio Itas e il Grand Prize del Banff Mountain Book Competition. Nel 2018 ha pubblicato \"Senza mai arrivare in cima,\" racconto di viaggio basato sulla sua esperienza nelle montagne dell'Himalaya, e nel 2021 il romanzo \"La felicit\u00e0 del lupo\", che sancisce la svolta \"ad alta quota\" della narrativa di Cognetti. Lo stesso anno, proseguendo il racconto dei propri maestri letterari, ha curato per Ponte alle Grazie \"L'Antonia. Poesie, lettere e fotografie di Antonia Pozzi scelte e raccontate da Paolo Cognetti.\"\nDal 2017 ha organizzato, con l'associazione culturale Gli urogalli, tre edizioni (2017-2018-2019) de \"Il richiamo della foresta\", festival di arte, libri e musica in montagna, intorno al terzo fine settimana di luglio, a a Estoul, la frazione di Brusson (Aosta) dove abita. Sempre a Estoul ha costruito e gestisce un rifugio culturale."}
{"id": "2282386", "revid": "124583698", "url": "https://it.wikipedia.org/wiki?curid=2282386", "title": "Maupihaa", "text": "Maupihaa (chiamata anche Mopelia) \u00e8 un atollo facente parte dell'arcipelago delle Isole della Societ\u00e0, precisamente nel gruppo delle Isole Sottovento, nell'Oceano Pacifico. Amministrativamente \u00e8 ricompresa nel comune di Maupiti, a propria volta appartenente al dipartimento d'Oltremare delle Isole Sottovento, nella Collettivit\u00e0 d'Oltremare della Polinesia francese.\nMaupihaa presenta la classica conformazione degli atolli, essendo costituita da un anello di barriera corallina, da cui affiorano, ad est e in minima parte a ovest, sottili \"motu\" (lingue di terra) di pochi metri di larghezza, ricoperti da una lussureggiante vegetazione di palme da cocco.\nCome la vicina Manuae, Maupihaa fu visitata per la prima volta da un europeo nel 1767, quando vi attracc\u00f2 l'esploratore inglese Samuel Wallis.\nLa presenza umana sull'isola \u00e8 comunque molto antica, essendovi presenti \"marae\" polinesiani.\nAttualmente la popolazione \u00e8 molto ridotta, circa 15 persone, tutte dedite alla raccolta delle perle, data l'abbondanza di ostriche nella laguna, e di copra. Inesistente \u00e8 invece il turismo, a causa della totale mancanza di strutture turistiche a Maupihaa. Problematica per i locali \u00e8 la mancanza anche di strutture medico-sanitarie: in caso di urgenza, l'unico rimedio \u00e8 il trasporto mediante idrovolante all'ospedale di Tahiti, dopo circa 2 ore di trasvolata."}
{"id": "2282387", "revid": "22761782", "url": "https://it.wikipedia.org/wiki?curid=2282387", "title": "Carati", "text": ""}
{"id": "2282391", "revid": "124583712", "url": "https://it.wikipedia.org/wiki?curid=2282391", "title": "Motu One (Isole della Societ\u00e0)", "text": "Motu One (chiamata anche Bellingshausen) \u00e8 un atollo facente parte dell'arcipelago delle Isole della Societ\u00e0, precisamente nel gruppo delle Isole Sottovento, nell'Oceano Pacifico. Amministrativamente \u00e8 ricompreso nel comune di Maupiti, a propria volta appartenente al dipartimento d'Oltremare delle Isole Sottovento, nella Collettivit\u00e0 d'Oltremare della Polinesia francese.\nMotu One sorge assai lontano dalle altre Isole Sottovento: la pi\u00f9 vicina, Manuae, \u00e8 a oltre 70\u00a0km a sud, mentre Tahiti si trova a circa 550\u00a0km a nord-ovest.\nL'atollo presenta la classica forma ad anello, con una barriera corallina che circonda una laguna interna e che emerge a ovest, a nord e a est sotto forma di sottili \"motu\" di sabbia. In effetti il nome \"Motu One\" (con quest'ultima parola che non va letta come il numero \"uno\" in inglese) in lingua tahitiana significa \"isola di sabbia\".\nMotu One \u00e8 anche chiamata Bellingshausen, in quanto lo scopritore europeo dell'atollo, il tedesco (ma al servizio della Russia) Otto von Kotzebue, la ribattezz\u00f2 cos\u00ec in onore dell'esploratore russo Fabian Gottlieb von Bellingshausen.\nMotu One \u00e8 ricoperta da una lussureggiante vegetazione di palme da cocco e, grazie alla mancanza di insediamenti umani, si \u00e8 perfettamente conservata quale habitat naturale per numerose specie di uccelli marini, specie ittiche e, in particolar modo, tartarughe verdi."}
{"id": "2282392", "revid": "22761925", "url": "https://it.wikipedia.org/wiki?curid=2282392", "title": "Travestiti", "text": ""}
{"id": "2282401", "revid": "1573940", "url": "https://it.wikipedia.org/wiki?curid=2282401", "title": "Tata Consultancy Services", "text": "Tata Consultancy Services Limited (TCS) \u00e8 una societ\u00e0 indiana specializzata nella produzione di programmi per elaboratori elettronici, oltre che nella fornitura di servizi informatici e di consulenza. La societ\u00e0 \u00e8 il pi\u00f9 grande fornitore indiano di servizi informatici.\nTCS \u00e8 parte del gigante economico indiano \"Tata Group\" che ha interessi in molti campi come l'energia, le telecomunicazioni, i servizi finanziari, la chimica, oltre che la costruzione di autoveicoli ed autocarri."}
{"id": "2282402", "revid": "1543377", "url": "https://it.wikipedia.org/wiki?curid=2282402", "title": "Cladonia bacillaris", "text": "Cladonia bacillaris (Ach.) Nyl. (1866), \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino tardo \"bacillaris\", termine derivato da \"bacillum\" che significa \"bastoncino, verga\", per la forma che assume di frequente.\nCaratteristiche fisiche.\nIl tallo primario \u00e8 di colore verde tendente al rossiccio. I podezi sono di forma appuntita, vagamente conoidali, alti fino a 5 centimetri, di colore grigio; hanno soredi di consistenza farinosa e normalmente non hanno apoteci. Spesso viene confusa con C. macilenta, di cui molti autori ritengono che la C. bacillaris sia un sinonimo. Proprio la mancanza di apotecio ne rende ardua l'identificazione.\nIl fotobionte \u00e8 principalmente un'alga verde delle Trentepohlia.\nHabitat.\nPreferisce climi che vanno dal moderato fresco al montano medio-alto. Attecchisce su substrati organici diversi: dai tronchi d'albero caduti al suolo, ceppaie, legno imputridito e nelle vecchie piantagioni di aghifoglie. Predilige un pH del substrato molto acido o con valori intermedi fra molto acido e subneutrale. Il bisogno di umidit\u00e0 varia da igrofitico a mesofitico.\nLocalit\u00e0 di ritrovamento.\nLa specie, da considerarsi cosmopolita, \u00e8 stata reperita nelle seguenti localit\u00e0: Germania (Renania-Palatinato, Amburgo, Renania Settentrionale-Vestfalia, Meclemburgo, Bassa Sassonia, Sassonia, Turingia); USA (Florida, Delaware, Alabama, Connecticut, Distretto di Columbia, Indiana, Iowa, Louisiana, Nuovo Messico, Maine, Maryland, Mississippi, Missouri, New York (stato), Pennsylvania, Ohio, Rhode Island, Wisconsin, Virginia Occidentale); Canada (Ontario, Nuovo Brunswick, Columbia Britannica); Spagna (Castiglia e Le\u00f3n, Cantabria, Madrid); Austria (Alta Austria, Stiria); Brasile (Paran\u00e1, Rio Grande do Sul); Cina (Mongolia interna, Jilin, Hubei, Xinjiang); India (Tamil Nadu); Australia (Australia Occidentale, Nuovo Galles del Sud); Albania, Argentina, Bhutan, Cile, Colombia, Corea del Sud, Costa Rica, Danimarca, Estonia, Etiopia, Finlandia, Giappone, Gran Bretagna, Guyana, Hawaii, Hong Kong, Irlanda, Islanda, Isole Azzorre, Isole Canarie, Isole del Principe Edoardo, Kenya, Lituania, Madagascar, Madera, Malaysia, Marocco, Mongolia, Norvegia, Nuova Zelanda, Paesi Bassi, Panama, Papua Nuova Guinea, Polonia, Portogallo, R\u00e9union, Repubblica Ceca, Romania, Serbia, Svezia, Sudafrica, Taiwan, Tanzania, Tristan da Cunha, Turchia, Uganda, Ungheria, Uruguay, Venezuela.\nIn Italia \u00e8 presente in molte regioni: abbastanza comune in Trentino-Alto Adige, Valle d'Aosta, Lombardia settentrionale, Veneto settentrionale; rara in Liguria, Emilia-Romagna, Friuli, Toscana, Marche e Abruzzo; abbastanza rara in Campania, Calabria, Sicilia e Sardegna.\nTassonomia.\nVari autori la ritengono un sinonimo di C. macilenta.\nQuesta specie va riferita alla sezione Cocciferae, e presenta le seguenti forme, sottospecie e variet\u00e0: (al 2008)"}
{"id": "2282403", "revid": "380453", "url": "https://it.wikipedia.org/wiki?curid=2282403", "title": "Pallavolo femminile ai XIV Giochi panamericani", "text": "Il XIII campionato di pallavolo femminile ai Giochi panamericani si \u00e8 svolto dal 4 al 14 agosto 2003 a Santo Domingo, nella Repubblica Dominicana, durante i XIV Giochi panamericani. Al torneo hanno partecipato 8 squadre nazionali nordamericane e sudamericane e la vittoria finale \u00e8 andata par la prima volta alla Repubblica Dominicana.\nPodio.\nCampione.\nRepubblica Dominicana(Primo titolo)\nSecondo posto.\nCuba\nTerzo posto.\nStati Uniti"}
{"id": "2282404", "revid": "729019", "url": "https://it.wikipedia.org/wiki?curid=2282404", "title": "Alib\u00e1nfa", "text": "Alib\u00e1nfa \u00e8 un comune dell'Ungheria di 480 abitanti (dati 2001). \u00c8 situato nella provincia di Zala."}
{"id": "2282407", "revid": "729019", "url": "https://it.wikipedia.org/wiki?curid=2282407", "title": "Alm\u00e1sh\u00e1za", "text": "Alm\u00e1sh\u00e1za \u00e8 un comune dell'Ungheria di 57 abitanti (dati 2001). \u00c8 situato nella provincia di Zala."}
{"id": "2282411", "revid": "110157", "url": "https://it.wikipedia.org/wiki?curid=2282411", "title": "Als\u00f3nemesap\u00e1ti", "text": "Als\u00f3nemesap\u00e1ti \u00e8 un comune dell'Ungheria di 751 abitanti (dati 2001). \u00c8 situato nella provincia di Zala."}
{"id": "2282413", "revid": "15756", "url": "https://it.wikipedia.org/wiki?curid=2282413", "title": "Dopo l'architettura moderna", "text": "Dopo l'architettura moderna \u00e8 un saggio di storia dell'architettura di Paolo Portoghesi, edito dalla casa editrice Laterza, nella collana \"Biblioteca di Cultura Moderna\".\nCaratteristiche.\nIl volume (291 pagine + numerose tavole), descrive le caratteristiche dell'architettura \"post-moderna\", vale a dire quella sviluppatasi negli anni Settanta in tutto il mondo, come reazione allo \"Stile internazionale\" ed al \"Movimento Moderno\".\nIl saggio passa quindi in rassegna, con ampia documentazione critica, la produzione di architetti quali Robert Venturi, Charles Moore, Ricardo Bofill, Aldo Rossi e i Five Architects.\nStruttura.\nL'opera \u00e8 suddivisa nei seguenti nove capitoli:\nSeguono una bibliografia ed un indice dei nomi."}
{"id": "2282415", "revid": "767487", "url": "https://it.wikipedia.org/wiki?curid=2282415", "title": "Als\u00f3p\u00e1hok", "text": "Als\u00f3p\u00e1hok \u00e8 un comune dell'Ungheria di 1.254 abitanti (dati 2001). \u00c8 situato nella provincia di Zala."}
{"id": "2282418", "revid": "810736", "url": "https://it.wikipedia.org/wiki?curid=2282418", "title": "I sette messaggeri", "text": "I sette messaggeri \u00e8 la prima raccolta di racconti di Dino Buzzati, pubblicata nel 1942. Parte di questi racconti sono stati poi raccolti in \"Sessanta racconti\" e ne \"La boutique del mistero\".\nRacconti.\nLa pubblicazione dei primi due romanzi giovanili di Buzzati, \"B\u00e0rnabo delle montagne\" e \"Il segreto del Bosco Vecchio\", non avevano riscosso grande successo ma, grazie alla fama ottenuta con \"Il deserto dei Tartari\" nel 1940, \"I sette messaggeri\" riscosse subito un gran successo di pubblico e di critica.\nIn questa raccolta, che prende il nome dal racconto omonimo, compaiono alcuni racconti fondamentali di Buzzati tra cui \"L'uccisione del drago\", opera centrale nella poetica dell'autore, una delle poche a essere collocata temporalmente nel 1902, anno inteso da Buzzati come spartiacque tra l'era moderna e il passato mitologico. La raccolta contiene inoltre \"Sette piani\", forse il racconto pi\u00f9 famoso di Buzzati.\n\"I sette messaggeri\".\nIl racconto che d\u00e0 il titolo alla raccolta \u00e8 stato pubblicato per la prima volta il 1\u00ba giugno del 1939 sul numero 6 anno XXXIX della rivista \"La Lettura\", supplemento letterario del \"Corriere della Sera\", successivamente incluso nelle raccolte \"I sette messaggeri\" del 1942, \"Sessanta racconti\" del 1958 e \"La boutique del mistero\" del 1968.\nIn un regno immaginario, il figlio del re decide di raggiungere il confine del regno, portando con s\u00e9 sette messaggeri per mantenersi in contatto con la sua citt\u00e0 natale. A causa della distanza crescente, i messaggeri impiegano sempre pi\u00f9 tempo per raggiungere la citt\u00e0 e tornare con lettere e notizie, tanto che, quando queste raggiungono il principe, otto anni dalla sua partenza, sono ormai sgualcite e passate. Il confine del regno sembra irraggiungibile e il principe, quando la distanza \u00e8 ormai tale da non consentirgli di ricevere pi\u00f9 una risposta da vivo, decide di mandare l'ultimo messaggero verso casa e gli altri davanti a s\u00e9, preso dal desiderio di conoscere in anticipo ci\u00f2 che gli si prospetter\u00e0 davanti piuttosto che ricevere notizie da casa, luogo che oramai gli \u00e8 estraneo.\n\"L'assalto al grande convoglio\".\nIl racconto \u00e8 stato pubblicato per la prima volta il 29 febbraio del 1936, firmato dall'autore come \"Dino Buzzati Traverso\", sul numero 1-2 anno XVII del periodico \"Il Convegno\". Successivamente l'opera \u00e8 stata inclusa nelle raccolte \"I sette messaggeri\", \"Sessanta racconti\" e \"La boutique del mistero\".\nGaspare Planetta, il temuto capo di una banda di briganti viene arrestato. Quando tre anni dopo esce di prigione, a quarantotto anni, \u00e8 stanco e ammalato: \u00e8 invecchiato tanto da non essere riconosciuto dai suoi ex compagni quando ritorna al covo sulle montagne. Il suo posto \u00e8 stato preso da Andrea che lo tratta con sprezzanza anche quando realizza chi ha davanti. Gaspare capisce che non \u00e8 pi\u00f9 il benvenuto e si allontana dal gruppo ritirandosi a vivere in solitudine sul Monte Fumo. Un giorno al suo rifugio sulle montagne arriva un giovane, Pietro, che chiede notizie dei briganti con i quali vuole unirsi, in cerca d'avventura. Gaspare si presenta come se fosse ancora il capo della banda e lo prende a vivere con s\u00e9, con la promessa di accoglierlo nella banda e farlo partecipare a un grosso colpo non appena possibile. Passa il tempo e la promessa non viene mantenuta: ogni giorno, con varie scuse, Gaspare rinvia il progetto del giovane fino a quando Pietro non capisce che l'anziano uomo non ha pi\u00f9 nulla a che vedere con il temuto capo brigante noto alle cronache. Gaspare, in un moto di orgoglio, afferma che la mattina dopo avrebbe attaccato il \"grande convoglio\" che tutti gli anni nello stesso giorno, trasportando i proventi delle tasse, transitava per la valle scortato da ingenti truppe. Pietro non crede alle intenzioni del vecchio fino a quando, la mattina dopo, non lo trova appostato nella macchia in attesa del convoglio. Gaspare tenta di allontanare il giovane, certo dell'insuccesso del suo piano ma il ragazzo gli rimane vicino. Entrambi vengono immediatamente colpiti da due guardie di scorta al convoglio. Prima di morire i due vengono raggiunti dai fantasmi di famosi briganti morti che silenziosi li accolgono nel loro gruppo. Pietro si unisce a loro cavalcando l'unico cavallo, anch'esso un fantasma, disponibile. I gendarmi, stupiti, assistono alla scena e tributano un saluto di rispetto a Gaspare che, fischiettando, si allontana a piedi.\n\"Sette piani\".\nIl racconto \u00e8 stato pubblicato per la prima volta il 1\u00ba marzo del 1937 sul numero 3 anno XXXVII della rivista \"La Lettura\" con il titolo \"I sette piani\", quindi parzialmente revisionato e raccolto nell'antologia \"I sette messaggeri\". Successivamente viene incluso nella raccolta \"Sessanta racconti\", con una riscrittura maggiormente fedele alla prima edizione de \"La Lettura\" e ne \"La boutique del mistero\".\nL'avvocato Giuseppe Corte si reca in ospedale per risolvere un piccolo fastidio di cui \u00e8 affetto. Viene sistemato al settimo ed ultimo piano della struttura, quello in cui vengono curati i casi meno gravi, mentre ai piani pi\u00f9 bassi vengono in progressione trattati gli ammalati pi\u00f9 gravi. Le cure non sembrano avere effetto mentre una serie di inconvenienti fanno s\u00ec che debba essere man mano trasferito ai piani inferiori. I medici tentano di tranquillizzarlo sul fatto che gli spostamenti non dipendano da un peggioramento della sua salute ma solo da cause contingenti; l'uomo dal canto suo, impotente, tenta di convincere i medici a riportarlo ai piani superiori, senza risultato. Alfine, l'ultimo spostamento lo porta al primo piano e qui Giuseppe vedr\u00e0 chiudersi le persiane delle finestre della sua stanza e con esse tramontare le speranze di guarigione.\n\"Ombra del sud\".\nIl racconto \u00e8 stato pubblicato per la prima volta il 2 luglio del 1939 sul quotidiano il \"Corriere della Sera\" con il titolo \"Messaggero del Sud\", successivamente ripubblicato nelle antologie \"I sette messaggeri\" e \"Sessanta racconti\". Nella prima edizione del racconto una breve introduzione colloca le vicende in Etiopia, ad Harar, quindi fa parte delle opere di Buzzati ideate durante il suo soggiorno in Africa, durante il quale era corrispondente per \"il Corriere\". Il tema trattato ricorda molto da vicino il racconto di Edgar Allan Poe \"L'uomo della folla\" (\"The Man of the Crowd\", 1840).\nIl narratore, durante una crociera in Africa, a Porto Said vede un uomo coperto da una palandrana bianca camminare con andatura caracollante. Allontanatosi a bordo di un'auto, lo incontra nuovamente e inaspettatamente a chilometri di distanza: l'uomo si dilegua presto tra i vicoli. Un nuovo incontro avviene a Massaua: nonostante lo additi ai suoi accompagnatori, nessuno lo vede. Inizialmente gli incontri inquietano il narratore ma ben presto, nel prosieguo del viaggio, si scopre impaziente e speranzoso di rincontrare quella figura sfuggevole attribuendogli la funzione di accompagnatore verso misteriose e grandi avventure.\n\"Eppure battono alla porta\".\nIl racconto \u00e8 stato pubblicato per la prima volta nel settembre del 1937 sul numero 9 anno XL della rivista \"La Lettura\" e successivamente pubblicato nelle raccolte \"I sette messaggeri\", \"Sessanta racconti\" e \"La boutique del mistero\".\nAl racconto si liberamente ispirato il regista Antonio Margheriti per il suo film horror-erotico del 1969 \"Contronatura\" (\"Schreie in der Nacht\").\nIn una notte di pioggia, Maria Gron torna a casa, dove l'aspettano la famiglia e il dottor Martora, medico e vecchio amico di famiglia. La figlia Giorgina le racconta di aver visto due contadini portar via due cani di pietra che erano sempre stati nel parco della famiglia. Mentre i presenti discutono di ci\u00f2, arriva il giovane Massigher, che la signora Gron non ha in simpatia, il quale cerca di avvisare la famiglia di un pericolo legato all'ingrossamento del fiume, dovuto alla pioggia torrenziale, ma la signora Gron non vuol sentir parlare del fiume e continua a cambiare discorso. Mentre la famiglia e gli ospiti giocano a carte, si sentono dei rumori che sembrano provenire dalle fondamenta della casa, ma Maria Gron li attribuisce al temporale. Il fattore Antonio si presenta alla porta, preoccupato dall'avvicinarsi dell'acqua, che intanto ha invaso la zona fino ad allagarla, ma la famiglia ignora il suo avvertimento.\nInfine l'acqua giunge fino alla casa ed entra da una finestra aperta, ma Maria rifiuta di lasciare la casa con tutti i suoi averi e tutti restano in attesa di quello che accadr\u00e0 molto ansiosi. All'improvviso qualcuno bussa alla porta.\n\"Eleganza militare\".\nIl racconto evidenzia i valori eroici che si esprimono non solo nei gesti eclatanti ma anche e soprattutto nel percorso di mutazione interiore.\nIl reggimento coloniale \u00e8 in marcia da diciassette giorni. Alla partenza i soldati e i loro comandanti sono equipaggiati con armi e divise nuove di zecca ma il loro comportamento poco marziale stona con l'eleganza delle attrezzature. Man mano che le truppe avanzano tra il fango e i terreni impervi le loro divise si consumano e il loro aspetto si abbrutisce mentre il loro portamento si fa sempre pi\u00f9 marziale e fiero. Il narratore, al momento della partenza ha visto un bianco cavallo scosso imbizzarrito e ha interpretato l'incontro come un presagio infausto. La marcia prosegue nel deserto verso oriente e, anche sotto gli attacchi nemici, i soldati mantengono il fiero aspetto che li rende, agli occhi del narratore, magnifici.\n\"Temporale sul fiume\".\nPer anni su di un fiume si sono recati a pescare tutte le settimane una coppia di pescatori: un padre accompagnato dal figlio. Man mano che il tempo passa al padre si \u00e8 sostituito il figlio e al figlio il nipote e cos\u00ec via per lunghissimo tempo. Un giorno sul fiume arriva solo l'anziano padre. La selva ai bordi del fiume, dotata di raziocinio, si interroga sui motivi per cui il pescatore oggi \u00e8 solo. Giunge un temporale ma il pescatore, seppure bagnato dalla pioggia rimane preoccupantemente immobile.\n\"L'uomo che si dava arie\".\nAntonio Deroz, di carattere dimesso e umile, lavora come medico in prova in un ospedale coloniale. Improvvisamente, senza motivo, inizia a mostrarsi scostante, poco collaborativo e apatico, anche nei confronti dei suoi superiori, tra cui il parassitologo professor Dominici; quest'ultimo, alla notizia che Deroz \u00e8 stato incaricato da superiori autorit\u00e0 di lasciare l'impiego nell'ospedale per una non bene precisata missione, si dimostra scettico e irritato per quella che giudica una fandonia inventata dal sottoposto. Deroz continua a sostenere di dover partire in missione ma si presenta sempre pi\u00f9 debole e spossato, non curandosi pi\u00f9 degli obblighi del lavoro. Dominici irritato ma incuriosito, la vigilia della presunta partenza di Deroz, si reca di notte a casa di questi e lo scopre non in procinto di partire ma accasciato sulla poltrona, come ubriaco. Tuttavia nel contempo vede lo stesso Deroz diafano e spettrale, uscire di casa e incamminarsi per il preannunciato viaggio.\n\"Il memoriale\".\nIl contadino Teodoro Berti, licenziato dal conte Andrea Petrojanni, acquista a Pradolo un podere di propriet\u00e0 del Nobile. Quello che doveva essere un riscatto sociale, diventa invece un motivo di esclusione dalla comunit\u00e0 locale; il conte Petrojanni, fomentato dalla perfida moglie, fa intorno alla famiglia Berti terra bruciata emarginandola. Il disagio dei Berti si trasforma in paura allorquando gli viene notificato che la guardiania del passaggio a livello, che separa il loro podere dalla propriet\u00e0 del Conte, sar\u00e0 ben presto sospesa dalle Ferrovie e che essi stessi se ne dovranno fare carico, insieme al Conte. Il problema \u00e8 grave, visto che pesanti rischi penali e civili possono derivare dalla mancata sorveglianza degli attraversamenti e che un accordo con i Petroianni, vista la loro alterigia, appare improbabile. Risulta anche impossibile ricorrere alla mediazione dei notabili del Paese, a causa dell'ostracismo cui la famiglia Berti \u00e8 stata sottoposta. Vista la situazione il giovane figlio disabile di Teodoro, il diciassettenne Pietro, si propone di studiare il problema e di preparare un memoriale da presentare al Conte con una proposta condivisibile.\nInizialmente al lavoro di Pietro non viene dato il giusto credito ma col passare del tempo, il memoriale del giovane inizia a essere visto come l'unica soluzione al problema e ad assumere importanza tanto che, dopo un anno e mezzo, quando il lavoro di Pietro sembra essere finito, la notizia che il passaggio a livello sar\u00e0 s\u00ec dismesso, ma la stessa sorte seguir\u00e0 la linea ferroviaria, la famiglia Berti si dispiace dell'inutilit\u00e0 del memoriale e suggerisce al responsabile della ferrovia di ritardare la diffusione della notizia per dare comunque modo a Pietro di presentare il memoriale al Conte. Il memoriale appare cos\u00ec ben scritto che il responsabile della ferrovia accetta permettendo cos\u00ec l'inoltro della proposta ai Petrojanni. I Berti vedono nel memoriale una possibilit\u00e0 di riscatto e quando la risposta da parte del Conte non arriva, tutti sono presi dallo sconforto soprattutto Pietro che si ammala. Finalmente un giorno il Conte manda a chiamare Pietro per un colloquio ma la malattia non gli permette di muoversi da casa e chiedono al nobile di volersi degnare di raggiungere il ragazzo a casa. Questa possibilit\u00e0 appare remota, vista l'arroganza della famiglia rivale ma un giorno giunge notizia che il Conte \u00e8 uscito dalla villa con la sua carrozza. Tuttavia nessuno sa se il veicolo si diriger\u00e0 verso il podere dei Berti o verso la citt\u00e0.\n\"C\u00e8vere\".\nIl narratore \u00e8 in Africa ed \u00e8 giunto a Naer invitato dalla \"Viceresidenza\" per una partita a \"ponte\", un gioco di carte. Il narratore \u00e8 venuto a conoscenza della leggenda di C\u00e8vere, una sorta di Caronte nero che, ogni sette anni, risale il fiume con una piroga per raccogliere a bordo le anime dei morti e portarle nell'oltretomba, la \"terra dei grandi fiumi\". Mentre aspetta che si faccia l'ora fissata per l'appuntamento di gioco, riflette sulla storia e, inaspettatamente si imbatte proprio nella piroga di C\u00e8vere. Il misterioso uomo \u00e8 gigantesco, bellissimo nell'aspetto, con il volto coperto da una luminescente maschera. La piroga si riempie di anime e inizia a riscendere il fiume. C\u00e8vere si volta verso il narratore, invitandolo con lo sguardo a salire a bordo. L'uomo non ne ha il coraggio e preferisce rinunciare, rimpiangendo comunque l'opportunit\u00e0 persa e maledicendo la sua vilt\u00e0.\nDurante la partita, nonostante abbia pescato ottime carte, il narratore passa la mano, rinunciando alla vittoria.\n\"Il mantello\".\nIl racconto \u00e8 stato pubblicato per la prima volta il 14 luglio del 1940 sul quotidiano il \"Corriere della Sera\", successivamente ripubblicato nelle antologie \"I sette messaggeri\", \"Sessanta racconti\" e \"La boutique del mistero\".\nGiovanni, vent'anni, ritorna dalla guerra. Si presenta a casa dalla madre e dai due fratellini piccoli un pomeriggio di marzo. \u00c8 pallido e stanco, ma afferma di non potersi trattenere molto. Alle proteste preoccupate della madre, risponde che un amico lo sta aspettando fuori per proseguire il viaggio; non vuole aggiungere altro. Tenta di tranquillizzare la madre che si dimostra inquieta per lo strano comportamento del figlio che non vuole trattenersi e non vuole togliersi il mantello. Giovanni saluta con affetto i parenti e sta per uscire quando uno dei due fratellini solleva un lembo del mantello che Giovanni serrava intorno al corpo, rivelando il corpo sporco di sangue. Giovanni si congeda raggiungendo il misterioso compagno che lo attendeva nel cortile e con il quale si allontana in sella a due cavalli.\n\"L'uccisione del drago\".\nIl racconto \u00e8 stato pubblicato per la prima volta il 3 giugno 1939 sul settimanale \"Oggi\", firmato dall'autore con lo pseudonimo di \"Giovanni Drogo\", successivamente nelle raccolte \"I sette messaggeri\"e \"Sessanta racconti\". La versione pubblicata ne \"I sette messaggeri\", contiene alcuni brani non presenti nella versione del settimanale \"Oggi\", probabilmente eliminati per esigenze di spazio.\nNel maggio del 1903 il contadino Giosu\u00e8 Longo racconta di aver visto un drago sulle montagne.&lt;br&gt;\nAllertato dalla notizia, il conte Martino Gerol decide di andare a controllare, radunando una scorta di numerosi cacciatori pronti ad uccidere la bestia qualora esistesse davvero; non tutti i partecipanti alla spedizione, infatti, sono convinti che il mostro sia reale, giudicandolo una fandonia frutto della fantasia del contadino. Partiti alla ricerca del drago, fanno una prima sosta dal dottor Taddei, vecchia conoscenza del conte che lo mette in guardia sulla pericolosit\u00e0 dell'animale che si dice sia capace di soffiare un fumo venefico. Il gruppo, scettico, si congeda dal dottore ritenendo i suoi racconti inattendibili. Ripreso il cammino incontrano un giovane che porta una capra morta sulle spalle. Ogni giorno, infatti, un giovane del paese deve portare una capra al drago. Il conte Gerol costringe il giovane a vendergli la capra cos\u00ec da poterla usare come esca per il drago, tanto da far tornare il giovane indietro al paese a prenderne una nuova.\nNel frattempo, Gerol e la sua assortita compagnia tra cui il tassidermista Fusti, il governatore della provincia Quinto Andronico con la sua bella moglie Maria, il naturalista professor Inghirami e lo stesso Giosu\u00e8 Longo, grazie all'esca, riescono ad attirare il drago fuori dalla tana, per cibarsi della capra. Il drago, che Inghirami \u00e8 convinto sia un ceratosaurus sopravvissuto all'estinzione, viene quindi bersagliato di pietre e con le armi da fuoco dai cacciatori e da Gerol. Nonostante gravemente ferito, il drago continua immotivatamente a rimanere in silenzio, senza emettere suoni. Solo quando, moribondo, sar\u00e0 raggiunto dai suoi due cuccioli, che verranno celermente e facilmente uccisi a bastonate dal conte, emetter\u00e0 un assordante urlo di dolore. Il drago aveva infatti represso a lungo il suo ruggito per tutelare i figli, senza attirare la loro attenzione e lasciandoli al sicuro nascosti nella grotta. I gemiti di dolore non sono dovuti solo alle ferite fisiche, ma sono anche un lamento lacerante davanti allo spettacolo dei cuccioli trucidati.\nGli uomini, inizialmente forti e spavaldi perch\u00e9 eccitati dalla paura mista al senso di superiorit\u00e0 nei confronti dell'animale, assistono alla passione della belva immobili, finch\u00e9 un senso di terrore, repulsione e infine pena per le proprie azioni indecenti non li assale. All'urlo terribile dell'animale non risponde nessuno, ma dal corpo inizia a fuoriuscire un lieve fumo che viene inalato dal conte Gerol, facendolo ammalare e presumibilmente uccidendolo.\n\"Una cosa che comincia per elle\".\nIl racconto \u00e8 stato pubblicato per la prima volta il 1\u00ba gennaio del 1939 sul numero 1 anno XXXIX della rivista letteraria \"La Lettura\", in seguito nelle antologie \"I sette messaggeri\" e \"Sessanta racconti\".\nCristoforo Schroder, mercante di legnami, un giorno si sent\u00ec poco bene, cos\u00ec chiam\u00f2 il suo medico di fiducia, il Dottor Lugosi. Schroder escluse che ci fosse qualcosa di grave, tanto che il giorno seguente si sent\u00ec molto meglio e, quando il dottore torn\u00f2 a fargli visita, disse che poteva anche andarsene subito. Il medico era, per\u00f2, tornato con un amico che prese a fare al mercante numerose domande riguardo a un fatto avvenuto tre mesi prima. Schroder, non capendo lo scopo dell'interrogatorio, si innervos\u00ec molto. A questo punto, l'amico del dottore, rivelatosi poi l'alcade del paese, gli raccont\u00f2 cosa aveva visto tre mesi prima. Spieg\u00f2 che l'uomo che l'aveva aiutato a spingere la carrozza era un lebbroso, di conseguenza anche Schroder si era ammalato di lebbra. Costretto sotto la minaccia di una pistola, lasci\u00f2 tutti i suoi averi, di cui carrozza e cavallo erano gi\u00e0 stati bruciati, e usc\u00ec dal regno per sempre con addosso solo una mantella e una giacca, oltre alla campana che avrebbe segnalato il passaggio di un lebbroso.\n\"Il dolore notturno\".\nGiovanni Morro, ventenne, vive con il fratello Carlo di quindici anni. Carlo si ammala e una sera, mentre il fratello lo sta vegliando, vaneggiando afferma che dalla porta lasciata aperta si sia introdotto in casa un estraneo. Giovanni cerca di tranquillizzare il fratello ma, accogliendo le insistenze del fratello, va a controllare l'uscio trovandolo aperto. Sul pianerottolo sta sostando un inquietante uomo vestito di nero che, senza invito, entra in casa dirigendosi in camera di Carlo senza che Giovanni tenti di fermarlo. L'estraneo va a sedersi accanto al letto dell'ammalato e cos\u00ec fa per i successivi giorni. Ogni volta si presenta verso sera e con comportamenti strani si rivolge ossessivamente a Carlo che \u00e8 sempre pi\u00f9 febbricitante: una volta da una cartella tira fuori strani disegni che mostra al giovane, un'altra volta ossessiona e tiene sveglio Carlo con una litania. I due fratelli non si oppongono mai all'intrusione, sebbene temano ogni volta l'arrivo dell'uomo, certi che le visite siano foriere di un tragico epilogo della malattia del quindicenne. Una sera, contrariamente alla regola, l'uomo si ferma all'ingresso, addormentandosi sul divano. Carlo e Giovannii attendono timorosi che egli entri in camera come ogni notte fino a che, all'alba, Giovanni e un guarito Carlo scoprono, con gioia e rinnovata fiducia nel futuro, che lo sconosciuto \u00e8 scomparso.\n\"Notizie false\".\nDi ritorno dalla battaglia, un reggimento si attenda nei pressi del paese di Antioco. Il colonnello comandante, conte Sergio-Giovanni, si sta riposando quando viene raggiunto dal podest\u00e0 di San Giorgio, un paese a due giorni di cammino dall'accampamento. L'anziano uomo, di nome Gaspare Nelius, ha appreso la notizia della fine della guerra e, sapendo che nel reggimento vi sono alcuni soldati originari del suo Paese, dimostratisi eroici in battaglia, chiede al colonnello di accordargli una licenza di alcuni giorni per permettergli di tornare a San Giorgio dove \u00e8 stata organizzata un'imponente festa in loro onore. Il comandante nega il permesso, inizialmente senza forti motivazioni quando, alle insistenze dell'anziano, rivela che la guerra non \u00e8 finita, anzi, e che i soldati di San Giorgio si sono vilmente dati alla fuga durante il conflitto e uccisi dal nemico. La codarda diserzione \u00e8 stata la causa della sconfitta del reggimento.\nCosternato Gaspare Nelius ritorna a San Giorgio ma, incapace a rivelare la ferale notizia ai compaesani, inventa una bugia: i soldati di San Giorgio si sono comportati da eroi, tanto da essere stati scelti dal Re come sua guardia personale. L'onore li ha resi cos\u00ec superbi e vanitosi che non vogliono pi\u00f9 tornare alle loro umili case e dai loro cari.\n\"Quando l'ombra scende\".\nIl racconto \u00e8 stato pubblicato per la prima volta sull'edizione di domenica 12 marzo 1939 del quotidiano il \"Corriere della Sera\", nella rubrica \"La domenica dei narratori\", successivamente nella raccolta \"I sette messaggeri\".\nL'arrivista Sisto Tara, dopo molti anni di macchinazioni ai danni del suo superiore, il dott. Brozzi, \u00e8 riuscito a scalzarlo ed essere nominato capo-economo dell'azienda in cui lavora come ragioniere. L'avanzamento di carriera lo inorgoglisce e non prova alcun rimorso per la bassezza dei comportamenti adottati. Il giorno della promozione \u00e8 di pomeriggio solo a casa e ode dei rumori provenire dalla cantina. Salito a controllare, si ritrova davanti un bambino che riconosce essere il s\u00e9 stesso undicenne. Il bambino gli chiede informazioni sul suo futuro e di cosa sia diventato da grande. Sisto Tara cerca di impressionare il bambino tessendo le lodi del suo incarico di capo economo; il bambino, tuttavia, \u00e8 deluso di sapere che i suoi sogni di diventare generale o esploratore non si sono avverati. Il comportamento del bambino instilla nell'adulto il dubbio di aver sprecato la vita e tradito i suoi sogni.\n\"Vecchio facocero\".\nIl racconto \u00e8 stato pubblicato per la prima volta sull'edizione di venerd\u00ec 2 febbraio 1940 del quotidiano il \"Corriere della Sera\", successivamente ripubblicato nelle raccolte \"I sette messaggeri\" e \"Sessanta racconti\". L'opera appartiene al \"periodo africano\" di Buzzati.\nNella piana di Ibad due cacciatori, a bordo di un'auto, inseguono un vecchio facocero colpendolo ripetutamente con i fucili. L'animale si trascina per chilometri, per poi morire lontano dal branco. La vicenda fornisce spunti per riflessioni sulla vecchiaia, sulla vita e sulla morte.\n\"Il sacrilegio\".\nIl racconto \u00e8 stato pubblicato per la prima volta a puntate, tra l'ottobre e il novembre del 1938, sul settimanale Omnibus con il titolo \"Lo strano viaggio di Domenico Molo\", successivamente ripubblicato nella raccolta \"I sette messaggeri\" con il titolo \"Il sacrilegio\". La trama del racconto sar\u00e0 d'ispirazione per la sceneggiatura del film, mai realizzato, \"Il viaggio di G. Mastorna\" per la regia di Federico Fellini con il quale lo scrittore collabor\u00f2 al progetto.\nDomenico Molo, di dodici anni, si appresta alla prima comunione e poco prima della confessione, leggendo un libro di catechismo, scopre che i piccoli riti scaramantici che suole assecondare sono, in realt\u00e0, un peccato mortale. Preso dalla vergogna evita di rivelare il peccato al confessore ma il giorno dopo, rileggendo il libro, apprende che questa omissione costituisce pi\u00f9 grave colpa, addirittura un sacrilegio. La mattina dopo il giovane corre a confessarsi nuovamente, ma confida al prete solo il peccato di superstizione, non quello di omissione. Dopo la confessione, riceve la prima comunione ma poco dopo, sconvolto realizza di essere ancora nel peccato poich\u00e9 anche la seconda confessione era reticente e, assalito dai sensi di colpa, si macera nella vergogna, solo di poco attenuata dai consigli del domestico, il buon Pasquale, cui il ragazzo si rivolge per avere conforto. Poco tempo dopo Domenico muore per una peritonite e, giunto nell'aldil\u00e0, attende di essere giudicato. Gli tiene compagnia una giovane ragazza, Maria, ex prostituta che prende in simpatia Domenico tranquillizzandolo per la sua sorte.\nIl giorno del giudizio Domenico viene accusato pesantemente per i suoi peccati e la sua giovane et\u00e0 non viene in alcun modo considerata come una giustificazione. Durante il giudizio accorre Pasquale che, avendo letto dopo la morte il diario del giovane, si \u00e8 reso conto di averlo consigliato con leggerezza in merito alla gravit\u00e0 dei peccati commessi e quindi si \u00e8 suicidato con l'intento di discolparlo nell'aldil\u00e0. La pena dell'inferno sembra certa e anche la testimonianza di Pasquale non \u00e8 tenuta in buon conto ma il tribunale decide di rimandare il giudizio all'indomani. La mattina dopo Domenico si sveglia nel letto d'ospedale: il giudice ha deciso di concedergli una seconda possibilit\u00e0 mentre Pasquale e Maria sono stati giudicati degni del Paradiso.\n\"Di notte in notte\".\nIl narratore, in partenza per la guerra, viaggia di notte in treno. Da lontano, la vista delle case illuminate e dei paesi assopiti \u00e8 spunto per malinconici pensieri."}
{"id": "2282429", "revid": "729019", "url": "https://it.wikipedia.org/wiki?curid=2282429", "title": "Als\u00f3rajk", "text": "Als\u00f3rajk \u00e8 un comune dell'Ungheria di 416 abitanti (dati 2001). \u00c8 situato nella provincia di Zala."}
{"id": "2282443", "revid": "1305772", "url": "https://it.wikipedia.org/wiki?curid=2282443", "title": "Congresso del Popolo", "text": "Il Congresso del Popolo (in inglese Congress of the People, abbreviato in COPE) \u00e8 un partito politico socialdemocratico di centro-sinistra sudafricano fondato nel dicembre del 2008 in seguito a una scissione dal partito di maggioranza del paese di sinistra, il Congresso Nazionale Africano (ANC). \u00c8 guidato da Mosiuoa Lekota. Ha la propria sede principale a Sandton.\nStoria.\nAntefatto.\nLa nascita del COPE pu\u00f2 essere ricondotta alla 52a Conferenza Nazionale dell'African National Congress, tenutasi a Polokwane nel dicembre del 2007. La conferenza evidenzi\u00f2 l'esistenza di diverse correnti in seno all'ANC, e si concluse con l'elezione di Jacob Zuma come nuovo leader del partito e nuovo candidato alla presidenza al posto di Thabo Mbeki. In precedenza, Zuma era stato vicepresidente a fianco di Mbeki, ma era stato poi allontanato dalla carica dallo stesso presidente. Il progressivo allontanamento fra Zuma e Mbeki \u00e8 stato letto anche come espressione di rivalit\u00e0 etnica, essendo il primo di etnia zulu e il secondo xhosa, ma anche l'orientamento politico dei due leader \u00e8 andato contrapponendosi in modo evidente negli ultimi anni, con Zuma che abbracciava posizioni sempre pi\u00f9 vicine al neoliberismo occidentale mentre Mbeki manteneva una linea pi\u00f9 progressista, vicina anche alle istanze del Partito Comunista Sudafricano e il Congresso dei Sindacati Sudafricani.\nFormalmente, Zuma fu destituito dal suo incarico di vicepresidente in seguito a un'accusa di corruzione relativa a una compravendita di armi per diversi milioni di rand. Nel 2008, tuttavia, l'Alta Corte Sudafricana aveva dichiarato che le accuse rivolte a Zuma erano illegali, e che lo stesso presidente Mbeki aveva abusato della sua posizione per interferire indebitamente nel processo. Il conseguente scandalo aveva costretto Mbeki alle dimissioni, avvenute il 25 settembre del 2008.\nIl divorzio di Lekota.\nIl 23 settembre 2008, due giorni prima delle dimissioni di Mbeki, un altro esponente di rilievo dell'ANC, Mosiuoa Lekota, preannunci\u00f2 l'intenzione di uscire dal partito (dicendo che aveva consegnato agli organi del partito \"le carte del divorzio\"), e l'8 ottobre comunic\u00f2 che si sarebbe tenuto un congresso per stabilire l'eventuale nascita di un nuovo movimento politico. Molti sostenitori di Mbeki accolsero l'appello di Lekota, preparandosi a confluire nel nuovo partito ventilato da Lekota; fra questi si possono ricordare Mbhazima Shilowa (gi\u00e0 \"premier\" del Gauteng), Leonard Ramatlakane e Mluleki George, entrambi membri di alto livello dell'amministrazione della Provincia del Capo Occidentale. Il sodalizio fra Shilowa e Lekota diffuse nei mass media l'uso del nomignolo \"Shikota\" per riferirsi al nuovo partito.\nIl congresso voluto da Lekota si tenne il 1\u00ba novembre 2008, con oltre 5.000 partecipanti, inclusi molti rappresentanti di altri partiti politici. L'ANC non mand\u00f2 una propria delegazione.\nNascita del COPE.\nAl termine del congresso, Lekota annunci\u00f2 che il nuovo partito sarebbe nato ufficialmente il 16 dicembre. Pochi giorni prima di tale data, l'11, si tennero le consultazioni elettorali municipali nella provincia del Capo Occidentale, e gli affiliati di Lekota (che in assenza di un costituzione ufficiale del partito si erano candidati come indipendenti) ottennero 10 seggi su 27, mentre l'ANC ne ottenne solo 3.\nIl \"Congresso del Popolo\" venne finalmente creato con un nuovo congresso di tre giorni a Bloemfontein, dal 14 al 16 dicembre, e Lekota fu eletto presidente. L'ANC reag\u00ec alla fondazione del nuovo movimento aprendo una disputa legale sulla denominazione del nuovo movimento, che riprendeva quella del celebre congresso dell'ANC del 1955 in cui venne approvato il documento noto come Freedom Charter. La corte suprema di Pretoria rifiut\u00f2 il ricorso dell'ANC.\nVerso le elezioni del 2009.\nIn vista delle elezioni generali del 2009, il COPE ha presentato un manifesto (reso pubblico il 24 gennaio 2009) in cui si descrive il suo programma politico, che comprende tra l'altro una riforma del sistema elettorale sudafricano, attualmente proporzionale, a favore dell'elezione diretta del presidente, dei premier delle province e dei sindaci. Il 20 febbraio 2009 il partito ha annunciato la candidatura di Mvume Dandala alla presidenza del Sudafrica.\nL'attuale struttura di governo del COPE, eletta a interim, comprende: Mosiuoa Lekota, Mbhazima Shilowa, Lynda Odendaal, Charlotte Lobe, Mluleki George, Smuts Ngonyama e Mvume Dandala.\nRapporto con altri movimenti politici.\nANC e alleati.\nLa prima reazione dell'ANC all'annuncio dell'intenzione di Lekota di fondare un movimento fu un tentativo di riconciliazione, offerto il 13 ottobre con la mediazione del tesoriere dell'ANC Mathews Phosa. Dopo il fallimento del negoziato, il giorno successivo, Lekota e George furono espulsi dall'esecutivo dell'ANC, e analoghe minacce furono rivolte ai loro simpatizzanti. Zuma e altri membri di rilievo dell'ANC e della sua coalizione, come il presidente della sezione giovanile dell'ANC (ANC Youth League) Julius Malema e alcuni esponenti del Partito Comunista Sudafricano, schernirono pubblicamente il nuovo movimento; i comunisti in particolare si riferirono ai futuri membri del COPE come \"bestie delle destra\". Zwelinzima Vavi, del Congress of South African Trade Unions (l'unione dei sindacati sudafricani) denunci\u00f2 la secessione di Lekota e dei suoi come un \"suicidio politico\", confermando di identificare nell'ANC l'unico erede dei principi del Freedom Charter.\nAltri partiti.\nDiversi esponenti di partiti sudafricani, inclusi Helen Zille (Alleanza Democratica), Bantu Holomisa (Movimento Democratico Unito) e Mangosuthu Buthelezi (Partito della Libert\u00e0 Inkata) salutarono con entusiasmo la nascita del COPE, sostenendo che la scissione avrebbe contribuito a diversificare la scena politica sudafricana e porre fine all'egemonia incontrastata dell'ANC. Commenti di segno opposto furono espressi da alcuni politici, come Patricia de Lille (Democratici Indipendenti), che videro l'indebolimento dell'ANC come un potenziale pericolo per la vita democratica del paese.\nSostenitori e iscritti illustri.\nAl COPE hanno aderito come sostenitori o iscritti molti personaggi illustri della scena politica e culturale sudafricana, come Sipho Ngwema, Allan Boesak, Simon Grindrod, Phumzile Mlambo-Ngcuka, Saki Macozoma, e lo stesso Thabo Mbeki.\nPolitica.\nIn una intervista rilasciata al \"Sunday Times\", Lekota ha citato come elementi principali della linea politica del COPE gli ideali del governo multirazziale e multiculturale e del mercato libero, e la rinuncia a qualsiasi collegamento con il marxismo. Lekota ha ventilato la possibilit\u00e0 di un accordo con Alleanza Democratica, un partito tradizionalmente liberista.\nNel manifesto pubblicato in vista delle elezioni politiche del 2009, il COPE ha incluso fra gli argomenti chiave del suo programma di governo la disoccupazione, la povert\u00e0, l'ambiente, il sistema scolastico superiore, la sanit\u00e0, la condizione delle donne e dei giovani, i valori della famiglia e l'evoluzione del paese in senso non-razziale.\nFra le differenze pi\u00f9 note e pi\u00f9 discusse fra il programma del COPE e quello dell'ANC c'\u00e8 l'intenzione, da parte del COPE, di riformare il sistema elettorale a favore dell'elezione diretta dei principali rappresentanti politici."}
{"id": "2282449", "revid": "308362", "url": "https://it.wikipedia.org/wiki?curid=2282449", "title": "Funzione membro", "text": ""}
{"id": "2282452", "revid": "122227988", "url": "https://it.wikipedia.org/wiki?curid=2282452", "title": "Nagykanizsa", "text": "Nagykanizsa (\"Gro\u00dfkirchen\" o \"Gro\u00df-Kanizsa\" in tedesco, \"Kan(j)i\u017ea\" o \"Velika Kan(j)i\u017ea\" in croato, \"Velika Kani\u017ea\" in sloveno, \"Kanije\" in turco, \"Canissa\" in italiano) \u00e8 una citt\u00e0 dell'Ungheria di abitanti (dati 2008), ed \u00e8 una citt\u00e0 di rilevanza provinciale (\"megyei jog\u00fa v\u00e1ros\"). \u00c8 situata nella provincia di Zala.\nStoria.\nLa citt\u00e0, dal 9 settembre al 18 novembre 1601, fu stretta d'assedio dai Turchi e il duca di Mantova Vincenzo I Gonzaga partecip\u00f2, senza successo, al tentativo di liberare la citt\u00e0."}
{"id": "2282458", "revid": "7336", "url": "https://it.wikipedia.org/wiki?curid=2282458", "title": "Esame di abilitazione", "text": ""}
{"id": "2282465", "revid": "729019", "url": "https://it.wikipedia.org/wiki?curid=2282465", "title": "Aeroporto Internazionale Velana", "text": "L'Aeroporto Internazionale Velana (IATA: MLE, ICAO: VRMM), precedentemente conosciuto come Aeroporto Internazionale di Mal\u00e9 - Ibrahim Nasir e prima ancora come Aeroporto Hulhul\u00e8, \u00e8 il principale aeroporto internazionale delle Maldive. \u00c8 situato sull'isola di Hulhul\u00e9, nel nord dell'atollo di Mal\u00e9, vicino all'isola della capitale, Male, era intitolato a Ibrahim Nasir (1926-2008), Primo Ministro delle Maldive dal 1957 al 1968 e poi Presidente dal 1968 al 1978.\nMal\u00e8 \u00e8 stato l'unico aeroporto internazionale delle Maldive fino alla promozione dell'Aeroporto Internazionale di Gan agli standard internazionali.\nAperto il 12 aprile 1966, venne inaugurato ufficialmente con il nuovo nome l'11 novembre del 1981. \u00c8 gestito finanziariamente ed amministrativamente dalla \"Maldives Airports Company Limited (MACL)\" su concessione del Presidente delle Maldive.\nIl 1\u00ba gennaio 2017 l\u2019aeroporto \u00e8 stato rinominato come Velana International Airport, riferendosi al nome della casa familiare del presidente Ibrahim Nasir. Il rebranding fa parte di un piano strategico per allineare l\u2019aeroporto con la visione economica dell\u2019amministrazione Yameen."}
{"id": "2282471", "revid": "22414", "url": "https://it.wikipedia.org/wiki?curid=2282471", "title": "BootMagic", "text": ""}
{"id": "2282486", "revid": "599013", "url": "https://it.wikipedia.org/wiki?curid=2282486", "title": "Bartl Gensbichler", "text": "Biografia.\nDiscesista originario di Hinterglemm, Bartl Gensbichler ottenne i suoi primi risultati di rilievo in carriera agli Europei juniores del 1974 disputati a Jasn\u00e1, vincendo la medaglia d'oro nella discesa libera e quella d'argento nello slalom gigante e nello slalom speciale. In Coppa del Mondo ottenne il primo piazzamento di rilievo nella stagione 1975-1976, il 25 gennaio 1976 a Kitzb\u00fchel, classificandosi 8\u00ba in combinata; nella stessa stagione in Coppa Europa arriv\u00f2 3\u00ba nella classifica di discesa libera.\nIl 13 marzo 1977 conquist\u00f2 l'unico successo di carriera in Coppa del Mondo, nella discesa libera di Heavenly Valley davanti al compagno di squadra Ernst Winkler e al tedesco occidentale Peter Fischer; quell'anno in Coppa Europa fu 2\u00ba nella classifica di discesa libera. L'11 marzo 1978 ottenne l'ultimo piazzamento della sua attivit\u00e0 agonistica giungendo 6\u00ba nella discesa libera di Coppa del Mondo disputata a Laax.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2282496", "revid": "330183", "url": "https://it.wikipedia.org/wiki?curid=2282496", "title": "Fittavoli", "text": ""}
{"id": "2282502", "revid": "729019", "url": "https://it.wikipedia.org/wiki?curid=2282502", "title": "Als\u00f3szenterzs\u00e9bet", "text": "Als\u00f3szenterzs\u00e9bet \u00e8 un comune dell'Ungheria di 92 abitanti (dati 2001). \u00c8 situato nella provincia di Zala."}
{"id": "2282503", "revid": "110157", "url": "https://it.wikipedia.org/wiki?curid=2282503", "title": "Perseo (matematico)", "text": "Biografia.\nSono noti solo pochi dettagli della sua vita, dato che il suo nome si trova menzionato\nsolo in due scritti di Proclo; in questi riferimenti non si trova alcuna indicazione n\u00e9 sul suo luogo di nascita n\u00e9 su quello di morte. Inoltre, nessuna delle sue opere \u00e8 giunta fino a noi.\n\u00c8 per\u00f2 possibile porre le sue date di nascita e morte entro certi limiti temporali grazie \nalle informazioni note. \nNel primo scritto, Proclo afferma che Perseo \u00e8 collegato alla scoperta delle cosiddette sezioni spiriche cos\u00ec come Apollonio di Perga \u00e8 legato a quella delle sezioni coniche. Nel secondo, invece, riporta delle parole di Gemino, secondo il quale Perseo scrisse un epigramma sulla sua scoperta: \"Avendo scoperto tre curve su cinque sezioni, Perseo rese grazie agli dei...\".\nSe ne deduce dunque che Perseo dev'essere vissuto dopo Apollonio (che \u00e8 un matematico del III secolo a.C.) e prima di Gemino (che visse invece nel I secolo a.C.): tradizionalmente, egli viene collocato tra il 180 a.C. e il 120 a.C. e la sua scoperta delle sezioni spiriche viene fatta risalire al 150 a.C. \nLe sezioni spiriche.\nI riferimenti citati non forniscono abbastanza dettagli per capire con esattezza ci\u00f2 che Perseo ha scoperto, ma ci danno solo alcune indicazioni sommarie.\nAl giorno d'oggi una sezione spirica \u00e8 descritta come intersezione di un toro con un piano\nparallelo all'asse di simmetria rotazionale del toro. \nInvece, Proclo definisce anzitutto superficie spirica una superficie generata dalla rivoluzione di una circonferenza intorno a una retta chiamata asse di rivoluzione e sempre giacente nello stesso piano di questo asse.\nEsistono quindi tre tipi distinti di superfici spiriche a seconda del fatto che l'asse di\nrivoluzione intersechi la circonferenza, sia tangente a essa oppure a essa esterna.\nUna sezione spirica \u00e8 allora una curva prodotta quando un piano parallelo all'asse di rivoluzione taglia la superficie spirica.\nComunque, \u00e8 piuttosto difficile capire che cosa significhi \"avendo scoperto\ntre curve su cinque sezioni...\". In effetti, sezionando un toro con un piano parallelo al suo asse di simmetria si possono ottenere cinque sezioni differenti: la prima \u00e8 un ovale, la seconda \u00e8 una curva di transizione fra il primo e il terzo caso, che \u00e8 rappresentato da una curva chiusa pi\u00f9 stretta al centro. Il quarto \u00e8 il caso dell'ippopede, studiato da Eudosso. Infine l'ultimo caso consiste di due curve chiuse mutuamente speculari, cio\u00e8 posizionate simmetricamente rispetto ad un asse nel loro piano. \nLe tre curve specificate da Proclo sembrano corrispondere al primo, terzo e quarto caso. \nPaul Tannery ipotizza che Proclo abbia commesso un errore e che\navrebbe dovuto scrivere \u00abtrovando tre curve in aggiunta a cinque sezioni...\u00bb; in particolare, egli sostiene che \u00e8 possibile determinare altre tre sezioni simili ai primi tre casi, ma con un ovale in mezzo.\nAltri storici ipotizzano, invece, che la frase di Proclo possa essere letta come la scoperta, da parte di Perseo, di cinque sezioni, solo tre delle quali davano nuove curve, mentre le altre due erano collegate alle prime e pertanto non considerate nuove. "}
{"id": "2282504", "revid": "287204", "url": "https://it.wikipedia.org/wiki?curid=2282504", "title": "Rgveda", "text": ""}
{"id": "2282506", "revid": "1543377", "url": "https://it.wikipedia.org/wiki?curid=2282506", "title": "Sezione spirica", "text": "Una sezione spirica o spirica di Perseo \u00e8 un caso particolare di sezione torica,\nche \u00e8 l'intersezione di un piano con un toro. \nLe sezioni spiriche sono sezioni toriche in cui il piano che interseca il toro \u00e8 parallelo all'asse di simmetria rotazionale di quest'ultimo.\nEsse furono scoperte intorno al 150 a.C. circa dal geometra greco Perseo e sono state le prime sezioni toriche a essere descritte.\nDescrizione matematica.\nIn generale, le sezioni spiriche sono curve piane individuate da un'equazione di quarto grado (quartiche) con tre parametri. Vediamo attraverso quali passaggi si pu\u00f2 pervenire a quest'equazione.\nUn toro pu\u00f2 essere descritto come la superficie che si ottiene dal moto di rivoluzione di una circonferenza di raggio formula_1 (detta circonferenza generatrice) intorno a una retta a essa esterna (chiamata asse di rivoluzione) in modo tale che il piano della circonferenza contenga sempre l'asse di rivoluzione. Il centro della circonferenza ha dunque una distanza costante dall'asse di rivoluzione, che indichiamo con formula_2.\nSupponiamo che in un sistema di riferimento cartesiano ortogonale il toro sia centrato nell'origine, che il suo asse di rivoluzione (che \u00e8 detto anche asse di simmetria rotazionale del toro) coincida con l'asse formula_3 e che gli assi formula_4 e formula_5 giacciano nel piano di simmetria speculare per il toro. In tale caso l'equazione del toro \u00e8:\nformula_6\nLe sezioni spiriche si possono ottenere intersecando il toro con un piano di equazione formula_7, dove formula_8 rappresenta la distanza tra il piano secante il toro e l'asse di rivoluzione; dunque formula_8 varia tra formula_10 e formula_11.\nTali curve sono caratterizzate biunivocamente dal parametro \"c\" e quella relativa ad un determinato \"c\" ha come equazione:\nformula_12\nNon esistono sezioni spiriche in cui formula_13, perch\u00e9 in questo caso il piano \u00e8 troppo lontano dal toro per poterlo intersecare.\nVa osservato che la precedente equazione potrebbe essere riscalata ponendo formula_14 senza perdita di generalit\u00e0. Pi\u00f9 precisamente fissando formula_14 si ottiene l'equazione detta in forma normale, questa individua una famiglia di curve di quarto grado a due parametri (\"a\" e \"c\") e ciascuna di tali curve individua una classe di similitudine di sezioni spiriche (quelle relativa a diversi valori di \"r\").\nClassificazione delle sezioni spiriche.\nOsserviamo preliminarmente che le curve sono invarianti per riflessione rispetto agli assi Ox e Oy, come lo sono il toro e il piano secante formula_7.\nEsaminiamo ora quali sezioni spiriche si ottengono al variare del parametro formula_8.\n(1) Se formula_18, la sezione spirica \u00e8 costituita da due circonferenze di raggio formula_1, centrate rispettivamente nei punti formula_20 e formula_21.\n(2) Se formula_22, la sezione consiste di due ovali disposte simmetricamente rispetto all'asse formula_23.\n(3) Se formula_24, le due ovali si toccano in un punto e si viene a formare una curva a forma di otto, chiamata ippopede, che venne studiata anche da Proclo (ed \u00e8 infatti spesso denominata \"ippopede di Proclo\") e che fu utilizzata da Eudosso nella sua descrizione dei moti celesti. La sua equazione si ottiene quindi sostituendo formula_25 al posto di formula_26 nell'equazione generale di una sezione spirica; dopo alcuni passaggi, si perviene alla:\nformula_27\n(4) Se formula_28, si ottiene una curva chiusa che presenta un restringimento al centro, formula_29.\n(5) Il caso formula_30 \u00e8 semplicemente un caso di transizione tra il precedente e il successivo.\n(6) Se formula_31, la sezione spirica \u00e8 un ovale.\n(7) Se formula_32, la sezione spirica si riduce a un solo punto (che nell'equazione corrisponde all'origine).\nSe formula_33, come detto sopra, non vi \u00e8 alcuna sezione spirica perch\u00e9 il piano formula_34 non pu\u00f2 pi\u00f9 intersecare il toro.\nEsempi notevoli di sezioni spiriche.\nOltre all'ippopede, esistono altre sezioni spiriche di importanza storica.\nUna di queste \u00e8 l'ovale di Cassini (anzi, la famiglia delle ovali di Cassini), cos\u00ec denominate perch\u00e9 furono studiate nel Seicento dall'astronomo italo-francese Jean-Dominique Cassini.\nTali curve hanno la notevole propriet\u00e0 di essere il luogo dei punti del piano per cui \u00e8 costante il \"prodotto\" delle distanze da due punti detti fuochi.\nLa loro equazione generale \u00e8:\nformula_35\ndove formula_36 e formula_37 sono le coordinate dei fuochi, mentre formula_38 \u00e8 il prodotto delle distanze dai fuochi.\nCome sezioni spiriche, esse corrispondono al caso in cui formula_39 e dunque all'equazione\nformula_40\nche pu\u00f2 anche essere riscritta nella forma\nformula_41\nin cui si mette in evidenza che le ovali di Cassini hanno come fuochi i punti formula_42 e formula_43 e che il prodotto delle distanze dai fuochi \u00e8 formula_44 .\nUna particolare ovale di Cassini \u00e8 la lemniscata di Bernoulli (dal nome del matematico svizzero Jakob Bernoulli), la cui equazione si ricava da quella delle ovali di Cassini ponendo formula_45 :\nformula_46\nLa lemniscata di Bernoulli \u00e8 una curva a forma di otto: in effetti, essa pu\u00f2 essere vista anche come un caso particolare di ippopede."}
{"id": "2282507", "revid": "353805", "url": "https://it.wikipedia.org/wiki?curid=2282507", "title": "Sezioni spiriche", "text": ""}
{"id": "2282510", "revid": "228587", "url": "https://it.wikipedia.org/wiki?curid=2282510", "title": "Sezione torica", "text": "Una sezione torica \u00e8 l'intersezione di un piano con un toro, cos\u00ec come una sezione conica \u00e8 l'intersezione di\nun piano con un cono.\nFormule matematiche.\nIn generale, le sezioni toriche sono curve piane del quarto ordine (quartiche) della forma\nSezioni spiriche.\nUn caso speciale di sezioni toriche sono le sezioni spiriche (\u03c3\u03c0\u03b5\u03b9\u03c1\u03b1 = toro in greco antico), in cui il piano secante \u00e8 parallelo all'asse di simmetria rotazionale del toro. Esse furono scoperte dal geometra greco Perseo nel 150 a.C. circa. \nEsempi noti di sezioni spiriche sono l'ippopede e l'ovale di Cassini e altre curve a esse associate, come la lemniscata di Bernoulli.\nSezioni toriche in generale.\nFigure pi\u00f9 complicate come una corona circolare possono essere ottenute quando il piano secante \u00e8 perpendicolare o obliquo rispetto \nall'asse di simmetria rotazionale del toro. "}
{"id": "2282513", "revid": "353805", "url": "https://it.wikipedia.org/wiki?curid=2282513", "title": "Sezioni toriche", "text": ""}
{"id": "2282514", "revid": "76963", "url": "https://it.wikipedia.org/wiki?curid=2282514", "title": "Vivien Cardone", "text": "Suo padre, Mark, \u00e8 un costruttore di case, mentre sua madre \u00e8 una casalinga. Vivien \u00e8 la seconda di quattro figli. La sorella Olivia \u00e8 anche un'attrice. Ha un fratello minore di nome Dallas e una sorella minore di nome Lydia. Vivien \u00e8 stata chiamata cos\u00ec in onore di Vivien Leigh, l'attrice preferita di sua madre.\nCarriera.\nCardone ha iniziato la sua carriera professionale all'et\u00e0 di tre mesi in una campagna nazionale di spot. Ha poi fatto il suo debutto cinematografico a 8 anni interpretando Marcee Herman nel pluripremiato film \"A Beautiful Mind\".\nIl suo ruolo pi\u00f9 importante finora \u00e8 stato in \"Everwood\", in cui interpreta Delia Brown, unica figlia di Andy Brown (Treat Williams) e sorella di Ephram Brown (Gregory Smith). Ha svolto il ruolo per quattro stagioni, fino a quando la serie \u00e8 stata annullata nel maggio 2006. Venne nominata per il \"Young Artist Award\" quale \"Miglior Giovane Attrice in una serie tv\" per tutte le quattro stagioni."}
{"id": "2282515", "revid": "83531", "url": "https://it.wikipedia.org/wiki?curid=2282515", "title": "Carlo Maria Mariani", "text": "Biografia.\nCarlo Maria Mariani frequenta in giovent\u00f9 i corsi dell'Istituto d'Arte e nel 1955 consegue il diploma presso l'Accademia di Belle Arti di Roma. Dopo il diploma, Mariani lavora dapprima nell'abito della pittura murale e alla fine degli anni Sessanta comincia ad esporre le proprie opere di cavalletto.\nLa prima mostra importante di Carlo M. Mariani \u00e8 del 1975; da allora si sono susseguite numerose esposizioni nelle sedi pi\u00f9 importanti del mondo: Documenta, Kassel; Centre George Pompidou, Paris; Hirshorn Museum, Washington D.C.; Museum of Modern Art, New York; San Francisco Museum of Modern Art; Mathildenhohe Darmstadt; Los Angeles County Museum of Art; Frankfurt Kunstverein; GNAM, Roma; Palais des Beaux Art, Charleroi; Biennale di Venezia; California Center for the Arts; Frye Museum, Seattle; Ostende Museum of Modern Art; Quadriennale di Roma; Philadelphia Museum of Art; Museo di Palazzo Te, Mantova; Smithsonian National Portrait Gallery, Washington.\nL'artista risiede a New York dal 1993.\nCaratteristiche stilistiche.\nCarlo M. Mariani crea opere la cui concezione si rif\u00e0 all'arte classica: dell'antica Grecia e antica Roma. Pur senza copiare direttamente da opere del passato. Questa caratteristica rende Mariani un pittore in linea con le caratteristiche della pittura di fine anni Settanta: un momento in cui la \"Tradizione del nuovo\", portata avanti dal Minimalismo e dall'Arte concettuale, aveva esaurito le proprie energie, spingendo i nuovi artisti a rifarsi alle forme della pittura \"Classica\" dei maestri dal XV al XVII secolo.\nMariani \u00e8 considerato un esponente di punta dell'Anacronismo e della pittura colta teorizzata dal critico Italo Mussa negli anni ottanta, ed uno dei Maestri contemporanei riconosciuti a livello internazionale.\nRiconoscimenti.\nNel 1998 l'Accademia dei Lincei gli ha conferito il Premio Feltrinelli per la Pittura.\nCuriosit\u00e0.\nL'olio su tela \"Eclipse # 5\" (2002) compare sulla copertina del saggio di neuroestetica musicale \"L'orecchio di Proteo\" (Lucca, 2021) del compositore e poeta italiano Carlo Alessandro Landini."}
{"id": "2282517", "revid": "113197972", "url": "https://it.wikipedia.org/wiki?curid=2282517", "title": "Ippopede", "text": "Un ippopede \u00e8 una curva piana che obbedisce alla seguente equazione in coordinate polari\noppure a quella in coordinate cartesiane\ndove \"a\" e \"b\" sono costanti positive.\nIl termine \"ippopede\" significa letteralmente \"piede di cavallo\".\nLa curva \u00e8 spesso chiamata con il nome di ippopede di Proclo, dato che \nProclo fu il primo a studiarla, insieme a Eudosso (che la utilizz\u00f2 nella\nsua teoria sul moto dei pianeti), o anche lemniscata di Booth in virt\u00f9 del lavoro svolto su di essa da James Booth (1806-1878).\nL'ippopede \u00e8 la sezione spirica in cui il piano secante \u00e8 tangente all'interno del toro.\nLa curva assume diverse forme a seconda di dove il toro \u00e8 sezionato.\nPu\u00f2 essere un semplice ovale, un ovale indentato o una lemniscata di\nBooth ellittica (0&lt;\"b\"&lt;\"a\"), due circonferenze isolate, oppure ancora una figura a otto o lemniscata di Booth iperbolica (0&lt;\"a\"&lt;\"b\").\nNel caso particolare in cui formula_3, l'ippopede viene a coincidere con la lemniscata di Bernoulli.\nOltre che come sezione spirica, l'ippopede pu\u00f2 essere anche vista come:\n- la cissoide di due circonferenze di ugual raggio;\n- una curva di Watt nella quale la lunghezza dell'asta e la distanza fra i centri delle due circonferenze sono uguali."}
{"id": "2282518", "revid": "1987129", "url": "https://it.wikipedia.org/wiki?curid=2282518", "title": "Strage della famiglia Cignoli", "text": "La strage della famiglia Cign\u00f2li \u00e8 un episodio della seconda guerra di indipendenza, accaduto il 20 maggio 1859 a Torricella Verzate, nell'Oltrep\u00f2 Pavese.\nNelle prime ore del mattino, durante le imponenti manovre di ricognizione che sfociarono nella battaglia di Montebello, una pattuglia austriaca oper\u00f2 una perquisizione in una fattoria isolata, posta a ovest dell'abitato di Torricella, trovando una fiaschetta con polvere da sparo.\nTanto bast\u00f2 ai militari per arrestare i membri maschi della famiglia Cignoli, fittavoli del fondo, oltre ad alcuni conoscenti che si trovavano casualmente nell'aia:\nI nove arrestati furono condotti sulla strada principale per Casteggio ove, in quel mentre, sostava il feldmaresciallo Karl von Urban, che ne decise immediatamente la sorte. I prigionieri vennero fucilati sul ciglio della strada. Alcuni di loro agonizzarono per ore, senza che nessuno potesse aiutarli. Solamente a battaglia conclusa fu possibile trasportare Pietro Cignoli all'ospedale di Voghera, dove mor\u00ec pochi giorni dopo.\nLa notizia di quel massacro si diffuse rapidamente e certo ebbe parte nel rafforzare la combattivit\u00e0 e la determinazione dei Cacciatori delle Alpi di Garibaldi che, la settimana successiva, affrontarono le superiori forze militari di Urban, infliggendo al feldmaresciallo austriaco le umilianti sconfitte di Varese e di Como.\nL'eccidio colp\u00ec fortemente il Conte di Cavour che, nel pieno della guerra, ordin\u00f2 un'immediata inchiesta giudiziaria e, il 12 giugno 1859, invi\u00f2 una circolare a tutte le delegazioni estere del Regno di Sardegna, contenente il dettagliato racconto dei fatti, l'elenco delle vittime e le testimonianze raccolte. L'assunto finale della circolare pregava gli ambasciatori di portare a conoscenza del fatto i ministri degli esteri presso i quali erano accreditati.\nL'intento di Cavour, nell'impossibilit\u00e0 di procedere all'arresto di Urban, era certo quello di additare il feldmaresciallo austriaco al disprezzo internazionale come criminale comune e, fors'anche, di attirare le simpatie dell'opinione pubblica europea verso la causa piemontese. Quella circolare ebbe un effetto devastante e duraturo sulla reputazione di Urban che, da quell'anno, fu circondato dalla fama di comandante umanamente insensibile, quanto militarmente incapace. Fama che, diciassette anni pi\u00f9 tardi, lo spinse al suicidio.\nIn seguito, l'episodio venne pi\u00f9 volte ripreso dalla stampa risorgimentale, quale esempio della crudelt\u00e0 austriaca. Francesco Domenico Guerrazzi compose un epitaffio per il cenotafio lapideo dei Cignoli, poi non utilizzato, che ben descrive tutta l'acrimonia dell'epoca:"}
{"id": "2282550", "revid": "1013865", "url": "https://it.wikipedia.org/wiki?curid=2282550", "title": "Ha'il", "text": " \nH\u0101\u02beil (talvolta scritta Hail, Ha'yel o Hayil ()) \u00e8 una citt\u00e0-oasi del Najd, nelle regioni nord-occidentali dell'Arabia Saudita. \u00c8 il capoluogo dell'omonima provincia. La citt\u00e0 ha 267.005 abitanti, in base al censimento del 2004.\nGeografia fisica.\nHa'il \u00e8 in gran parte una citt\u00e0 agricola, con una significativa capacit\u00e0 produttiva di grano, datteri e frutta. Una consistente percentuale della produzione alimentare del Regno saudita proviene dalla provincia di Ha'il, nelle cui aree nord-orientali, a 60\u2013100\u00a0km di distanza, si estendono buone terre coltivate e debitamente irrigate. Tradizionalmente invece, il benessere di Ha'il \u00e8 a lungo dipeso dalle rotte carovaniere che la attraversavano e che avevano come terminale la Citt\u00e0 Santa Mecca, da raggiungere per assolvere all'obbligo rituale del \"hajj\". Ha'il \u00e8 ben nota perch\u00e9 si dice che nella zona vivesse, in epoca preislamica Hatim al-Ta'i, la cui prodigale ospitalit\u00e0 divenne proverbiale anche in et\u00e0 islamica.\nStoria.\nHa'il \u00e8 stato il centro dell'Emirato degli \u0100l Rash\u012bd, un clan della trib\u00f9 dei B. Shammar, dal 1836 al 1921. In Europa lo stato era comunemente chiamato \"Gebel Sciammar\".\nIl primo Emiro, Abd Allah bin Rashid, prese il potere nel 1836, assieme a suo fratello \u02bfUbayd e al loro lontano cugino e intimo amico, l'Emiro Zamil I Al Sabhan, ai danni dell'antico regolo di Ha'il, Muhammad ibn Ali, che era un membro del lignaggio dei Ja'far, del clan degli 'Abd, della trib\u00f9 dei Shammar.\nAbd Allah bin Rashid prosegu\u00ec nell'edificazione del Palazzo Barzan di Ha'il, che era stata avviata da Muhammad ibn Ali. Dopo la morte di Abd Allah bin Rashid (nel 1847 o nel 1848) suo figlio e successore, Talal, complet\u00f2 l'opera.\nDurante il periodo degli Al Rashid, numerosi viaggiatori stranieri visitarono H\u0101'il e gli Emiri degli \u0100l Rash\u012bd, e lasciarono le loro impressioni scritte su riviste e saggi. Fra essi si ricordano Georg August Wallin (1854), William Gifford Palgrave (1865), Lady Anne Blunt (1881), Charles Montagu Doughty (1888) e Gertrude Bell (1907).\nGli Emiri degli \u0100l Rash\u012bd erano considerati relativamente tolleranti verso gli stranieri, inclusi quelli che arrivavano nella zona per ragioni commerciali:\nL'apertura della ferrovia del Hijaz tra Damasco e Medina, insieme con la nuova economica linea marittima per Gedda, colp\u00ec a morte l'economia tradizionale legata al commercio carovaniero su dromedario che aveva caratterizzato fino ad allora Ha'il.\nL'ultimo Emiro degli \u0100l Rash\u012bd fu esautorato da \u02bfAbd al-\u02bfAz\u012bz b. Sa\u02bf\u016bd nel 1921. Ibn Sa\u02bf\u016bd dette allora l'ordine di distruggere il Palazzo Barzan e impart\u00ec anche il comando ai capi degli \u0100l Rash\u012bd e degli Al Sabhan di lasciare H\u0101'il per raggiungere Riad, e invest\u00ec un appartenente a ognuna delle due famiglie della funzione di Emiro temporaneo nella persona di Ibr\u0101h\u012bm b. S\u0101lim \u0100l Sabh\u0101n per assicurarsi la lealt\u00e0 degli abitanti di H\u0101'il e degli Shammar, perch\u00e9 tenessero bene a mente che nessun altro cambiamento di rilievo avrebbe avuto luogo.\nDopo di ci\u00f2 H\u0101'il conobbe un lento declino, come testimoniato da E. Rutter che nel 1931 disse:\nOggi H\u0101'il \u00e8 al centro del programma agricolo dell'Arabia Saudita e gran parte della raccolta di frumento del regno proviene dall'area che circonda la citt\u00e0."}
{"id": "2282554", "revid": "119991", "url": "https://it.wikipedia.org/wiki?curid=2282554", "title": "Cappella della Madonna delle Grazie", "text": ""}
{"id": "2282556", "revid": "486946", "url": "https://it.wikipedia.org/wiki?curid=2282556", "title": "British East India Company", "text": ""}
{"id": "2282558", "revid": "22763616", "url": "https://it.wikipedia.org/wiki?curid=2282558", "title": "Corse di cavalli", "text": ""}
{"id": "2282559", "revid": "22763621", "url": "https://it.wikipedia.org/wiki?curid=2282559", "title": "Corse dei cavalli", "text": ""}
{"id": "2282562", "revid": "436907", "url": "https://it.wikipedia.org/wiki?curid=2282562", "title": "Ra\u0161id Ne\u017emetdinov", "text": "Biografia.\nNato in una famiglia di etnia tatara nell'attuale Kazakistan (allora parte dell'Impero russo), si trasfer\u00ec a pochi anni d'et\u00e0 a Kazan' coi fratelli dopo la morte di entrambi i genitori.\nNe\u017emetdinov rivel\u00f2 molto presto una grande attitudine per gli scacchi.\nAll'et\u00e0 di 15 anni partecip\u00f2 al \"Torneo dei Pionieri\" di Kazan', vincendo tutte le 15 partite.\nImpar\u00f2 in quell'anno a giocare a dama e dopo un mese si classific\u00f2 secondo nel campionato di dama di Kazan'.\nPartecip\u00f2 poi al campionato sovietico di dama del 1927, classificandosi 6\u00ba e ottenendo il titolo di Maestro.\nIn seguito tuttavia abbandon\u00f2 la dama per gli scacchi.\nDopo l'inizio della seconda guerra mondiale fu arruolato nell'Armata Rossa e partecip\u00f2 alle operazioni militari in Germania. Poco dopo il termine della guerra vinse un torneo organizzato dall'amministrazione sovietica di occupazione. Torn\u00f2 a Kazan' nel 1946 e l'anno successivo fu 2\u00ba-3\u00ba con Iva\u0161in nel 7\u00ba campionato russo di Kujby\u0161ev. Nello stesso anno fu 2\u00ba a Saratov nei quarti di finale del campionato sovietico, dietro a Ratmir Cholmov. Questo risultato gli diede il diritto di disputare un match per il titolo di Maestro con Vladas Mik\u0117nas, che termin\u00f2 in pareggio, risultato che fu considerato insufficiente per ottenere il titolo.\nNel 1949 Ne\u017emetdinov stava assistendo alle semifinali del campionato russo di dama che si tenevano a Kazan', quando uno degli iscritti non si present\u00f2. Pur non avendo giocato a dama da 15 anni, gioc\u00f2 al suo posto e vinse tutte le partite. Subito dopo partecip\u00f2 a Gor'kij al campionato della Repubblica russa, vincendolo davanti a Lev Aronin e Isaak Boleslavs'kyj e ottenendo il titolo di Maestro.\nVincer\u00e0 poi altre quattro volte questo campionato: nel 1951, 1953, 1957 e 1958. Nella finale del campionato russo di dama si classific\u00f2 secondo.\nNe\u017emetdinov partecip\u00f2 a tre campionati sovietici: nel 1954 si classific\u00f2 7\u00ba su 20 giocatori; nel 1957 13\u00ba su 22 giocatori, ma vinse nello scontro diretto con Michail Tal', vincitore del torneo, e con Boris Spasskij, 4\u00ba classificato; nel 1959 fu solo 19\u00ba su 22 partecipanti.\nPartecip\u00f2 a un solo torneo fuori dall'Unione Sovietica, a Bucarest nel 1953, in cui si classific\u00f2 secondo dietro a Viktor Kor\u010dnoj.\nNel 1961 fu 2\u00ba-3\u00ba a Rostov sul Don.\nNe\u017emetdinov \u00e8 famoso per il suo stile di gioco molto combinativo, sempre volto all'attacco e alla ricerca dell'iniziativa. Ottenne un risultato positivo nelle 20 partite che gioc\u00f2 contro i campioni del mondo. Vinse partite contro grandi campioni come Tal', Spasskij, Bron\u0161tejn, Heller e Paluhae\u016dski, ma non riusc\u00ec a prevalere contro giocatori molto forti in difesa come Kor\u010dnoj, Petrosyan e Averbach.\nNe\u017emetdinov e Tal' si frequentarono spesso anche al di fuori del mondo degli scacchi professionistici, tanto che, come riportato dalla prima moglie di Tal', i due spesso stavano in piedi tutta la notte a giocare partite a scacchi tra di loro. Per via delle similitudini tra i loro stili, Ne\u017emetdinov fu scelto da Tal' come suo allenatore nei match per il titolo mondiale del 1960 e del 1961 contro Botvinnik.\nScrisse il libro \"Izbrannye partii\" (Kazan', 1960), tradotto in inglese col titolo \"Nezhmetdinov's Best Games of Chess\", Caissa Books, Kecskemet, 2000, ISBN 0-939433-55-9\nAlcune partite notevoli.\nQuesta \u00e8 una delle pi\u00f9 famose partite di Ne\u017emetdinov, che vinse con uno spettacolare sacrificio di Donna.\nPalugae\u016dski\u00a0\u2013 Ne\u017emetdinov, 28\u00ba Campionato sovietico, So\u010di 1958\nDifesa ucraina (ECO A54) \u2013 1. d4 Cf6 2. c4 d6 3. Cc3 e5 4. e4 exd4 5. Dxd4 Cc6 6. Dd2 g6 7. b3 Ag7 8. Ab2 O-O 9. Ad3 Cg4 10. Cge2 Dh4 11. Cg3 Cge5 12. O-O f5 13. f3 Ah6 14. Dd1 f4 15. Cge2 g5 16. Cd5 g4 17. g3 fxg3 18. hxg3 Dh3 19. f4 Ae6 20. Ac2 Tf7 21. Rf2 Dh2+ 22. Re3 Axd5 23. cxd5 Cb4 24. Th1 \u00a0\u00a0\"(vedi diagramma)\"\n24. ...Txf4!! 25. Txh2 Tf3+ 26. Rd4 Ag7!! \u00a0una mossa \"silenziosa\", che minaccia 27. ...b5! e 28. ...Cec6#27. a4 c5+ 28. dxc6 bxc6 29. Ad3 Cexd3+ 30. Rc4 d5+ 31. exd5 cxd5+ 32. Rb5 Tb8+ 33. Ra5 Cc6+\u00a0(0-1). \u00a0\u00a0(vedi la partita online)\nYasser Seirawan ha scritto nel suo libro \"Combinations\" che Palugae\u016dski disse di questa partita: \"Devo aver battuto Rashid una dozzina di volte, ma questa sua vittoria fu cos\u00ec bella che le avrei barattate tutte per essere dall'altro lato della scacchiera in questa partita\"."}
{"id": "2282567", "revid": "773636", "url": "https://it.wikipedia.org/wiki?curid=2282567", "title": "Cappella della Madonna delle Grazie (Tirli)", "text": "La cappella della Madonna delle Grazie era un edificio religioso situato a Tirli, frazione del comune di Castiglione della Pescaia.\nIl piccolo edificio religioso fu costruito alla fine del Seicento, grazie ad una donazione di un benefattore locale, il cui intento era quello di avere un luogo di culto nel piccolo centro storico, in posizione pi\u00f9 centrale rispetto alla decentrata chiesa di Sant'Andrea Apostolo e all'attiguo convento di Sant'Agostino. La cappella svolse le sue funzioni fino all'Ottocento, epoca in cui fu decisa la sua definitiva soppressione, a cui ne segu\u00ec la demolizione.\nDella cappella della Madonna delle Grazie sono state perse completamente le tracce, essendo stata interamente demolita; al suo posto venne costruito un fabbricato abitativo. Tuttavia, \u00e8 stato possibile identificare la sua esatta ubicazione, in Piazza del Popolo, nel cuore del centro storico della frazione collinare, grazie ad alcuni documenti storici. Inoltre, \u00e8 stato possibile anche stabilire che la piccola chiesa si presentava ad aula unica, a pianta rettangolare, con l'interno decorato in uno stile di transizione tra il barocco e il rococ\u00f2."}
{"id": "2282569", "revid": "729019", "url": "https://it.wikipedia.org/wiki?curid=2282569", "title": "Taralli di Sant'Antonio", "text": "I taralli di Sant'Antonio, sono i dolci tipici della festa del 18 e 19 agosto intitolata a Sant'Antonio da Padova.\nA Giuliano Teatino la statua del santo \u00e8 posta su un carro decorato con festoni di carta tra i quali vengono posti i taralli benedetti. La ricetta della preparazione \u00e8 segreta e si tramanda da moltissimo tempo. Il ricavato della vendita dei taralli \u00e8 donato alla chiesa di Giuliano Teatino, dove \u00e8 custodita la statua del Santo protettore."}
{"id": "2282571", "revid": "22763797", "url": "https://it.wikipedia.org/wiki?curid=2282571", "title": "Punzoni", "text": ""}
{"id": "2282572", "revid": "188323", "url": "https://it.wikipedia.org/wiki?curid=2282572", "title": "Punzone", "text": ""}
{"id": "2282573", "revid": "247222", "url": "https://it.wikipedia.org/wiki?curid=2282573", "title": "Somebody Put Something in My Drink", "text": ""}
{"id": "2282575", "revid": "6923", "url": "https://it.wikipedia.org/wiki?curid=2282575", "title": "Vita standard di un venditore provvisorio di collant", "text": "Vita standard di un venditore provvisorio di collant \u00e8 il secondo romanzo dello scrittore Aldo Busi, pubblicato per la prima volta nel 1985, dopo il successo di \"Seminario sulla giovent\u00f9\". Il romanzo \u00e8 stato ripubblicato pi\u00f9 volte nel corso degli anni, pur senza conoscere il successo del precedente. In particolare, \u00e8 stata pubblicata una nuova edizione riveduta dalla Oscar Mondadori, Milano, nel 1991; mentre un'ulteriore nuova edizione \"iniziato nel 1979, pubblicato nel 1985, revisionato dal 1991 al 1996, totalmente riscritto nel 2001, con episodi inediti e un nuovo finale\" \u00e8 stata pubblicata dalla Oscar Mondadori, Milano nel 2002; l'ultima edizione \u00e8 stata stampata dalla BUR Contemporanea, Milano nel 2002.\nTrama.\nLa vita di Angelo Bazarovi, laureando in Lingue presso L'Universit\u00e0 degli Studi di Verona, viene movimentata dall'incontro con l'imprenditore mantovano Celestino Lometto, produttore di collant. Lometto ha bisogno di un traduttore per poter vendere i propri prodotti all'estero e Angelo ha bisogno di guadagnare: i due cominciano cos\u00ec una serie di viaggi in Europa, nei quali le personalit\u00e0 opposte dei due protagonisti si completano e finiscono col fondersi, creando una sorta di mostro a due teste. Lometto presenta Angelo alla sua famiglia, composta dalla moglie Edda, di origini campane, e dai tre figli, i cui nomi finiscono tutti in \"-ario\" (Ilario, Berengario e Belisario), testimoniando la volont\u00e0 di Celestino di creare una nuova \"Razza padrona\", che unisca economia e politica. Quando Edda rimane incinta del quarto figlio, Lometto, che sogna di avere un figlio presidente degli Stati Uniti, decide di inviare la moglie a partorire a New York, accompagnata da Angelo. Quando per\u00f2, al momento del parto, si scopre che il figlio tanto desiderato da Celestino \u00e8 in realt\u00e0 una femmina, per giunta down, l'imprenditore ordina ad Angelo di eliminarla. Bazarovi, che si rifiuta, d\u00e0 alla bambina il nome Aurora, in omaggio al nome della cagnolina del primario della clinica di New York in cui Edda ha partorito. Al ritorno in Italia, dopo aver mostrato Aurora (che Angelo chiama Giorgina Washington, con intento antifrastico) ad un testimone, per evitare che Celestino la uccida, si separa dalla famiglia Lometto. Poco pi\u00f9 tardi, per\u00f2, scoprir\u00e0 che Aurora \u00e8 morta soffocata dal cibo e per omissione di soccorso da parte di genitori e fratelli.\nIl personaggio di Angelo Bazarovi.\nIl protagonista del romanzo pare adombrare l'identit\u00e0 dell'autore stesso: Angelo, la cui madre risiede a Montichiari, lavora infatti ad una tesi su \nJohn Ashbery, esattamente la stessa tesi con cui Busi si laure\u00f2 proprio nell'ateneo veronese. Angelo \u00e8 altres\u00ec omosessuale, fatto che lo avvicina ancora di pi\u00f9 alla personalit\u00e0 dello scrittore, e lavora come traduttore, conoscendo perfettamente cinque lingue: \"Vita standard di un venditore provvisorio di collant\" illustrerebbe quindi la vita dell'autore prima della pubblicazione del suo romanzo d'esordio. Tuttavia, gi\u00e0 \"Seminario sulla giovent\u00f9\", pur avendo numerosi punti in comune con la storia personale di Busi, era un libro senza intenti autobiografici. Il nome \u00e8 un chiaro riferimento al personaggio di Bazarov del romanzo Padri e figli di Ivan Turgenev, esempio di pervicace e ossessiva volont\u00e0 nichilista.\nI luoghi.\n\"Penzana\", il paese della provincia di Mantova in cui risiedono i Lometto, appare come una storpiatura di Cavriana o Volta Mantovana, comuni realmente esistenti nell'alto mantovano; Busi parla anche di \"Toigo\" come di un paese vicino e pi\u00f9 grande di Penzana, anagrammando il nome di Goito. \nLa professione di Celestino Lometto, produttore di calze femminili, \u00e8 molto frequente in questa zona; tanto che nel libro viene citata spesso \"La concorrenza interna di Castel Goffredo\". Inoltre, quando Lometto viene ricoverato in ospedale, Angelo \u00e8 l'unico a fargli visita nella struttura ospedaliera di Castiglione delle Stiviere."}
{"id": "2282576", "revid": "729019", "url": "https://it.wikipedia.org/wiki?curid=2282576", "title": "Gotha G.V", "text": "Il Gotha G.V era un bombardiere pesante biplano progettato dall'azienda tedesco imperiale Gothaer Waggonfabrik e prodotto negli anni dieci del XX secolo.\nUtilizzato principalmente dalla Luftstreitkr\u00e4fte, la forza aerea tedesco imperiale, venne impiegato nelle azioni di bombardamento durante la prima guerra mondiale.\nStoria del progetto.\nLo sviluppo del bombardiere G.V si deve alla necessit\u00e0 di ovviare ad un problema progettuale relativo al precedente modello dal quale derivava direttamente, il G.IV. Nel G.IV i serbatoi di combustibile erano incorporati nelle due gondole motore alari, una soluzione che si rivel\u00f2 pericolosa in quanto, in fase di atterraggio, gli stessi avrebbero potuto fessurarsi per le sollecitazioni dovute all'impatto dei carrelli d'atterraggio con il suolo che, posti sotto l'ala inferiore, trasmettevano lo sforzo a tutta la struttura. La possibile fuoriuscita di benzina a contatto con la temperatura del motore avrebbe infatti potuto causare incendi con perdita del velivolo e possibili conseguenze anche per l'equipaggio. Inoltre i dati in possesso Luftstreitkr\u00e4fte attestavano che il 75% degli incidenti si verificavano nel contatto al suolo al rientro delle missioni per cui la soluzione al problema const\u00f2 nella ricollocazione dei serbatoi all'interno della fusoliera.\nLe gondole motore nel G.V risultavano cos\u00ec di dimensioni pi\u00f9 piccole del precedente modello e vennero collocate sui montanti pi\u00f9 interni ed in prossimit\u00e0 dell'ala inferiore.\nIl posto di pilotaggio venne quindi spostato verso la parte anteriore con lo scompartimento delle bombe collocato immediatamente dopo. Questo permise di ricavare un passaggio che permetteva ai membri dell'equipaggio di poter spostarsi tra le tre postazioni di difesa dotate di mitragliatrici. La fusoliera inoltre ha introdotto una innovazione che sarebbe stata ripresa negli anni successivi, la realizzazione di un tunnel ventrale, aperto verso la parte posteriore e con la volta ad arco, in cui era collocata la posizione del mitragliere inferiore e che permetteva di difendersi dagli attacchi provenienti dal basso. Fino ad allora infatti i bombardieri erano vulnerabili ad attacchi di questo tipo e questa soluzione ovvi\u00f2 efficacemente alla presenza del punto cieco nell'apparato difensivo del velivolo.\nImpiego operativo.\nIl G.V venne introdotto nel servizio operativo nell'agosto 1917. Non presentava miglioramenti prestazionali rispetto al G.IV a causa dell'incremento di peso a vuoto di 450 kg dovuto all'equipaggiamento addizionale e all'utilizzo in fase di costruzione di legno non sufficientemente stagionato. Inoltre, a causa della scarsa qualit\u00e0 delle benzine impiegate nelle fasi finali della guerra, la motorizzazione adottata, i Mercedes D.IVa, non riuscivano ad erogare una potenza superiore ai 260 PS (191 kW). Per questi motivi i G.V operavano generalmente a quote molto inferiori rispetto ai G.IV.\nNel febbraio 1918, la Gothaer speriment\u00f2 un impennaggio dall'architettura composita caratterizzato dall'adozione di piani orizzontali in configurazione biplana e di doppia deriva. La nuova coda, a cui venne assegnata la denominazione \"Kastensteuerung\", migliorava le caratteristiche di controllo direzionale nelle condizioni in cui funzionasse un solo motore. La risultante sottoversione G.Va adott\u00f2 la nuova configurazione di coda unita ad una fusoliera di lunghezza inferiore dovuta ad nuovo muso pi\u00f9 corto al di sotto del quale venne applicato un terzo carrello. Tutti i 25 esemplari di G.Va vennero assegnati al \"Bogohl\" 3, la nuova designazione del precedente \"Kagohl\" 3.\nSuccessivamente il G.Va venne sostituito dalla versione G.Vb, caratterizzata da un aumento del carico utile e dal conseguente valore di peso massimo al decollo di 4\u00a0550 kg. Per ridurre il pericolo di flipping nella fase di atterraggio la Gothaer introdusse lo \"Stossfahrgestell\", un carrello d'atterraggio binato. Lo \"Stossfahrgestell\" si dimostr\u00f2 cos\u00ec efficace che si decise di installarlo in tutti i G.V che operavano nel \"Bogohl\" 3. In alcuni esemplari di G.Vb vennero introdotti aletta corretrice Flettner sugli alettoni per ridurre lo sforzo necessario per azionarli.\nL'Idflieg emise un ordine per 80 esemplari di G.Vb, il primo dei quali venne consegnato al \"Bogohl\" 3 nel giugno 1918. All'11 novembre 1918, data dell'armistizio di Compi\u00e8gne, tutti gli 80 esemplari erano stati completati ma l'ultima fornitura non riusc\u00ec ad essere consegnata ai reparti bens\u00ec alla commissione speciale delle forze alleate."}
{"id": "2282577", "revid": "767487", "url": "https://it.wikipedia.org/wiki?curid=2282577", "title": "International Water Association", "text": "L'International Water Association (IWA) \u00e8 una organizzazione non governativa e non-profit che mira a coprire tutti gli aspetti del ciclo integrato dell'acqua. L'organizzazione ha sede a Londra ed opera attraverso un consiglio di amministrazione, un consiglio strategico, e vari gruppi a livello nazionale.\nScopo.\nIl gruppo si prefigge il compito di collegare gli operatori ed i professionisti dell'acqua in una rete mondiale per far avanzare la professionalit\u00e0 di aziende e progettisti e per diffondere gli standard e le migliori pratiche della gestione sostenibile delle acque.\nIn particolare l'associazione \u00e8 molta attiva sui temi della ricerca perdite, della diffusione degli inquinanti nelle reti, e sull'applicazione dei sistemi di controllo automatico per la gestione delle reti.\nL'associazione raccoglie quattro tipologie di soci: singoli, studenti, imprese e gli enti governativi che operano sull'acqua. Sono soci circa 10.000 singoli e oltre 400 tra imprese e enti pubblici. L'IWA ha anche comitati nazionali in circa 80 paesi.\nl'IWA coordina numerosi eventi internazionali tra i quali la \"Giornata mondiale per il monitoraggio dell'acqua\", che mira a creare la consapevolezza e il coinvolgimento del pubblico in materia di protezione delle risorse idriche in tutto il mondo, anche con lo scopo di dare maggiore potere ai cittadini di effettuare il monitoraggio di base delle loro corpi idrici locali.\nStoria.\nIWA ha le sue radici nella \"International Water Supply Association\" (IWSA), istituita nel 1947, e l'\"International Water Quality Association\" (IAWQ), che fu originariamente costituita nel 1965 come \"Associazione internazionale per la ricerca Inquinamento\". I due gruppi si fusero nel 1999 per formare IWA."}
{"id": "2282578", "revid": "529641", "url": "https://it.wikipedia.org/wiki?curid=2282578", "title": "Quartieri di Salisburgo", "text": "La citt\u00e0 di Salisburgo, Salisburghese, Austria \u00e8 divisa in 24 quartieri e 3 \"Landschaftsr\u00e4ume\"."}
{"id": "2282579", "revid": "22763916", "url": "https://it.wikipedia.org/wiki?curid=2282579", "title": "Monete Romane provinciali", "text": ""}
{"id": "2282580", "revid": "22763922", "url": "https://it.wikipedia.org/wiki?curid=2282580", "title": "Monetazione provinciale romana", "text": ""}
{"id": "2282581", "revid": "767487", "url": "https://it.wikipedia.org/wiki?curid=2282581", "title": "Fausto Salvatori", "text": "Biografia.\n\u00c8 ricordato per avere composto, nel 1919, l'\"\" ispirato al \"Carmen saeculare\" di Orazio, musicato poi da Giacomo Puccini. Fu autore anche dell'\"Inno a Trieste\" musicato da Luigi Mancinelli."}
{"id": "2282583", "revid": "486946", "url": "https://it.wikipedia.org/wiki?curid=2282583", "title": "Brahmanismo", "text": ""}
{"id": "2282584", "revid": "486946", "url": "https://it.wikipedia.org/wiki?curid=2282584", "title": "Bramanismo", "text": ""}
{"id": "2282586", "revid": "22475", "url": "https://it.wikipedia.org/wiki?curid=2282586", "title": "Manuale della perfetta mamma", "text": "Manuale della perfetta Mamma fa parte del gruppo di testi dello scrittore italiano Aldo Busi \u00abper una perfetta umanit\u00e0\u00bb. \u00c8 stato pubblicato nel 2000.\nL'opera.\n\"Manuale della perfetta Mamma\" nasce come testo di saggistica, volendo illustrare, attraverso esempi presi da fatti di cronaca tanto reali quanto paradossali, le contraddizioni del rapporto tra madri e figli. L'autore punta a sovvertire le convenzioni riguardo all'\"Amore perfetto\", definendo i figli come i pi\u00f9 \"Subdoli e spietati antagonisti\" delle madri.\nNell'ultimo capitolo, il pi\u00f9 lungo del volume, l'autore indaga sul proprio rapporto con la madre, apparsa pi\u00f9 e pi\u00f9 volte come personaggio letterario dei suoi romanzi, fornendone un ritratto il pi\u00f9 possibile veritiero e privo di infingimenti.\nStruttura.\nIl libro \u00e8 suddiviso in trentacinque capitoli, spesso brevi o addirittura brevissimi, nei quali spesso il titolo \u00e8 una domanda provocatoria a cui l'autore risponde seccamente durante il capitolo (talvolta di lunghezza non superiore alla mezza pagina).\nCollegamenti esterni.\nManuale della Perfetta Mamma nella Biblioteca Nazionale Centrale di Firenze "}
{"id": "2282587", "revid": "767487", "url": "https://it.wikipedia.org/wiki?curid=2282587", "title": "Halcali", "text": "Le sono un gruppo musicale giapponese j-pop-hip hop, formato dal duo di Meguro Halca e Yucali. Il nome del gruppo deriva dall'unione di quelli delle due componenti (Halca + Yucali = Halcali).\nAlcune loro canzoni sono state utilizzate come sigle di apertura e chiusura di varie serie anime.\nStoria.\nHalca e Yucali si incontrarono la prima volta da bambine, frequentando lo stesso corso di danza. Le due ragazze parteciparono quindi al \"Female Rapper Audition\" e vinsero, attirando l'attenzione dei rappresentanti dell'Oshare Track Factory, che produsse nel 2003 il primo singolo del duo, intitolato \"Tandem\". Il singolo raggiunse la posizione numero 19 dell'Oricon e rimase in classifica per ventiquattro settimane. Seguirono altri due singoli, \"Electric Sensei\" e \"GiriGiri Surf Rider\".\nNel settembre 2003 le Halcali incisero il loro primo album discografico, intitolato \"Halcali Bacon\", che raggiunse la quinta posizione dell'Oricon e rimase in classifica per venti settimane. Nel 2004 usc\u00ec il loro secondo album, \"Ongaku no susume\", seguito nel 2005 dal remix album \"Halcali Mix\" e nel 2007 dal terzo album, \"Cyborg oretachi\".\nFormazione.\nLe vere identit\u00e0 non sono note, ma i nomi delle due ragazze sono Haruka e Yukari, dalle cui varianti di r\u014dmaji sono tratti i loro nomi d'arte.\nDiscografia.\nLa grafia originale dei titoli \u00e8 indicata fra parentesi \"()\", eventuali note dopo il punto e virgola \";\"."}
{"id": "2282589", "revid": "1543377", "url": "https://it.wikipedia.org/wiki?curid=2282589", "title": "Oscillatore al cristallo", "text": "Un oscillatore al cristallo \u00e8 un circuito elettronico che usa la risonanza meccanica di un cristallo piezoelettrico vibrante per ottenere un segnale elettrico caratterizzato da una frequenza molto precisa. Questa frequenza \u00e8 comunemente usata per mantenere una sincronia (come negli orologi al quarzo), per ottenere un segnale di clock stabile per i circuiti integrati digitali, e per stabilizzare la frequenza dei segnali nei trasmettitori radio.\nStoria.\nLa forma tradizionale nonch\u00e9 pi\u00f9 comune di risuonatore piezoelettrico usato nell'elettronica \u00e8 stato il cristallo di quarzo, utilizzato nei cosiddetti \"oscillatori al quarzo\". La piezoelettricit\u00e0 fu scoperta da Jacques e Pierre Curie nel 1880. Paul Langevin durante la Prima guerra mondiale studi\u00f2 l'utilizzo dei risuonatori al quarzo nei sonar. Il primo oscillatore elettronico controllato da un cristallo, in particolare da un sale di Rochelle, fu costruito nel 1917 e brevettato nel 1918 da Alexander M. Nicholson dei Bell Laboratories, bench\u00e9 tale precedenza fu messa in discussione da Walter Guyton Cady. Cady costru\u00ec il primo oscillatore al quarzo nel 1921. Altri tra i primi innovatori della tecnologia degli oscillatori al quarzo furono G. W. Pierce e Louis Essen.\nGli oscillatori al quarzo furono sviluppati per ottenere riferimenti con alta stabilit\u00e0 in frequenza durante gli anni venti e trenta. Dal 1926 gli oscillatori al quarzo furono usati per controllare la frequenza delle stazioni radio broadcasting e diventarono popolari tra i radioamatori. Alcune ditte cominciarono in questo periodo a produrre cristalli di quarzo. Usando dei metodi che ora sarebbero definiti primitivi, nel 1939 negli Stati Uniti furono prodotti 100000 cristalli di quarzo. Tale materiale divent\u00f2 quindi molto importante durante la guerra, e la maggior parte di esso fu importato dal Brasile.\nBench\u00e9 il materiale scelto per gli oscillatori sia spesso il quarzo, stanno diventando sempre pi\u00f9 comuni risonatori che usano anche altri materiali di tipo ceramico.\nFunzionamento.\nUn cristallo \u00e8 un solido in cui gli atomi, le molecole o gli ioni che lo costituiscono sono disposti in un ordine regolare, ripetuto in tutte e tre le dimensioni spaziali.\nQuando un cristallo di quarzo \u00e8 tagliato e montato in maniera appropriata, pu\u00f2 essere usato per distorcere un campo elettrico applicandogli una tensione tramite un elettrodo vicino o sopra il cristallo. Questa propriet\u00e0 \u00e8 chiamata piezoelettricit\u00e0. Quando il campo viene rimosso, il quarzo genera un campo elettrico finch\u00e9 non ritorna alla sua forma precedente, e tale fenomeno genera una tensione. Il risultato \u00e8 che il cristallo di quarzo si comporta come un circuito composto di un induttore, un condensatore e un resistore, con una precisa frequenza di risonanza (simile a un circuito RLC).\nIl quarzo ha l'ulteriore vantaggio che le sue costanti elastiche e la sua dimensione cambiano in modo tale che la dipendenza della frequenza dalla temperatura sia molto bassa. La caratteristica specifica dipende dal modo della vibrazione e dall'angolo con cui il cristallo \u00e8 stato tagliato (in relazione ai suoi assi cristallografici). In questa maniera, la frequenza di risonanza del cristallo, non cambia in maniera significativa. Questo significa che un orologio, un filtro o un oscillatore al quarzo rimane sempre accurato. Per applicazioni critiche, tipico esempio i frequenzimetri di classe elevata, l'oscillatore al quarzo \u00e8 inserito in un contenitore controllato in temperatura, chiamato \"crystal oven\" (TCXO), e pu\u00f2 essere montato su un ammortizzatore per prevenire gli effetti di eventuali vibrazioni meccaniche provenienti dall'esterno.\nPraticamente qualsiasi oggetto fatto di un materiale elastico pu\u00f2 essere usato come un cristallo, con trasduttori appropriati, poich\u00e9 tutti gli oggetti hanno delle frequenze naturali di risonanza. Per esempio, l'acciaio \u00e8 molto elastico ed \u00e8 caratterizzato da un'alta velocit\u00e0 di propagazione del suono. \u00c8 spesso usato perci\u00f2 in filtri meccanici prima del quarzo. Le frequenze di risonanza dipendono dalla dimensione, dalla forma, dall'elasticit\u00e0 e dalla velocit\u00e0 del suono nel materiale. I cristalli caratterizzati da alte frequenze di risonanza sono spesso tagliati nella forma di un semplice piatto rettangolare. Quelli a bassa frequenza invece, come quelli usati negli orologi digitali, vengono tagliati con la forma di un diapason. Per applicazioni che non necessitano di una temporizzazione molto precisa, viene spesso usato un risuonatore ceramico a basso costo piuttosto che un cristallo di quarzo.\nI cristalli di quarzo utilizzati per temporizzazioni sono prodotti per frequenze che vanno da poche decine di kilohertz a decine di megahertz. La gran parte dei cristalli di quarzo prodotti vengono usati in dispositivi come orologi da polso, radio, computer e telefoni cellulari, ma essi sono presenti anche in strumentazioni di test e misura, come contatori, generatori di segnali e oscilloscopi.\nCircuito elettrico.\nOvviamente per far oscillare un quarzo serve un circuito elettrico\nOscillatore di Pierce.\nL'esempio tipico di oscillatore al quarzo in risonanza parallela \u00e8 il Pierce qui mostrato in tutta la sua semplicit\u00e0 ed affidabilit\u00e0\nOscillatore di Butler.\nIl Butler \u00e8 un oscillatore di altissima qualit\u00e0 a risonanza serie destinato alla sola produzione di strumenti di misura e sistemi in cui servano prestazioni di stabilit\u00e0 ed F(150) altissime col difetto di avere un circuito da calibrare spesso individualmente\nVoce specifica: Oscillatore Butler\nModellazione.\nModello elettrico.\nUn cristallo di quarzo pu\u00f2 essere modellato come una rete elettrica con un punto di risonanza a bassa impedenza serie e un punto ad alta impedenza parallelo molto vicini in frequenza. Matematicamente, usando la Trasformata di Laplace, l'impedenza di tale rete pu\u00f2 essere scritta come:\ncio\u00e8:\ndove formula_4 \u00e8 la frequenza complessa (formula_5), formula_6 \u00e8 la pulsazione di risonanza serie e formula_7 \u00e8 la pulsazione di risonanza parallelo.\nModi di risonanza.\nUn cristallo di quarzo ha sia una risonanza serie che una parallelo. La risonanza serie \u00e8 pi\u00f9 bassa di pochi kilohertz rispetto a quella parallelo. I cristalli al di sotto di 30\u00a0MHz lavorano generalmente tra la risonanza serie e quella parallelo; ci\u00f2 significa che il cristallo presenta una reattanza di tipo induttivo. Aggiungendo un'ulteriore capacit\u00e0 ai capi del cristallo si ottiene uno spostamento della risonanza parallelo verso il basso. Questo pu\u00f2 essere utilizzato per aggiustare la frequenza alla quale l'oscillatore risuona. I produttori dei cristalli normalmente tagliano e regolano i loro cristalli per ottenere una specifica frequenza di risonanza con un carico capacitivo noto aggiunto al componente. Per esempio, un cristallo 6 pF 32\u00a0kHz ha una risonanza parallelo di 32768\u00a0Hz se gli viene aggiunta una capacit\u00e0 di 6,0 pF. Senza tale capacit\u00e0, la sua frequenza di risonanza sarebbe pi\u00f9 elevata.\nIl limite pratico per un risuonatore a cristallo \"semplice\" \u00e8 intorno ai 30\u00a0MHz, che corrispondono al minimo spessore di quarzo che \u00e8 possibile ottenere. I cristalli per frequenze superiori (fino a &gt;200\u00a0MHz) sono composti di un numero dispari di lastrine identiche incollate insieme (quarzi 'overtone'), e lavorano ad una frequenza multipla di quella delle lastrine componenti: un quarzo composto di tre lastrine osciller\u00e0 a una frequenza tripla di quella delle lastrine componenti. Sono impiegati generalmente in risonanza serie, dove l'impedenza \u00e8 minima e pari alla resistenza serie. Per questi cristalli invece della capacit\u00e0 parallelo \u00e8 specificata la resistenza serie (&lt;100 \u03a9). Per raggiungere frequenze pi\u00f9 elevate, il cristallo pu\u00f2 essere fatto risuonare a uno dei suoi modi pi\u00f9 elevati, a frequenze multiple (armoniche) di quella di risonanza fondamentale. In particolare, vengono usate esclusivamente le armoniche dispari. Questi cristalli sono chiamati ad esempio cristalli alla terza, quinta o anche settima armonica. Per ottenere ci\u00f2, il circuito oscillatore contiene tipicamente anche un ulteriore circuito LC per selezionare l'armonica superiore desiderata.\nEffetti termici.\nLa caratteristica di frequenza del cristallo dipende dalla forma e dal taglio con cui \u00e8 stato fabbricato. Un cristallo a forma di diapason \u00e8 tipicamente tagliato in modo che la caratteristica frequenza-temperatura sia una curva parabolica centrata intorno ai 25\u00a0\u00b0C. Questo significa che un oscillatore che utilizza un tale cristallo risuoner\u00e0 alla frequenza specificata alla temperatura ambiente, ma osciller\u00e0 pi\u00f9 lentamente sia a temperature pi\u00f9 alte che pi\u00f9 basse. Un tipico coefficiente della parabola per un cristallo a forma di diapason a 32\u00a0kHz \u00e8 \u22120,04 ppm/\u00b0C\u00b2.\nNelle applicazioni reali, ci\u00f2 significa che un orologio che usa un tale oscillatore al quarzo manterr\u00e0 una buona temporizzazione alla temperatura ambiente, mentre perder\u00e0 2 minuti all'anno a 10 \u00b0C sopra o sotto tale temperatura e 8 minuti all'anno a 20 \u00b0C di differenza."}
{"id": "2282591", "revid": "117706", "url": "https://it.wikipedia.org/wiki?curid=2282591", "title": "Oscillatore al quarzo", "text": ""}
{"id": "2282593", "revid": "93556", "url": "https://it.wikipedia.org/wiki?curid=2282593", "title": "H\u00e9v\u00edz", "text": "H\u00e9v\u00edz \u00e8 una citt\u00e0 dell'Ungheria di 4.457 abitanti (dati 2007). \u00c8 situata nella provincia di Zala a 5\u00a0km dal lago Balaton. \u00c8 conosciuta soprattutto per il suo lago naturale alimentato da sorgenti calde che hanno effetti curativi.\nPosizione geografica.\nH\u00e9v\u00edz si trova nell'ovest dell'Ungheria a 193\u00a0km da Budapest. La citt\u00e0 \u00e8 accessibile dall'autostrada che collega il Balaton con la capitale. La stazione ferroviaria pi\u00f9 vicina \u00e8 a Keszthely, a cinque km dalla citt\u00e0. H\u00e9v\u00edz dispone d'una autostazione."}
{"id": "2282597", "revid": "486946", "url": "https://it.wikipedia.org/wiki?curid=2282597", "title": "Brahmani", "text": ""}
{"id": "2282598", "revid": "110157", "url": "https://it.wikipedia.org/wiki?curid=2282598", "title": "Lenti (Ungheria)", "text": "Lenti \u00e8 una citt\u00e0 dell'Ungheria di 8.421 abitanti (dati 2007). \u00c8 situata nella provincia di Zala."}
{"id": "2282599", "revid": "343261", "url": "https://it.wikipedia.org/wiki?curid=2282599", "title": "Hind\u00f9", "text": ""}
{"id": "2282600", "revid": "767487", "url": "https://it.wikipedia.org/wiki?curid=2282600", "title": "Neustadt (Salisburgo)", "text": "Neudstadt \u00e8 uno dei 24 quartieri nei quali venne divisa citt\u00e0 di Salisburgo, Salisburghese, Austria. Questo quartiere appartiene al Patrimonio dell'umanit\u00e0 dell'UNESCO, titolo attribuito al centro storico della citt\u00e0 di Salisburgo."}
{"id": "2282603", "revid": "1873126", "url": "https://it.wikipedia.org/wiki?curid=2282603", "title": "Gerontologia", "text": "La gerontologia \u00e8 lo studio degli aspetti sociali, psicologici, cognitivi e biologici dell'invecchiamento. Si distingue dalla geriatria, che \u00e8 la branca della medicina indirizzata al trattamento di una determinata malattia degli anziani. I gerontologi includono ricercatori e professionisti nel campo non solo della medicina e della ricerca, ma anche del lavoro sociale, della psicologia, della sociologia, dell'economia, dell'antropologia, della salute pubblica e di altri settori.\nDescrizione.\nQuesta disciplina si occupa di:\nLa natura multidisciplinare della gerontologia implica la presenza di una serie di sottocampi, nonch\u00e9 campi associati come la psicologia e la sociologia, che si sovrappongono alla gerontologia stessa. I gerontologi considerano l'invecchiamento in quattro distinti processi:\nIl primo ha la stessa definizione dell'invecchiamento sulla base degli anni di una persona a partire dalla nascita. L'invecchiamento biologico si riferisce ai cambiamenti fisici che riducono l'efficienza dei sistemi e degli organi. L'invecchiamento psicologico comprende i cambiamenti che si verificano nei processi sensoriali e percettivi, le capacit\u00e0 cognitive, la capacit\u00e0 di adattamento e la personalit\u00e0. L'invecchiamento sociale si riferisce ai ruoli mutevoli ed ai rapporti con la famiglia di un individuo, gli amici e altri supporti informali, nonch\u00e9 ai ruoli produttivi dell'individuo per s\u00e9 ed all'interno delle organizzazioni.\nIl termine \u00e8 stato coniato da Ilya Ilyich Mechnikov nel 1903 e deriva dal greco \"geron\" (\"vecchio\") e \"logia\" (\"studio\")."}
{"id": "2282605", "revid": "666668", "url": "https://it.wikipedia.org/wiki?curid=2282605", "title": "Municipalit\u00e0 locale di Makana", "text": "Makana \u00e8 una municipalit\u00e0 locale (in inglese Makana Local Municipality) appartenente alla municipalit\u00e0 distrettuale di Sarah Baartman della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 75.303 abitanti.\nLa sede amministrativa e legislativa \u00e8 la citt\u00e0 di Makhanda e il suo territorio si estende su una superficie di ed \u00e8 suddiviso in 12 circoscrizioni elettorali (\"wards\"). Il suo codice di distretto \u00e8 EC104.\nGeografia fisica.\nConfini.\nLa municipalit\u00e0 locale di Makana confina a nord e a ovest con quella di Blue Crane Route, a nord con quelle di Nxuba e Nkonkobe (Amatole), a est con quella di Ngqushwa (Amatole), a sud con quella di Ndlambe e a sud e a ovest con quella di River Valley."}
{"id": "2282608", "revid": "486946", "url": "https://it.wikipedia.org/wiki?curid=2282608", "title": "Badgir", "text": ""}
{"id": "2282609", "revid": "22764241", "url": "https://it.wikipedia.org/wiki?curid=2282609", "title": "Pazzo", "text": ""}
{"id": "2282614", "revid": "1805885", "url": "https://it.wikipedia.org/wiki?curid=2282614", "title": "E io, che ho le rose fiorite anche d'inverno?", "text": "E io, che ho le rose fiorite anche d'inverno? (scrittura in viaggio), conosciuto anche solamente come E io, che ho le rose fiorite anche d'inverno? \u00e8 un romanzo dello scrittore italiano Aldo Busi. Elaborato da Busi fra il 1996 e il 2003, ha fatto la sua prima apparizione nelle librerie nel 2004.\nTrama.\nNel libro \"E io, che ho le rose fiorite anche d'inverno?\", Aldo Busi racconta alcuni viaggi compiuti fra la fine degli anni novanta e l'inizio ed XXI secolo. L'incipit del libro \u00e8 ambientato a Parigi, negli anni sessanta, in una sorta di flashback: Busi parla dei suoi vent'anni e dell'incontro con due uomini da lui ritenuti straordinari: uno, Louis, un artista squattrinato; l'altro, senza nome, un ricco libanese incontrato per poche ore.\nI successivi capitoli del libro sono reportage scritti da vari angoli della terra: l'autore si reca in Marocco, in Russia, in Argentina,in Israele, e ognuno di questi spostamenti \u00e8 caratterizzato da un incontro, da un dialogo, da una riflessione particolari.\nIn quest'opera, il narratore-protagonista espone una visione amara dell'esistenza, riflettendo su tutti gli aspetti della vita. L'autore percepisce un forte divario fra s\u00e9 stesso e il resto del mondo; questo lo spinge, nella seconda parte del libro, a chiudersi nella propria abitazione e a fare una sorta di bilancio della propria vita partendo dai mobili e dagli oggetti di lusso, collezionati nell'attesa di mostrarli ad un amante che non c'\u00e8 mai stato.\nLo scrittore utilizza come interlocutori le dodici sedie intorno al tavolo da pranzo e i tre divani della propria dimora, sui quali non si \u00e8 mai seduto; adagiarsi su di essi per la prima volta gli riporta alla mente il desiderio mai appagato di dare in casa propria una festa con gli amici, nella quale avrebbe potuto incontrare il suo compagno ideale.\nQuesta festa non si \u00e8 mai data, n\u00e9 si sarebbe mai potuta dare: l'autore capisce che nessuno pu\u00f2 essere l'uomo giusto per lui. Quando invita a cena a casa propria un pilota d'aereo conosciuto durante un viaggio verso l'Argentina (dalla quale, per\u00f2, torna a casa senza neanche uscire dall'aeroporto) l'autore si pente di averlo fatto entrare e brucia volontariamente le pietanze che aveva preparato, portando l'aviatore a mangiare in trattoria.\nIl narratore si isola cos\u00ec nella sua casa, costruita sul lazzaretto della peste del Seicento, e osserva la vegetazione e gli animali del proprio giardino, facendo paragoni fra la vita della natura e quella della societ\u00e0 umana.\nAlla fine del libro, il protagonista si rende conto che nel suo giardino, come in quello dei vicini e del Teatro Sociale di Montichiari, le rose fioriscono anche in inverno."}
{"id": "2282616", "revid": "1719883", "url": "https://it.wikipedia.org/wiki?curid=2282616", "title": "Vecchio", "text": ""}
{"id": "2282620", "revid": "6923", "url": "https://it.wikipedia.org/wiki?curid=2282620", "title": "Testina fonografica", "text": "La testina fonografica (detta anche fonorivelatore) \u00e8 il trasduttore utilizzato nei giradischi per rilevare la traccia audio dei dischi in vinile, per mezzo della puntina, detta anche pick-up.\nStoria.\nIl primo tipo commerciale di testina fonografica fu introdotto nel 1925. Sebbene elettromagnetica, era molto distante dalle recenti elettromagnetiche: conteneva un voluminoso magnete a ferro di cavallo e impiegava la stessa tecnologia \u201cusa e getta\u201d delle puntine in acciaio che furono lo standard di registrazione dei primi dischi apparsi a fine \u2018800. Il peso di \"tracking\" fu specificato in once non in grammi. Questo tipo di pick-up domin\u00f2 il mercato fino a quasi tutti gli anni \u201830, ma sul finire del decennio fu rimpiazzata dal tipo piezoelettrico. L'uso di puntine a vita breve era comunque lo standard. Nel secondo dopoguerra, al posto di lettori con pick-up pesanti, vennero introdotte testine con puntine a lunga vita in zaffiro o metalli duri come l'osmio. Comunque, le incisioni per uso domestico giravano a 78 giri ed erano fatte di materiale abrasivo come la gommalacca atta a ospitare la puntina nel solco.\nL'introduzione dei 33 1/3 giri in vinile, dei LP \"album\" nel 1948 e del 45 giri \"singolo\" nel 1949 spinse i consumatori ad aggiornare i lettori giradischi con testine fonografiche dotate di puntine \"microsolco\". Zaffiro e diamante divennero materiali standard. Le nuove puntine vennero installate in piccole e leggere testine piezoelettriche di cristallo o ceramica. Testine ceramiche continuarono ad essere usate in giradischi \"retro\" e portatili, data la loro resistenza agli urti. Durante gli anni '50 una nuova generazione di testine magnetiche apparve sul mercato, incontrando il favore degli audiofili vista la loro superiore alta fedelt\u00e0. Divennero ben presto lo standard in tutti i lettori giradischi, economici e hi-fi; lo sono ancora oggi.\nDescrizione generale.\n\u00c8 collegata al supporto meccanico tramite una lamina metallica flessibile, segue il solco del disco trasmettendo le vibrazioni alla testina che mediante diversi sistemi le traduce in segnali elettrici e genera il segnale da amplificare. La testina, collegata meccanicamente al braccio del giradischi, contiene anche i collegamenti elettrici necessari per trasferire il segnale generato alla sezione di pre-amplificazione dell'impianto di riproduzione del disco.\nEsistono tre tipologie di testine fonografiche: piezoelettriche, ceramiche e magnetiche. Le piezoelettriche e le ceramiche sono molto simili, hanno un livello di segnale uscita piuttosto elevato quindi non hanno bisogno di preamplificazione del segnale in uscita. Per la loro conformazione hanno per\u00f2 l'inconveniente di esercitare una pressione pi\u00f9 elevata sui dischi, rovinandoli dopo ripetuti ascolti. Inoltre non riescono a riprodurre le frequenze pi\u00f9 elevate limitando di fatto la fedelt\u00e0 di ascolto. Per questi motivi questi due tipi di testine non sono stati pi\u00f9 utilizzati negli apparati audio, dando la preferenza alle testine magnetiche.\nClassificazione.\nNei sistemi hi-fi i pickup sono a \"Magnete Mobile\" o a \"Bobina Mobile\" (\"Moving Coil\").\nComparate alle testine a cristallo o ceramiche, le magnetiche hanno una risposta ad alta fedelt\u00e0 e un'usura inferiore dei solchi dei dischi, esercitando minor pressione sugli stessi; il peso di \"tracking\" \u00e8 basso. Per contro hanno un'uscita con tensione inferiore, dell'ordine di millivolt, richiedendo amplificazione elettrica maggiore.\nMagnete mobile (MM) e Moving Iron (MI).\nNei sistemi a magnete mobile, la puntina muove un magnete permanente, che \u00e8 posizionato tra due bobine fisse (in testine stereofoniche), formando un generatore elettromagnetico. Come il magnete vibra in accordo con la puntina seguendo il microsolco, l'induzione elettromagnetica produce corrente nelle bobine.\nDato che il magnete \u00e8 piccolo e con piccola massa, e non \u00e8 accoppiato meccanicamente al generatore (come nei sistemi ceramici), la puntina segue i solchi fedelmente, con minor peso e usura.\nLe testine a ferro mobile (Moving iron) e i sistemi a magnete indotto (ADC ne \u00e8 un esempio) hanno un pezzo mobile in ferro o lega ferrosa, accoppiata alla puntina, mentre un magnete permanente \u00e8 sopra le bobine, creando il necessario flusso magnetico.\nMoving Coil (MC).\nIl sistema MC \u00e8 ancora un generatore elettromagnetico, ma con il magnete e le bobine in posizione opposta: le bobine sono attaccate alla puntina e si muovono all'interno del campo magnetico permanente.\nLe bobine sono piccole e fatte di filo fine avvolto. Poich\u00e9 il numero di avvolgimenti, che possono essere supportati in tale armatura \u00e8 piccolo, il livello di tensione di uscita \u00e8 corrispondentemente piccolo. Il segnale risultante \u00e8 di poche centinaia di microvolt, e quindi pi\u00f9 facilmente suscettibile dal rumore, ronzio indotto. \u00c8 pi\u00f9 difficile progettare un preamplificatore con gli ingressi di rumore estremamente bassi necessari per la bobina mobile, quindi un trasformatore \u00e8 spesso usato. Tuttavia, ci sono testine ad \"alto rendimento\" a bobina mobile che hanno livelli di output simile a testine MM. Le testine a bobina mobile sono strumenti di precisione estremamente piccoli e sono generalmente costose, ma sono spesso preferite dagli audiofili data la \"performance\" acustica migliore.\nMoving Micro Cross (MMC).\nIl sistema MMC fu inventato e brevettato da Bang &amp; Olufsen. La testina MMC \u00e8 una variante della Moving Iron (MI). Magneti e bobine sono fissi mentre una crociera (\"micro cross\") si muove solidale con la puntina, variando la distanza tra i bracci della croce e i magneti. Caratteristica della MMC \u00e8 che permette una maggior separazione tra i canali, data dal movimento su due assi.\nMagnete mobile contro Bobina mobile.\nLe testine a magnete mobile sono pi\u00f9 comunemente di \"fascia bassa\", mentre la \"fascia alta\" tende ad essere dominata dalla bobina mobile. Il dibattito su chi fra MM o MC in ultima analisi riproduca il suono migliore \u00e8 spesso acceso e soggettivo. La distinzione tra i due tipi \u00e8 spesso offuscata da considerazioni di costo e di design, ossia pu\u00f2 una cartuccia MC che richiede un altro step-up di amplificazione, competere con testine MM che non necessitano di preamplificazioni? Ogni tanto un prodotto nuovo riapre il dibattito.\nLondon Decca.\nLa Decca Records produsse le \"Decca phono cartridges\" furono le uniche ad avere magnete e bobina fissi. Puntina in diamante, un pezzo di ferro, e una leva ad L fatta di acciaio paramagnetico. Poich\u00e9 il ferro era posizionato molto vicino alla punta (meno di 1 mm), i movimenti della punta seguivano con grande precisione il solco. Gli ingegneri Decca la chiamarono \"scansione positiva\". La conformit\u00e0 verticale e laterale era controllata dalla forma e dallo spessore del cantilever. Le testine Decca avevano la reputazione di essere molto fedeli, tuttavia le prime versioni necessitavano una forza di \"tracking\", cio\u00e8 una pressione della puntina sul disco, pi\u00f9 alta rispetto alla concorrenza, facendo registrare maggior usura del disco stesso."}
{"id": "2282629", "revid": "22764506", "url": "https://it.wikipedia.org/wiki?curid=2282629", "title": "Giovent\u00f9", "text": ""}
{"id": "2282630", "revid": "1305772", "url": "https://it.wikipedia.org/wiki?curid=2282630", "title": "Giovani", "text": ""}
{"id": "2282632", "revid": "599013", "url": "https://it.wikipedia.org/wiki?curid=2282632", "title": "Federico Moretti (pallavolista)", "text": "Carriera.\nClub.\nLa carriera di Federico Moretti inizia nel 1999 nelle giovanili del , entrando a far parte nella stagione 2000-01 in prima squadra, in Serie A2: con il club marchigiano per quattro stagioni consecutive, eccetto in quella 2003-04 quando gioca per il in Serie B1.\nNella stagione 2005-06 disputa il suo primo campionato di Serie A1 con il , anche se nell'annata successiva \u00e8 nuovamente in Serie B1 con la ; torna in massima divisione per disputare il campionato 2007-08 con la .\nDopo un'annata in serie cadetta durante la quale gioca nuovamente per la societ\u00e0 di Castelfidardo, nella stagione 2009-10 viene ingaggiato dalla in Serie A1.\nPer il campionato 2010-11 gioca nel , in Serie A2, a cui resta legato per due annate; nella stessa categoria disputa la stagione 2012-13 con il e, per tre annate, a partire dalla stagione 2013-14 con il , per poi ritornara nell'annata 2016-17 a Grottazzolina, questa volta nella .\nPer il campionato 2017-18 si accasa al , in Serie B: al termine della stagione annuncia il suo ritiro dall'attivit\u00e0 agonistica."}
{"id": "2282635", "revid": "1305772", "url": "https://it.wikipedia.org/wiki?curid=2282635", "title": "Controllo inferenziale", "text": "Nell'ambito della teoria del controllo, il controllo inferenziale \u00e8 un particolare schema di controllo che utilizza delle stime delle variabili controllate per effettuare correzioni sulle variabili in ingresso a processo.\nIl controllo inferenziale viene ad essere adottato nel caso in cui le variabili da controllare non siano misurabili direttamente; si fa quindi uso di un elemento di controllo detto \"stimatore\", il quale utilizza le misure delle variabili intermedie disponibili e un modello matematico del processo per ricavare i valori delle grandezze non misurabili direttamente."}
{"id": "2282643", "revid": "773636", "url": "https://it.wikipedia.org/wiki?curid=2282643", "title": "Romitorio di Santa Petronilla", "text": "Il romitorio di Santa Petronilla era un complesso monastico situato nel comune di Castiglione della Pescaia. La sua ubicazione era all'interno dei boschi a nord-ovest di Pian di Rocca.\nIl complesso sorse in epoca rinascimentale, pi\u00f9 precisamente a partire dal Quattrocento, periodo in cui fu edificata una piccola chiesa ad aula unica e a pianta rettangolare, con pronao che precedeva la facciata anteriore con apertura ad arco tondo. La costruzione del luogo di culto primordiale avvenne lungo un piccolo corso d'acqua, dalle cui acque la tradizione vuole che santa Petronilla fosse stata guarita dalla lebbra (evento poi ricordato nel corso dei secoli ogni 31 maggio nella festa della santa).\nLa piccola chiesa, che ricordava il suddetto evento miracoloso, diveniva nel corso del tempo una meta sempre pi\u00f9 frequentata dai pellegrini e da fedeli che vi si recavano a pregare per i malati; non pi\u00f9 sufficiente per svolgere le proprie funzioni, venne ampliata a partire dal Cinquecento, epoca in cui fu iniziata anche la costruzione di fabbricati attigui, che divennero sede degli ambienti monastici. La costruzione del romitorio richiese l'interramento del corso d'acqua che scorreva presso la chiesetta.\nIl complesso, ultimato nel tardo Cinquecento, presentava nell'insieme una planimetria a C, con la chiesa situata in una delle due posizioni angolari. Il luogo di culto e la struttura monastica continuarono a svolgere le funzioni anche per tutto il Seicento e per gran parte del Settecento, epoca in cui era necessario perfino un presidio per motivi di ordine pubblico durante la festa del 31 maggio, a causa del massiccio numero di persone che vi si recavano.\nTuttavia, per cause ancora incerte, nella seconda met\u00e0 del Settecento il complesso religioso venne progressivamente abbandonato, tanto che nel 1782 venne decisa la sua definitiva soppressione dal vescovo della diocesi di Grosseto da cui dipendeva. Dopo la sua chiusura, gran parte dei materiali edilizi in pietra furono prelevati per effettuare i lavori di ristrutturazione ed ampliamento della chiesa di Santa Maria del Giglio lungo le mura di Castiglione della Pescaia.\nDel romitorio di Santa Petronilla sono individuabili alcuni resti murari in pietra, dai quali \u00e8 ancora possibile individuare la planimetria a C del complesso cinquecentesco; tra essi \u00e8 possibile identificare anche il basamento dell'antica abitazione del romito che risultava addossata all'area absidale della chiesa."}
{"id": "2282646", "revid": "125295209", "url": "https://it.wikipedia.org/wiki?curid=2282646", "title": "La Ruche", "text": "La Ruche \u00e8 un luogo artistico di Parigi dove dal 1902 si alternano artisti di tutto il mondo. Situato nel quartiere Vaugirard, ai confini di Montparnasse al \"2, Passage de Dantzig\", la Ruche \u00e8 una vecchia struttura a forma poligonale che, con i suoi numerosi atelier, ha dato ospitalit\u00e0 a molti dei pi\u00f9 grandi pittori, scultori e mosaicisti dei primi anni del Novecento.\nStoria.\nLa struttura fu acquistata dal mecenate e scultore Alfred Boucher (1850-1934), durante la demolizione dell'esposizione universale di Parigi del 1900 e la fece ricostruire nel XV \"arrondissement\" che all'epoca era la campagna di Parigi. \n&lt;br&gt;L'idea di Boucher era quella di aiutare gli artisti poveri, ma ricchi di talento, che arrivavano a Parigi da ogni parte del mondo e offrire ai residenti i modelli e uno spazio espositivo. \nL'inaugurazione avvenne nel 1902 e fu chiamata \"La Ruche\" (in italiano l'alveare) perch\u00e9 la struttura piena di finestre e di atelier con artisti al lavoro ricordava appunto l'alveare delle api. Chi abitava alla Ruche doveva pagare un bassissimo affitto che quasi mai i giovani artisti pagavano, ma Alfred Boucher non ha mai sollecitato o cacciato nessuno.\nTra gli artisti che vi hanno abitato ricordiamo Archipenko, Chagall, Amedeo Modigliani, Lorenzo Viani, L\u00e9ger, Deluc, Soutine, Kremegne, Kikoine, Zadkine, Epstein, Marevna, Rivera, Soffici, Lipchitz, Damboise, Guardigli, Jos\u00e9 Balmes, Gracia Barrios e molti altri. \nDurante la seconda guerra mondiale la struttura \u00e8 andata in declino e al momento del boom immobiliare del 1968 ha rischiato la demolizione, ma, grazie ad un comitato a difesa con Marc Chagall presidente onorario e altri 30 artisti tra cui Renato Guttuso ed un magnate, \u00e8 stato riacquistato il terreno che \u00e8 stato donato allo stato francese creando una fondazione nazionale che lo ha reso intoccabile. Vi abitano ancora, pi\u00f9 o meno stabilmente, artisti di ogni nazionalit\u00e0 e non \u00e8 aperta al pubblico."}
{"id": "2282648", "revid": "22765008", "url": "https://it.wikipedia.org/wiki?curid=2282648", "title": "Saldatura ad arco", "text": ""}
{"id": "2282652", "revid": "640277", "url": "https://it.wikipedia.org/wiki?curid=2282652", "title": "Pannelli fotovoltaici", "text": ""}
{"id": "2282655", "revid": "1305772", "url": "https://it.wikipedia.org/wiki?curid=2282655", "title": "Something to Believe In", "text": "Per Something to Believe In si pu\u00f2 intendere:"}
{"id": "2282664", "revid": "767487", "url": "https://it.wikipedia.org/wiki?curid=2282664", "title": "Jean Louis \u00c9mile Boudier", "text": "Egli visse a Montmorency (Val-d'Oise), Francia e pubblic\u00f2 molti lavori sui Discomycetes ed altre branche della micologia.\nTaxa classificati.\n\"Boudier\" diede il nome a molteplici taxa di funghi, tra i quali:"}
{"id": "2282665", "revid": "121078465", "url": "https://it.wikipedia.org/wiki?curid=2282665", "title": "Per Ciljan Skjelbred", "text": "Carriera.\nClub.\nRosenborg.\nHa iniziato la carriera in un piccolo club chiamato Trygg/Lade. Ha fatto una buona impressione ed \u00e8 stato cos\u00ec selezionato per una competizione tra talenti calcistici chiamata \"Proffdr\u00f8mmen\", trasmessa dal canale TV3. Skjelbred ha vinto la gara e ha ottenuto come premio una settimana di allenamento con il Liverpool. Gli \u00e8 stato offerto, dal club inglese, un contratto giovanile, che il calciatore ha declinato. Invece, ha scelto di giocare per il Rosenborg. Ha esordito il 9 giugno 2004, subentrando a Jan Gunnar Solli nel successo per 3-0 sul Bod\u00f8/Glimt.\nIl 22 maggio 2005, \u00e8 diventato il pi\u00f9 giovane calciatore dell'Eliteserien a ricevere un cartellino rosso, nella sfida contro il Molde. Il 12 giugno successivo, sono arrivati i primi gol con questa maglia, con una doppietta nel successo per 4-0 sull'HamKam. Dopo aver segnato una rete nella Champions League 2005-2006, contro l', si \u00e8 infortunato nel ritorno al Lerkendal Stadion, disputato il 23 novembre 2005, a causa di una scivolata di Ierokl\u012bs Stoltid\u012bs. Entrambe le ossa della parte inferiore della gamba di Skjelbred si sono rotte, appena sopra la caviglia. Sebbene non avesse chance di raggiungere il pallone e fosse entrato a piedi uniti, Stoltidis ha dichiarato di non avere intenzione di infortunare il norvegese.\nAd ottobre 2007, \u00e8 stato nominato tra i 50 talenti pi\u00f9 interessanti dalla rivista \"Guerin Sportivo\". Nello stesso anno \u00e8 ritenuto come la stella del Rosenborg. Ha totalizzato 225 presenze complessive con questa casacca, vincendo quattro campionati.\nAmburgo.\nIl 6 luglio 2011 l'Amburgo ha ufficializzato l'acquisto a titolo definitivo di Skjelbred. Ha debuttato nella Bundesliga il 13 agosto successivo, schierato titolare nel pareggio per 2-2 contro l'Hertha Berlino.\nHertha Berlino.\nIl 2 settembre 2013 \u00e8 passato in prestito allo Hertha Berlino, fino al termine della stagione: \u00e8 diventato cos\u00ec il quarto norvegese della storia del club. Ha esordito in squadra il 13 settembre, schierato titolare nella sconfitta casalinga per 0-1 contro lo Stoccarda. Il 22 settembre \u00e8 arrivato la prima rete con questa maglia, nel pareggio per 1-1 sul campo del Friburgo.\nA fine stagione, \u00e8 tornato per un breve periodo all'Amburgo: dopo due panchine in gare ufficiali (una di coppa e una di campionato), fa ritorno all'Hertha a titolo definitivo in data 1\u00ba settembre. Ha firmato un contratto triennale e ha scelto la maglia numero 3.\nNazionale.\nHa giocato per tutte le rappresentative giovanili della . Ha debuttato con la Nazionale maggiore nel 2007. Ha disputato una partita positiva contro la , in una amichevole disputata ad Oslo a febbraio 2009 e vinta dagli scandinavi per uno a zero. L'11 giugno 2013 \u00e8 arrivata la prima rete, nella vittoria per 2-0 sulla . Il 2 settembre 2014, \u00e8 stato nominato nuovo capitano della Norvegia. Il 9 settembre 2014 ha giocato la sua 25\u00aa partita per la Norvegia e per questo ha ricevuto il Gullklokka. Il 22 febbraio 2017 ha lasciato la Nazionale.\nStatistiche.\nPresenze e reti nei club.\n\"Statistiche aggiornate al 13 luglio 2020.\""}
{"id": "2282672", "revid": "123349120", "url": "https://it.wikipedia.org/wiki?curid=2282672", "title": "Andrea Giardina", "text": "Si occupa prevalentemente di storia sociale, amministrativa e politica del mondo romano e della fortuna dell'antico nel mondo contemporaneo.\nDal 17 gennaio al 9 maggio 2019, in quanto Vice Direttore della Scuola Normale Superiore, \"ricopre la massima carica istituzionale limitatamente all\u2019ordinaria amministrazione, come previsto da Statuto, ed assume la rappresentanza legale della Scuola\", fino all'elezione del nuovo Direttore.\nBiografia.\nLaureatosi in Lettere e filosofia nel 1970 presso la \"Sapienza\" di Roma con Santo Mazzarino, ha insegnato storia antica e romana nelle universit\u00e0 di Chieti, Firenze, Palermo, Bari, ancora Roma, all'Istituto italiano di scienze umane di Firenze e, infine, alla Normale di Pisa della quale, fino al pensionamento avvenuto il , ha ricoperto la carica di vicedirettore e direttore \"ad interim\".\nTra le esperienze professionali all'estero figurano docenze presso l'\u00c9cole normale sup\u00e9rieure e l'\u00c9cole pratique des hautes \u00e9tudes di Parigi (Francia).\n\u00c8 presidente della Giunta Centrale per gli Studi Storici, dell'Istituto italiano per la storia antica, del Comitato scientifico dell'Associazione italiana di Public History. \u00c8 socio nazionale dell'Accademia dei Lincei.\nNel 2013 ha ricevuto la medaglia d'oro dell'Associazione Italiana di cultura classica (cf. L. Prandi, \"Laudatio di Andrea Giardina\", in \"I Quaderni di 'Atene e Roma' \" a cura di M. Capasso, Lecce-Brescia 2014, pp. 153-168). Dal 2010 al 2015 \u00e8 stato membro del Bureau del Comit\u00e9 international des sciences historiques, dal 2015 al 2021 presidente. "}
{"id": "2282674", "revid": "15756", "url": "https://it.wikipedia.org/wiki?curid=2282674", "title": "Legino", "text": "L\u00e9gino (\"Lese\" o \"L\u00eaze\" in ligure) \u00e8 un quartiere situato nella periferia ovest della citt\u00e0 di Savona e che si estende in parte in pianura e in parte in collina, sul confine naturale con il comune di Quiliano. Secondo un'ipotesi da avvalorare avanzata in anni passati, il nome della localit\u00e0 di Legino, deriverebbe molto probabilmente dal termine \u00ablogh\u00ecn\u00bb o \u00ablegh\u00ecn\u00bb, indicante la presenza di \u201cpiccoli laghi\u201d: infatti anticamente le terre poste in prossimit\u00e0 dei rii Molinero, Galletto e Quattro Stagioni che attraversano questa zona, sarebbero state caratterizzate dalla presenza di acquitrini e vaste zone paludose.\nGeografia fisica.\nL'abitato \u00e8 situato nella valle del rio Molinero, un rivo torrentizio che sgorga sulle alture della Conca Verde in localit\u00e0 Canaiella - Cascina Serea, tra il Monte Curlo e il Monte Ciuto ad un'altezza di 300\u00a0m s.l.m. e poco sotto la strada per Cadibona.\nDal fitto bosco di macchia mediterranea, il ritano scende veloce attraverso il quartiere che si estende dalle colline lungo la vallata fino alla costa.\nIl Molinero pur avendo una modestissima portata d'acqua, proprio per i suoi stretti e ripidi declivi e i numerosi rivi che vi confluiscono, si \u00e8 pi\u00f9 volte fatto notare per le sue piene improvvise durante forti piogge, che possono provocare seri problemi.\nL'ultima alluvione avvenne nel 1993 e caus\u00f2 diversi danni. \nIl territorio, per la sua conformazione prettamente collinare, raccoglie lungo le parecchie vallette diversi reflui piovani che scaricano direttamente in mare. Degne di citazione sono la valletta di S.Cristoforo e quella di S.Antonio.\nIn tempi geologici antichi la piana alluvionale era un insieme di lagune e paludi, miste tra il pantano e la macchia mediterranea.\nLegino si affaccia sul mare con un'ampia e sabbiosa spiaggia, verso Nordest lungo tutto il suo lato inferiore dalla Valletta S.Antonio al confine con le Fornaci in zona Crocetta, e verso Sudovest fino al rio Quattro Stagioni al confine con Zinola.\nOggi la spiaggia \u00e8 la terza di Savona per importanza ed estensione, dopo quelle del Prolungamento a mare e delle Fornaci. Anche se diversi stabilimenti balneari la occupano, su di essa si trovano le pi\u00f9 estese spiagge libere della citt\u00e0.\nLo spartiacque a Nord segna il confine sulla collina detta della Rocca di Legino fino alla Str\u00e0, con il quartiere di Mongrifone e l'apice di Monte Curlo a 393\u00a0m s.l.m. Segue ad ovest fino a Monte Ciuto a 420\u00a0m s.l.m. (la cima pi\u00f9 alta) dove \u00e8 sito il forte militare omonimo, costruito dai Sabaudi alla fine del XIX secolo.\nDalla parte opposta dello spartiacque, nella Conca Verde in zona Passo Paolino sotto il monte Curlo, si intersecano diverse mulattiere di una certa importanza storica, oggi declassate a sentieri naturalistici a due passi dalla citt\u00e0 e dal mare. Dalla parte Est del Passo si scende fino a raggiungere le frazioni del Maschio e di Montemoro, sulla strada provinciale n\u00ba 29 del colle di Cadibona, mentre dal versante Ovest del passo si scende verso Legino attraversando ameni e suggestivi paesaggi.\nSeguendo la strada a tutta costa della Conca Verde, che dalla Str\u00e0 prosegue verso l'abitato di Cadibona (Quiliano), il confine gira poi a Forte Ciuto, scendendo verso Vado Ligure e Quiliano. Sormonta la collina di Passeggi (Quiliano) a Nordovest e prosegue ad Ovest fino alla localit\u00e0 Madonna del Monte a 163\u00a0m s.l.m., dove \u00e8 sita l'omonima chiesa sede del Santuario degli Sportivi. Da l\u00ec i confini finiscono a Sudovest nei pressi della localit\u00e0 Bricchetti (Zinola), per ridiscendere verso il mare lungo il Rio Quattro Stagioni, sempre in direzione di Vado Ligure.\nStoria.\nLa storia di Legino ha certamente radici antiche, secondo molti studiosi l'origine della contrada si pu\u00f2 forse far risalire al progetto di pianificazione territoriale del municipio romano di Vada Sabatia. Secondo l'opinione del noto studioso e archeologo Nino Lamboglia, il piccolo centro abitato di epoca romana riportato sulla Tabula Peutingeriana con il nome di Vicus Virginis\n sarebbe coinciso proprio con la localit\u00e0 di Legino.\nIpotesi, questa, corroborata dalla scoperta in anni recenti di un'antica necropoli nei pressi del Rio Molinero e dei resti di un insediamento di et\u00e0 romana sulla collina dominante il Rio Quattro Stagioni.\nLe origini.\nLe origini certe di Legino sono pressoch\u00e9 sconosciute: di sicuro era un piccolo centro rurale ed agricolo, abitato fin dai tempi pi\u00f9 antichi da trib\u00f9 di Liguri Sabazi e posto sulla direttrice mare/monti che si incontrava seguendo la litoranea, poich\u00e9 si estendeva su una diramazione del tracciato dell'importante Via Aemilia Scauri costruita dai Romani nel 109 a.C., importante strada di collegamento che da Tortona e Acqui raggiunge la costa a ponente di Savona, attraversando la pianura vadese, che col risistemato antico tracciato costiero protostorico chiamato Via Aurelia e a seguito dei lavori di ristrutturazione per opera di Augusto nel 13 a.C. e i nuovi restauri in et\u00e0 adrianea (124 d.C.), che la fanno proseguire lungo la Riviera di Ponente per raggiungere i centri della Gallia Narbonense modifica il suo nome in Via Julia Augusta diventando di fatto la via principale di collegamento tra Roma e il confine estremo italico con la Gallia.\nLegino fa parte di quella articolata pianificazione per Vicus (Vici) che circondavano la sede principale di Vada Sabatia (Vado Ligure); sotto il nome del pi\u00f9 importante di questi il Vicus Virginis (\"Vico Delle Vergini\") ricordato nella Tabula Peutingeriana, indagini toponomastiche ne avrebbero localizzato la sede nella conca di Legino, perci\u00f2 Legino e Quiliano essendo attraversati dalla Via Aemilia Scauri diventano centri importanti.\nL'origine del nome romano Vicus Virginis non \u00e8 certa, nemmeno il significato stesso, molto probabilmente era legato alle pratiche pagane della fertilit\u00e0 e del culto della terra, di origine celto-gallica, dove le donne vergini erano un simbolo.\nForse in un passato precedente al dominio Romano ed alla successiva cristianizzazione dei popoli, non sono da escludere da parte delle trib\u00f9 liguri locali, riti propiziatori di offerta delle stesse vergini per immolazione idolatrice agli dei della terra, ignota la funzione ed il metodo, che poteva anche essere sacrificale come gi\u00e0 documentato in altre zone europee.\nLa diramazione in oggetto della via Emilia, doveva transitare grossomodo presso la Chiesa di San Pietro in Carpignano oggi nel comune di Quiliano sotto la collina di Passeggi, tra Quiliano e Zinola per poi attraversare la valle del Molinero e Legino fino poi raggiungere scavalcando le colline della Str\u00e0 l'abitato di Savona.\nLo storico Furio Ciciliot ipotizza attraverso i suoi studi, tenendo conto sempre delle scarse verifiche archeologiche operate, che un tratto di muro presente lungo la cinta della Chiesa di S.Anastasia costituiva proprio la spalletta di un antico ponte romano posto su questa via di collegamento. \nTra l'altro esiste un altro muro con simili fattezze poco pi\u00f9 distante nella zona del rio Molinero davanti alla sede della scuola edile di Savona in Via Molinero, che testimonierebbe la presenza di costruzioni romane in quel luogo.\nSebbene vi siano poche deposizioni del periodo precedente l'anno Mille, le quali attestino dati certi sulla storia del quartiere, si pu\u00f2 denotare che lungo il corso del rio Molinero, furono accasati numerosi gruppi di persone gi\u00e0 in epoca preromana. Ci\u00f2 risult\u00f2 dagli studi fatti alla fine del secolo XIX dall'Universit\u00e0 di Genova. Da questi studi si scopr\u00ec che i resti di quell'edificio in pietra lungo il Rio in zona Bricco, oggi all'imbocco della via omonima, sotto il ponte dell'Autostrada A10 Sv-Ge, altri non fossero che quelli della gi\u00e0 citata chiesa di S.Anastasia, con eventuale convitto, costruita tra il 750 d.C. e l'800 d.C., sui ruderi di una precedente costruzione pagana romana.\nNei dintorni, sui campi coltivati, furono ritrovati resti umani sepolti, quanto rimaneva probabilmente di un cimitero forse ancora pi\u00f9 antico e preromano, testimonianza delle genti che abitavano lungo la valle e sulle colline del Bricco e della Valcada. Tra la prima met\u00e0 degli anni sessanta e il 1970, numerose testimonianze di quel periodo storico, andarono distrutte durante gli scavi e la costruzione dell'Autostrada A10 Genova-Ventimiglia che attraversa quei luoghi con enormi viadotti e gallerie.\nRecenti rinvenimenti a seguito di piene del rio Molinero durante l'anno 2009 hanno portato alla luce alcune tombe di epoca tardo imperiale..\nLa Villa Possedimento della Famiglia Pertinace.\nTra il 2006 ed il 2012, un ingente intervento edile nell'area ortiva che caratterizza la piana di Legino a ridosso della Colletta Sotto Il Monte, ha permesso poi l'effettuazione di una serie di indagini archeologiche preventive: relazione di rischio archeologico, ricognizione di superficie, indagini georadar, analisi geoarcheologiche e realizzazione di quasi 50 carotaggi a estrazione.\nI dati restituiti dagli studi specialistici hanno evidenziato un'alta presenza di materiali archeologici, che hanno portato alla realizzazione di sondaggi stratigrafici preliminari, dallo scavo sono immediatamente emersi notevoli quantit\u00e0 di materiali ceramici e tessere musive che preludevano, a nemmeno un metro dal piano di campagna, al ritrovamento di due vani databili tra il I a.C. e il I d.C.\nLa recente scoperta di un insediamento romano a Legino riguarda, sicuramente, l'imperatore ligure, Publio Elvio Pertinace, nato ad Alba Pompeia, ma il cui padre, Publio Successus, era di Vada Sabatia. \nPertinace era un imperatore romano il cui regno dur\u00f2 soltanto 87 giorni. \nNon \u00e8 sbagliato definirlo ligure-piemontese in quanto nacque ad Alba, ma il termine \u201cPedemontium\u201d venne coniato soltanto nel XII secolo. Inoltre Alba Pompeia si trovava, a quell'epoca, nella IX regione augustea, quindi in Liguria. \nFonti storiche (Historia Augusta) sostengono \u201cNatus est Pertinax in villa matris in Appennino\u201d.\nStorici ottocenteschi , tuttavia, ritennero di individuare una \u201cvilla patris\u201d o \u201cvilla martis\u201d a Vada Sabatia. \nQuel che \u00e8 certo \u2013 sulla scorta anche dell'imponente documentazione fornitaci dallo storico savonese Verzellino \u2013 che di Vada Sabatia, importante porto marittimo era suo padre, Publio Elvio Successus, un liberto che commerciava in legnami e spos\u00f2 Lollia Acilia, una facoltosa matrona di Alba Pompeia.\nSuccessus chiamato \u201cPertinax\u201d per la sua tenacia e pertinacia appunto nel commercio del legname e della lana riusc\u00ec a mandare suo figlio Elvio a Roma per compiere studi di Grammaticus, ma il ragazzo non era tagliato per l'insegnamento ai Pueri romani, bens\u00ec per la carriera militare.\nDivenne dapprima Centurione, poi si segnal\u00f2 per il suo valore di condottiero all'imperatore Marco Aurelio. Fu nominato (Eques - Cavaliere) dell'Ordine equestre, Console (storia romana) e Governatore in Britannia, Rezia, Dacia (provincia romana), Egitto (provincia romana), Siria (provincia romana), poi divenne senatore. Sotto il tiranno Commodo cadde in disgrazia e venne esiliato per un triennio a Vada Sabatia, assieme alla moglie Flavia ed al figlioletto.\nQuell'esilio triennale a Vada Sabatia:\n\u201cEsilio o ritiro volontario, come si vorranno chiamare quei tre anni di forzato riposo del guerriero fu per Elvio un prezioso ritorno alle origini. \nRinnov\u00f2 i possedimenti lasciatigli dal padre e decise di ampliarli, avvalendosi della collaborazione del fratello Fabio che l'aveva accolto con gioia...\nIl famoso generale, poi divenuto imperatore dei romani, ritrov\u00f2 cos\u00ec la casa paterna e anzich\u00e9 demolirla e costruirne una nuova, prefer\u00ec farla restaurare, forse per custodire i ricordi. Tutto intorno fece erigere nuove abitazioni, destinate a coloro che dovevano coltivare i terreni ed intrattenere i magazzini della lana...\u201d\nLo storico Giovanni Vincenzo Verzellino sottolinea, nella sua monumentale opera sui savonesi illustri, l'importanza del padre sicuramente, nato a Vada Sabatia, il quale \u2013 a detta del Verzellino \u2013 possedeva anche dei forni (alle Fornaci (Savona)?) per la fabbricazione di anfore da olio e da vino.\nLa realizzazione di un'area di scavo ha messo in luce un articolato sito di epoca romana con una vasta bonifica antistante gli ambienti, due canalette in muratura che portavano l'acqua in direzione dell'avvallamento bonificato e una vasca quadrangolare con pareti e fondo in tegoloni, sarebbero forse i resti sepolti di una villa romana, con due ampie stanze una a carattere residenziale con pavimentazione in mosaico, contenente crete e ceramiche, fibule e monete e l'altra a carattere agricolo contenente i resti di un frantoio per olive o uva che testimonierebbe l'uso e la produzione di olio o vino in quell'area gi\u00e0 dall'antichit\u00e0.\nSi tratta - hanno spiegato gli esperti della Soprintendenza - di un rinvenimento eccezionale di grande valore storico e archeologico sia per la presenza di un'ampia superficie in mosaico perfettamente conservata, frequente ad esempio in Campania ma molto rara in Liguria, e per l'estensione dell'insediamento su pi\u00f9 livelli, che abbraccia epoche che vanno dalla prima et\u00e0 imperiale fino al VI secolo.\nLo studio relativo all'insediamento e non villa romana, ha permesso di individuare una serie di crolli e il sito proprio per quegli eventi, si \u00e8 conservato in ottimo stato forse, grazie a un cedimento strutturale del tetto e delle pareti che sembrano indicare una calamit\u00e0 naturale (terremoto o frana), che ha determinato l'abbandono dell'area intorno al II-III secolo d.C.\nUn altro fatto eccezionale: non essendo stato mai successivamente ricostruito come necropoli, abitazione o per altri scopi, il complesso \u00e8 rimasto sepolto e sostanzialmente immutato nel corso dei secoli.\nQuello che \u00e8 oggi visibile dell'insediamento non \u00e8 che una minima parte di questo ampio complesso residenziale romano: gli esperti della Sovrintendenza contano di fare altre scoperte ampliando lo scavo a monte.\nNel frattempo, per\u00f2, un muro di cinta lungo 80 metri a valle dello scavo \u00e8 stato ricoperto.\nPer ora, visto la grande area interrata nei secoli, con la costruzione di numerose villette sopra quegli scavi, si perderanno alcune di quelle testimonianze storiche.\nAnche lo storico inglese Edward Gibbon nel suo monumentale \"The decline and fall of the roman empire\" cita ampiamente Cassio Dione, senatore contemporaneo di Pertinace, per collocare la figura di quest'ultimo anche in relazione ai possedimenti paterni di Vada Sabatia, \u201ci suoi avversari in Senato gli rimproverarono il fatto di occuparsi delle sue terre, appartenute al padre, anche quando venne nominato imperatore. \nAttribuendo questo interesse per i possedimenti liguri, ad un neo imperatore, ad una atavica avarizia...\u201d\nLe difficolt\u00e0 finanziarie del Comune di Savona.\nIl valore della scoperta, l'importanza del sito , legato alla vita dell'imperatore romano Pertinace, sono molto importanti, la figura storica dell'Imperatore Pertinace \u00e8 testimoniata anche con una statua in bronzo, riproduzione della statua originale custodita nei Musei vaticani a Roma.\nL'area di scavo \u00e8 per\u00f2 oggi in forte stato di abbandono ed incuria da anni.\nLa scoperta degli archeologi della Soprintendenza, per quanto molto importante, si trova di fronte ad una mancanza di fondi, per valorizzare il sito da parte principalmente del comune di Savona, mentre sarebbe opportuno inserirla nel quadro di una vasta operazione di valorizzazione turistica della nostra citt\u00e0, coinvolgendo tutte le associazioni culturali savonesi per aprire il sito archeologico al pubblico ed alle visite.\nA questo punto per\u00f2 l'unica ipotesi, per la Regione della Liguria, \u00e8 quella di una \u201cricopertura\u201d pura e semplice del sito archeologico, ci\u00f2 \u00e8 stato fatto parzialmente con teli.\nIl sito di Legino non appartiene soltanto al comune di Savona o alla regione Liguria ma all'Italia, si potrebbe perci\u00f2 riattivare il tutto, ad esempio coinvolgendo la Fondazione Ferrero di Alba poich\u00e9 Pertinace nacque, come si \u00e8 detto, ad Alba Pompeia, in quanto i resti della Villa sono patrimonio storico nazionale da salvaguardare, ed in qualche modo i reperti archeologici sono vicini all'Universit\u00e0 di Savona.\nIl Vescovo e Santo, Ambrogio, \"Leginese\".\nIn questa localit\u00e0, secondo la tradizione intorno al 375 d.C., avrebbe sostato il vescovo di Milano sant'Ambrogio che, mentre era diretto in Gallia dove avrebbe dovuto battezzare l'imperatore Valentiniano I, fu costretto a sostare per un'improvvisa tempesta ed interrompere il viaggio per qualche tempo a Legino, facendo cos\u00ec per il futuro santo opera di conversione tra gli abitanti ancora in parte pagani.\nIn ricordo del santo vescovo, sarebbe stata poi eretta una cappella a lui intitolata che, in seguito, sarebbe stata trasformata nell'attuale chiesa parrocchiale dedicata a sant'Ambrogio, la cui presenza \u00e8 gi\u00e0 testimoniata alla fine del XII secolo nel Cartulario dei notai Cumano e Di Donato redatto tra il 1178 e il 1188, documento davvero importante che tra l'altro riporta numerosi altri riferimenti alla localit\u00e0 di Legino.\nIl Medioevo.\nTra la fine dell'et\u00e0 romana e gli inizi dell'Alto Medioevo, l'area di Legino fu gradualmente bonificata e le paludi scomparvero. A poco a poco, in questa zona iniziarono a sorgere i primi insediamenti abitati, aventi prevalentemente finalit\u00e0 agricole.\nSignificativi in proposito, i resti di due chiese romaniche situate lungo il rio Molinero, dedicate a sant'Anastasia e ai santi Pietro e Paolo e risalenti all'XI secolo. Successivamente furono anche edificati dei mulini, uno dei quali \u00e8 ricordato da un atto del 1468.\nProbabilmente, proprio dall'esistenza di tali costruzioni deriva il nome del rio Molinero,\n\u00abu Muin\u00e8\u00bb, come lo chiamano ancora oggi in dialetto gli abitanti di Legino.\nNel periodo tardo-medievale Legino era collegato con la citt\u00e0 di Savona con la strada denominata Via Antiqua che seguiva la direzione della litoranea verso l'abitato di Vada Sabatia oggi Vado Ligure.\nLa strada a quel tempo peraltro era l'unica che collegava l'estremo ponente della citt\u00e0, partiva dal centro di Savona nell'odierna zona di Piazza Giulio II, nel periodo tardo-medievale dalla zona all'esterno di porta Bellaria o porta Villana denominata cos\u00ec perch\u00e9 fuori le mura ponentine vi erano numerose campagne marchionali coltivate e governate dai villani contadini. Da l\u00ec la strada attraversava il torrente Letimbro nei pressi dell'odierna piazza della Consolazione, a S.Rita, dove fu costruito dopo l'anno Mille il ponte omonimo (Ponte della Consolazione), biforcandosi poi in due direzioni.\nLa direttrice primaria, passando la localit\u00e0 denominata di Porcaria, attraversava l'ampia pianura di ponente tra l'odierno quartiere di Mongrifone nell'oltreletimbro e l'estremit\u00e0 occidentale della citt\u00e0. Proseguiva poi diritta verso il mare fino a S.Michele, e poi lungo costa alle Fornaci attraversava la localit\u00e0 la Crocetta. Da l\u00ec saliva la collina della Rocca di Legino (oggi Via S.Antonio), attraversava il quartiere di Castagnetum Regis (Castagneto Reale) per poi inoltrarsi tra i boschi della Str\u00e0. Tenendosi sempre lungo la dorsale collinare di ponente, scendeva verso la periferia nord della citt\u00e0, attraversando il torrente Lavanestro e ricongiungendosi presso Montemoro con l'omonima altra importante via di Montis Mauri (Montemauro o Montemoro), comunemente detta di Cantagalletto.\nQuesta altra via invece partiva da Lavaniola, vecchio borgo periferico a nord di Savona oggi denominato quartiere di Lavagnola, e attraversava la macchia boschiva tra Cantagalletto e il colle di Montemoro a ponente del Letimbro, che allora veniva denominato Lavaniola come il borgo. Essa poi raggiungeva a tutta costa sul declivio l'abitato di Cadibona (Quiliano) che denominava gi\u00e0 l'omonimo Bocchetta di Altare (Colle di Cadibona), e continuava collegando la Val Bormida e il Piemonte con la costa.\nDa Cadibona si diradavano in biforcazioni minori diverse strade in direzione di Vado Ligure, Quiliano e Savona delle quali si hanno notizie fino dal tardo periodo preromano, tutte quelle strade erano semplici mulattiere, ma nel tempo furono adeguate e ampliate per collegare le localit\u00e0 collinari attorno a Savona con le due strade primarie. Legino era collegata da stradine minori anche con il borgo allora pi\u00f9 importante, di Castagneto Regis, esse scendevano le colline della Str\u00e0 fino alla piana del contado leginese che nel tempo assunse sempre pi\u00f9 la forma di un borgo.\nNonostante le numerose mulattiere di collegamento, tra il periodo tardo romano e quello tardo medievale l'isolamento delle zone pi\u00f9 interne era palese, e chi risiedeva lontano dalle vie principali, per raggiungere l'entroterra savonese dalla costa visto la penuria di strade carrabili, usufruiva della vecchia Via del Sale che da ogni zona costiera della riviera collegava il Piemonte.\nLa seconda direttrice della Via Antiqua invece, collegandosi fronte mare con Vado e Quiliano e con le altre strade minori che da Cadibona o Quiliano e Segno scendevano verso il litorale, fu tracciata nel tardo Medioevo per riunire le borgate costiere tra Zinola e Savona, attraversava il borgo di Legino e in direzione Vado Ligure, sul mare oltrepassava il Rio Molinero in zona Natarella. Attorno al 1353 per attraversare il torrente, nella stessa zona fu costruito un ponte ad arco unico denominato e conosciuto in seguito come Ponte Visconteo, rassomigliante ma pi\u00f9 in piccolo a quello di Zinola denominato Punte de Pria (Ponte Di Pietra) o di Filippo Maria Visconti sul Torrente Quiliano.\nFino dall'anno Mille la frazione nella sua interezza fu un borgo di poche case, ma assunse un'importanza discreta in relazione alle attivit\u00e0 agricole del comune di Savona, che denoter\u00e0 poi il suo sviluppo nel corso dei secoli fino ai giorni nostri. Nel territorio vi erano gi\u00e0 da prima del Mille numerosi conventi di frati Domenicani i quali agevolarono l'affermazione del cattolicesimo ecclesiastico, la dedica della chiesa parrocchiale principale al vescovo di Milano e santo (S, Ambrogio) venne accertata gi\u00e0 fin da quel periodo.\nInoltre dello stesso periodo nella zona a ridosso della Str\u00e0 sulla gi\u00e0 citata collina del Bricco, vi era l'importante chiesa dedicata ai S.s. Pietro &amp; Paolo di notevole fattura, oggi in rovina e priva di tetto, la presenza di quelle numerose chiese e conventi testimonierebbe perci\u00f2 la presenza di un insediamento stabile ed ottimamente organizzato.\nNel Medioevo si hanno le prime conferme dell'importanza di Legino, i frati Domenicani insegnarono ai leginesi a vivere sfruttando la terra, collaborando con la popolazione che di ci\u00f2 ne benefici\u00f2 facendone tesoro, ampi lotti di terreno furono strappati al pantano e alle zone paludose con grandi lavori di bonifica atti a rendere coltivabili le pianure alluvionali del Rio Molinero, inoltre i pendii delle colline furono terrazzati con numerosi muretti a secco e vennero impiantate coltivazioni di olivo e vite.\nI Colombo \"Leginesi\".\nIn una biforcazione della via Antiqua che scendeva dalla Str\u00e0 in localit\u00e0 Valcada, recentemente identificata in via Belvedere, si trova oggi ancora esistente l'abitazione denominata \"Casa dei Colombo\" ([Case di Cristoforo Colombo]), gi\u00e0 di Domenico Colombo (padre di Cristoforo Colombo), dove si stabil\u00ec per diversi anni la famiglia del grande navigatore genovese e lui visse la sua giovinezza e forse vi nacque (Dopo la conferenza della storica spagnola di Madrid dottoressa Guadalupe Chocano Higueras dell\u201911 ottobre 2014, i cui dati raccolti sono descritti ne libro del 2016 di Franco Icardi, si pu\u00f2 affermare con certezza che Cristoforo Colombo nasce a Savona nel 1436) (Origini di Cristoforo Colombo).. Per poter avere a disposizione il vino da vendere nella sua casa-bottega il 19 agosto 1474 \nDomenico Colombo rilev\u00f2 da Corrado da Cuneo, noto navigatore Sabazio, una casa, una vigna ed un podere. La cessione fu effettuata al prezzo di 250 Lire di Genova, somma che Domenico Colombo non vers\u00f2 mai alla famiglia Da Cuneo. Il 7 agosto 1481 Domenico Colombo affitter\u00e0 la villa a Gioanni Picasso. A quel tempo la Repubblica di Genova amministrava il Savonese fino a Cadibona, controllandone le finanze ed organizzando la vita politica ed economica della zona. Legino fu propriet\u00e0 intrinseca della Repubblica fino alla fine del Settecento.\nDal Medioevo al Rinascimento.\nLa ricca documentazione dei notai dei secoli XII e XIII ci descrive la zona come gi\u00e0 fittamente abitata e coltivata, gi\u00e0 fino dal 1345 data del primo statuto ed in quello del 1404 Legino (assieme a Lavagnola e Quiliano) godeva di una certa autonomia all'interno del libero comune di Savona ed eleggeva propri rappresentanti nel consiglio.\nAlcuni importanti documenti che sanciscono il passaggio del potere sulla citt\u00e0 di Savona, dai Marchesi Aleramici al libero comune, furono sottoscritti presso un palazzo di propriet\u00e0 dei Vescovi presumibilmente in zona la Braia che separa la zona a mare di Legino dalle Fornaci, struttura oggi scomparsa e sostituita dall'odierno parco ferroviario \"Doria\".\nGrazie alla favorevole posizione d'altronde, erano molto diffusi sulle colline di Legino i campi coltivati, i vigneti e gli alberi da frutta, ma anche gli oliveti e i boschi.\nIl Leginese per il prof. Carlo Varaldo, costituiva a quel tempo \u00abla zona agricola per eccellenza\u00bb grazie ad una tradizione insediativa assai antica e ad un'esposizione climatica estremamente favorevole, poteva infatti raggiungere un livello agricolo decisamente intensivo.\nSecondo quanto testimonia poi Agostino Giustiniani, che scriveva nel quarto decennio del XVI secolo, la \u00abvilla di Legino, da moderni nominata Leze\u00bb, allora popolata da \u00abfuochi 275\u00bb, era a quel tempo \u00abdivisa in quattro Chiese, Santa Maria, San Paolo, Santo Spirito e Sant'Ambrogio, quale \u00e8 la Chiesa parrocchiale\u00bb.\nAncora per il Giustiniani: \u00aberano in questa villa pi\u00f9 di cento ville\u00bb (cio\u00e8 residenze signorili) \u00abo sia giardini, et vi \u00e8 un magnifico palazzo del Cardinal Spinola per origine genoese e s'innalza sopra la villa il monte nominato pur di Leze, in la sommit\u00e0 del quale vi \u00e8 a' d\u00ec nostri fabbricata una Chiesa di frati Osservanti di San Dominico sotto il titolo di nostra Madonna del Monte, luogo di gran veneratione in tutto il paese\u00bb.\nQualche tempo dopo, ancora, nella seconda met\u00e0 del Cinquecento, il cronista savonese Giovanni Agostino Abate avrebbe testimoniato come in quella zona vi fossero molti terreni coltivati a vigneto da cui si traevano ottimi vini, la maggior parte dei quali di propriet\u00e0 di cittadini di Savona che, in quell'area, vi possedevano belle torri, palazzi e case confortevoli.\nTutti gli abitanti di Legino, secondo l'Abate, erano cittadini di Savona alla stessa maniera di quelli che erano nati in citt\u00e0 e tutto il borgo era posto sotto la giurisdizione della citt\u00e0 di Savona, fino al ponte di Zinola.\nQuello di Legino dunque, era divenuto uno dei borghi pi\u00f9 rilevanti del territorio savonese.\nIl borgo (come del resto l'intero contado savonese) cresce in modo complementare con la citt\u00e0, quasi in un rapporto di simbiosi; grazie all'ampia fertile pianura mostra fin dall'inizio la sua vocazione agricola. Attorno al 1500 le maggiori famiglie aristocratiche savonesi ne fanno sede di residenza ne sono testimonianza le numerosi torri, di cui \u00e8 punteggiata l'intera vallata leginese, inizialmente costruite con la funzione di presidio e protezione contro le scorrerie dei Pirati Saraceni.\nLe principali famiglie patrizie Savonesi sono presenti con le loro ville acquistando i terreni bonificati e investendo le loro finanze lo sfruttamento della servit\u00f9 della gleba o la mezzadria in ambito prettamente agricolo. In seguito, a partire dal secolo\nXVI, alcune costruzioni e cascinali iniziarono ad assumere la funzione di palazzine di villeggiatura delle nobili famiglie cittadine, nel corso dei decenni sorsero le ville Gavotti, Dabove, Multedo, De Mari (famiglia), Magliani e Lamberti (famiglia) presso la costa e, pi\u00f9 arretrati verso l'interno, i palazzi Gavotti, Pico, Astengo, Naselli, Ferrero e Doria. Come ha rilevato Massimo Quaini, si trattava di \u00abcase rurali sparse, edificate dalle famiglie pi\u00f9 ricche con la duplice funzione di residenza estiva e di azienda agraria, spesso di notevoli dimensioni e valore\u00bb.\nDopo la definitiva sottomissione di Savona a Genova nel 1528, il territorio leginese assunse ancora maggiore importanza, in quanto le pi\u00f9 potenti e ricche famiglie Genovesi, gli interessi principali delle quali erano legati al mare ed alla navigazione, iniziarono ad insediarsi nella piana e sulle colline leginesi, sviluppando solo come attivit\u00e0 secondaria l'agricoltura.\nTra le pi\u00f9 famose quella dei Doria i quali possedeva diversi lotti di terreno tra la Valcada e la Piana del Molinero, come del resto altri rami della stessa famiglia possedevano terreni in diverse parti della Liguria, la presenza diffusa di quelle famiglie ci a lasciato a testimonianza i numerosi palazzi e le ville che ancora oggi sono presenti in quei territori, i villezzi leginesi dalla parola dialettale ligure \"villezzu\" da villeggiatura.\nLe torri di difesa.\nAncora oggi Legino \u00e8 una delle zone cittadine che sono riuscite a mantenere in gran parte inalterato l'aspetto che avevano alcuni secoli fa, sul proprio territorio si possono individuare case e torri di origine quattro-cinquecentesche.\nProprio in virt\u00f9 di ci\u00f2, questa localit\u00e0 pu\u00f2 riservare ai visitatori inattese sorprese, rivelando l'esistenza di costruzioni, seminascoste nel verde dei boschi, dall'origine antica e affascinante che qui andiamo a descrivere.\nCon l'ingresso di Savona nell'orbita genovese, dopo le note vicende del 1528, la costa ligure si ritrov\u00f2 in seguito esposta al rischio di possibili scorrerie da parte dei Turchi, le pi\u00f9 famose delle quali furono poste in atto tra il 1530 e il 1565 ad opera del famigerato pirata Dragut il cui vero nome era Turghud Al\u00ec, che a capo di una piccola flottiglia di predoni, realizz\u00f2 in quegli anni una serie di incursioni sulle coste italiane, compiendo ingenti saccheggi, stragi e distruzioni.\nDopo esser stato preso prigioniero a Gozo nel 1540 ed esser stato fatto schiavo, Dragut era\nstato liberato pochi anni dopo dietro il pagamento di un lauto riscatto, a partire dalla fine degli anni quaranta le sue scorrerie cominciarono ad interessare le coste liguri e toscane: saccheggi\u00f2 Rapallo, Laigueglia e altre localit\u00e0 rivierasche, a quel punto i Governatori della Repubblica di Genova si preoccuparono di organizzare dei sistemi di difesa\ne di avvistamento nei maggiori centri abitati sulla costa al fine di segnalare nel pi\u00f9 breve tempo possibile l'arrivo delle navi dell'armata \u00abturchesca e infedele\u00bb.\nA Legino e nelle altre zone periferiche, invece, al di fuori delle mura delle citt\u00e0 e dei villaggi costieri, non ricevendo aiuti governativi, le famiglie savonesi e genovesi che avevano propriet\u00e0 nella zona, dovettero organizzarsi come poterono, pagando di tasca propria le spese di fortificazione delle loro ville signorili, facendo costruire torri poste a guardia di esse e che, in molti casi, sono tuttora esistenti. In realt\u00e0, la funzione di questi ultimi edifici (tutti con le medesime tipologie costruttive, a pianta quadrata con coronamento aggettante su mensoloni in pietra) non era solo difensiva. Le torri, infatti, fungevano anche da abitazioni per i contadini e servivano inoltre come depositi, per conservare nel modo migliore i prodotti della terra e le derrate alimentari. Presso l'Archivio di Stato di Torino, al riguardo, sono tutt'oggi conservate numerose carte e mappe disegnate in epoca sei-settecentesca con l'indicazione precisa di queste torri e dei loro proprietari; nelle coeve carte ufficiali di Matteo Vinzoni.\nIn questo contesto storico sorse cos\u00ec la torre Pertusio vecchia ormai di cinque secoli, oggi situata al n. 1 di via Belvedere a poca distanza, tra l'altro, dalla casa che, com'\u00e8 noto, fu abitata dalla famiglia di Cristoforo Colombo tra il 1474 e il 1481, situata al n.7 della medesima strada. Nelle sue vicinanze sorgono anche una decina di case di origine quattro-cinquecentesca e pure una piccola cappella dello stesso periodo, intitolata all'Immacolata Concezione, oggi cadente e abbandonata. La torre sorge in posizione isolata, a monte dell'autostrada Savona-Genova e fa parte di sistema difensivo di torri che lo pone in collegamento con l'area di Legino, la cui diagonale ha alla sua estremit\u00e0 orientale la torre Pertusio, a quella occidentale la torre Astengo (in via Ferriere, pi\u00f9 vicina al mare) e, nel mezzo, le torri Cappa (in via Chiabrera), Gavotti (in piazza della Chiesa) e Vignetta (in via Vignetta).\nNel corso dei secoli, mentre la Pertusio e la Vignetta hanno continuato ad ergersi isolate, all'Astengo, alla Cappa e alla Gavotti sono state addossate, posteriormente, delle costruzioni pi\u00f9 basse, destinate a uso abitativo. Di queste cinque torri, la Pertusio \u00e8 certamente quella pi\u00f9 grande.\nHa una pianta quadrangolare di circa 12 metri di lato e un'altezza totale di circa 12 metri. I muri perimetrali della torre, non essendo scarpati, sono di notevole spessore (circa 1,80\u00a0cm).\nL'edificio s'innalza su tre piani (di cui uno parzialmente interrato) e possiede anche un ammezzato posto fra il secondo piano ed il sottotetto. I pavimenti sono in cemento e mattoni pieni. La torre fu costruita, come si \u00e8 detto, intorno alla met\u00e0 del Cinquecento, utilizzando pietra e malta di calce. \u00c8 dotata di un tetto a quattro falde in ardesia appoggiato su quello che era l'originario terrazzo della costruzione. Si tratta, com'\u00e8 evidente, di un rimaneggiamento realizzato in epoca posteriore alla costruzione della torre; e la stessa cosa si pu\u00f2 dire della scala addossata all'esterno, sul lato\norientale. Si tratta, cio\u00e8, di due strutture che furono costruite in epoca a noi pi\u00f9 recente, quando il pericolo delle incursioni dei pirati era ormai tramontato e si poteva pensare di utilizzare l'edificio in modo diverso rispetto all'originario, convertendolo ad uso abitativo. Il terrazzo \u00e8 fornito di un parapetto in mattoni che sporge su una serie di robuste caditoie (rispettivamente nove o dieci sui lati contigui) costituite da gocciolatoi in ardesia scavata. La facciata di levante, dove si trova l'ingresso al primo piano della torre, presenta due bucature, di cui solo quella al primo piano (che appare parzialmente tamponata) risulterebbe essere originale;sulla facciata di ponente, invece, spiccano due ordini di finestre di cui cinque create in epoca recente (quelle al piano terreno sembrano essere pi\u00f9 antiche), la facciata settentrionale non presenta bucature ad eccezione dell'ingresso alla cantina di epoca posteriore, mentre quella meridionale \u00e8, invece, caratterizzata dall'esistenza di due finestre al primo e al secondo piano. Le aperture pi\u00f9 recenti sono state create nell'ambito dei lavori e rimaneggiamenti realizzati in epoca posteriore all'edificazione della torre (l'ultima apertura \u00e8 databile con precisione al 1949) al fine di illuminare i piani della torre destinati ad abitazione ed\nil vano scale. Da rilevare, ancora, la presenza all'interno della costruzione di una stretta scala caratterizzata da volte a crociera che collega i due piani superiori, dove sono situati i locali attualmente abitati, voltati a crociera nel primo piano, a padiglione al secondo piano e con solaio in legno nell'ammezzato fra il secondo piano e il sottotetto. Nel locale seminterrato, situato al pianterreno, adesso utilizzato come cantina ma in origine probabilmente collegato internamente con la torre, si trova un interessante frantoio di olive, con torchio in legno e macina in pietra. La struttura agricola qui presente dovrebbe risalire alla met\u00e0 dell'Ottocento, da quanto risulta da una data incisa su una parete.\nIl periodo napoleonico.\nDurante la prima campagna Napoleonica, le alture di Legino furono presidiate dall'esercito Austriaco alleato dei Piemontesi, che cercavano da secoli sbocchi sul mare per contrastare la Repubblica di Genova. I Genovesi mantenendosi neutrali al conflitto, nel 1796 si asserragliarono in piccole postazioni fortificate lungo la costa e nella grande Fortezza del Priamar, con l'avanzare dei transalpini le stesse alture e i fortilizi furono teatro di schermaglie tra gli opposti eserciti, con la vittoria dei repubblicani Francesi, che si attestarono infine sulle postazioni lasciate dagli Austro-Piemontesi e dai Genovesi in fuga.\nDiversi scontri avvennero nel marzo dello stesso anno sui territori, del Savonese a partire dalla battaglia per il controllo della rada di Vado Ligure dalla quale i Francesi ottennero uno schiacciante successo che apr\u00ec loro le porte di Savona, i primi combattimenti avvennero quando i Giacobini comandati dal generale Andrea Massena si avvicinarono lungo le alture tra Spotorno e Bergeggi alle fortificazioni lungo costa difese dalla Repubblica di Genova.\nCirca 16000 soldati agguerriti erano in marcia da Loano al comando del generale Napoleonico, con numerosi pezzi d'artiglieria leggera e solo all'avvicinarsi facevano timore ai Genovesi, i quali pochi di numero e con solo 13 pezzi di artiglieria ma soprattutto a causa della neutralit\u00e0 impostagli dal governo di Genova, non sapevano come comportarsi.\nFu cos\u00ec che il comandante del Forte di Santo Stefano posto sulla costa della Bandita in cima a capo Vado, superiormente a Forte San Giacomo visibile ancora oggi dalla S.s. Aurelia nel comune di Bergeggi, decise di minare la fortificazione e farla saltare in aria prima dell'arrivo dei Francesi.\nI Genovesi riuscirono nell'intento e fecero esplodere le mine distruggendo il forte di S.Stefano, mentre il forte di San Giacomo fu invece solo abbandonato fugacemente, i giacobini trovarono solo macerie in quello superiore e desolazione in quello inferiore, riuscirono tuttavia ad impossessarsi di alcuni pezzi di artiglieria, i pi\u00f9 pesanti perch\u00e9 difficili da trasportare, abbandonati sul posto dai militari della Superba, che in fuga si attestarono nel tentativo di difesa della citt\u00e0 di Vado Ligure dall'attacco dei Francesi, in una fortificazione costiera posta alla foce paludosa del Segno (torrente) il Forte di San Giovanni, l\u00ec avvenne uno scontro che mise alla prova i Genovesi mettendoli definitivamente in fuga fino alla fortezza del Priamar, teatro prossimo dello scontro.\nFu cos\u00ec che i Napoleonici arrivarono ad addentrarsi fino sulle alture sopra Savona in localit\u00e0 Madonna del Monte, dove si attestarono ben 2400 uomini, suddivisi tra Quiliano e Legino, mentre un battaglione di 3000 uomini marci\u00f2 su Savona scacciando il comando Austriaco dalla citt\u00e0, circa 1300 uomini si attestarono sulle alture di Monte Negino sopra il Santuario, altri nella localit\u00e0 Madonna di Savona, i restanti operarono anche risalendo le alture tra Vado, Valleggia e Quiliano fino a raggiungere la Colla S.Giacomo nella zona dele Tagliate sullo spartiacque tra Segno (Vado Ligure), Mallare e Altare (Che fu tra l'altro scenario l'anno prima di una sanguinosa battaglia derivata da quella di Loano persa poi dall'avanguardia dei Sanculotti Francesi), circa 1000 soldati si attestarono lungo il torrente Sansobbia nell'Albisolese fino alla zona di Ellera e Stella per controllare il Sassello occupato dagli Austriaci in fuga.\nQuelle posizioni strategiche tenute sulla Madonna del Monte erano situate in punti nevralgici sulla strada che porta verso l'abitato di Cadibona dove si stanziarono infine altri 2000 uomini, tagliando di fatto in due i contatti da e verso il mare, da l\u00ec i Napoleonici prepararono le offensive che, con le battaglie delle vallate della Bormida, rigettarono gli Austro-Piemontesi nella Pianura Padana e portarono al trionfo il tricolore giacobino.\nLegino libero comune.\nDa quei trionfi che i liguri, accolsero come una liberazione dalla vecchia ingerenza dei dogi genovesi e dalla morsa dei Sabaudi cercata da circa 250 anni, nacque cos\u00ec a Genova dopo il crollo della vecchia repubblica marinara, la Repubblica Ligure di ispirazione Giacobina fondata dai reduci della campagna Napoleonica del 1796. \nLegino, a seguito della prima campagna Napoleonica in Italia, sebbene fosse un piccolo borgo contadino sfrutta la caduta della repubblica di Genova e l'allontanamento dall'influenza Austro-Piemontese per formare un consiglio di saggi e notabili, sotto l'egida della neonata repubblica democratica ligure. Nel 1797 Giovanni Battista Copello, deputato Leginese al governo provvisorio di Genova, notifica agli altri membri l'atto costituzionale che sancisce i confini del comune di Savona o Dipartimento del Letimbro. Per rivalit\u00e0 politiche e questioni economiche, stretti nella morsa della scelta di legarsi alla confinante, ma da sempre rivale, Quiliano o al nuovo comune di Savona (per non pagare tasse e balzelli o inutili gabelle), i Leginesi decisero, attraverso un sofferto consiglio perdurato mesi e sfociato in scontri e ribellioni, di non partecipare alla municipalit\u00e0 di Savona. \nIl 13 luglio 1798 stabilirono di correre da soli, 5 membri del consiglio furono eletti come membri della municipalit\u00e0 di Legino. i loro nomi erano: GioBatta (Agostino) Giachero (poi deceduto), Nicol\u00f2 Pizzardo, Giuseppe (Gaetano) Rossi, Giacomo Besio, Marco Pertuso, Antonio Del Buono.\nLa scarsa conoscenza amministrativa del neonato consiglio e dei suoi componenti, fall\u00ec al tentativo di organizzare la ramificazione dell'esattoria fiscale per la Repubblica. Nonostante tutto le gabelle che furono imposte ai cittadini di Legino, la situazione di stallo cre\u00f2 malcontenti sia a Savona che a Genova, sfociando nuovamente in ribellioni e scontri.\nIl governo di Legino, pressato dei proprietari terrieri e degli organi clericali, fu messo in difficolt\u00e0 dagli stessi, i quali, dopo un periodo di breve assenza dovuto all'istituzione della repubblica democratica ligure, ritrovarono gli spazi lasciati prima dell'arrivo di Napoleone Bonaparte. Tutto ci\u00f2, sommato allo spopolamento derivato dalle guerre napoleoniche, che generarono un tasso altissimo di mortalit\u00e0 in tutta la Liguria, anche per le malattie che decimarono soprattutto la componente maschile della popolazione, principale forza lavoro di quelle borgate contadine, port\u00f2 nel giro di 10 mesi al fallimento di questa esperienza governativa, con il risultato per i Leginesi, di ritornare sui propri passi e sottostare alla municipalit\u00e0 di Savona, della quale tuttora fanno parte. La decisione fu tuttavia democraticamente sancita, attraverso libere elezioni del comune di Savona il 21 maggio del 1799.\nAttivit\u00e0 militari sabaude.\nVerso la fine dell'Ottocento sulle alture che circondano Legino furono costruiti dai militari sabaudi diversi fortilizi, atti a creare una cintura difensiva nella parte occidentale della citt\u00e0 di Savona. Dalla rada di Vado Ligure dovevano formare una sorta di ferro di cavallo verso il Letimbro, difeso al suo imbocco dal Priamar, per contrastare eventuali sbarchi di truppe nemiche e bloccare un'eventuale intrusione da Nord. Nel 1881 fu costruito sopra la localit\u00e0 La Str\u00e0 il Forte della Madonna degli Angeli, poco sopra l'omonima chiesetta che sormonta Mongrifone, a 232 mt.(s.l.m.), fu classificato come batteria per la sua semplice fruibilit\u00e0 grazie ad una strada diretta, \u00e8 ancora oggi raggiungibile con qualsiasi mezzo. Esso fu inizialmente pattugliato e difeso dall'artiglieria di costa, con una serie di pezzi di svariato calibro ammodernati nel corso degli anni fino alla seconda guerra mondiale. Nello stesso periodo venne ultimato il Forte di Madonna del Monte, sulla collina omonima, nei pressi della chiesa oggi santuario degli sportivi. Opposto a quella della Madonna degli Angeli, il forte era gemello del gi\u00e0 citato, anche se in scala pi\u00f9 piccola ed a un'altezza inferiore, di 145 mt (s.l.m.), nel 1885 fu costruito quello pi\u00f9 in alto, sulla strada per Cadibona, sul colle del Monte Ciuto a 420 mt (s.l.m.), scavando all'interno della collina per consentire ai genieri di creare spessi muri di cemento. Nel Forte Ciuto vi erano i pezzi d'artiglieria pi\u00f9 grossi. Le fortificazioni vennero usate a cavallo delle due guerre mondiali come deposito di munizioni e polveriere e durante la Seconda guerra mondiale furono reimpiegate a difesa della costa di Savona.\nLa seconda guerra mondiale ed il dopoguerra.\nDall'inizio del conflitto il complesso dei forti collinari fu pattugliato fino all'8 settembre del 1943 dai soldati Italiani, in seguito all'armistizio fu occupato dalle SS e dai soldati del Reggimento \"San Marco\" della Repubblica di Sal\u00f2. Nel giugno del 1940 il Forte Ciuto, sub\u00ec un pesante bombardamento navale da parte della marina francese, che mise a segno ben 500 colpi contro i bersagli, danneggiando la fortificazione.\nIl 12 agosto del 1944 nella zona della Str\u00e0, un bombardamento anglo-americano incentrato alla distruzione dei depositi petroliferi lungo costa e sulle colline leginesi, con un frastuono durato dieci minuti ricopr\u00ec il territorio di bombe e schegge, causando quarantuno vittime e seminando orrore, terrore e disperazione tra i pochi abitanti dell'antico quartiere. Nello stesso periodo, all'interno del Forte della Madonna degli Angeli furono fucilati, dopo processi sommari, diversi civili accusati dai nazifascisti di essere partigiani.\nNell'edificio delle vecchie scuole di Legino e nel grande parco che vi era al di fuori, alla fine della guerra fu istituito un campo di concentramento, come quelli a Segno di Vado Ligure, Varazze, Finalborgo e Cairo Montenotte.\nNel dopoguerra il territorio leginese ha subito una notevole cementificazione, senza un disegno urbanistico definito da nessuna regola precisa e soprattutto senza tener conto delle peculiarit\u00e0 dei luoghi. La localit\u00e0 negli anni \u00e8 stata cos\u00ec inglobata dalla citt\u00e0, divenendone un quartiere periferico a destinazione residenziale e industriale. Il vecchio nucleo abitativo, le ville d'epoca, le poche zone verdi rimaste e la storica rete di crose restano le ultime testimonianze dell'antico tessuto urbano del quartiere.\nEconomia.\nFin dalla sua origine l'economia del borgo si \u00e8 basata sull'agricoltura. Nell'Ottocento tale attivit\u00e0 godette di una nuova spinta, grazie agli investimenti dei proprietari terrieri che operarono in campo agricolo, dove si attestarono le coltivazioni a frutteto, lungo le pendici delle colline terrazzate. Oltre agli ulivi fecero la comparsa alberi di agrumi esportati dall'oriente denominati Chinotti. Queste particolari piante furono usate soprattutto nel campo alimentare dolciario e delle bevande fino ai primi del 900, dopodich\u00e9 le due guerre mondiali contribuirono a dismettere questa attivit\u00e0.\nCon il dopoguerra nella zona si sono insediati numerosi insediamenti industriali, tra cui i pi\u00f9 rilevanti sono stati le ex officine Servettaz Basevi, dismesse negli anni novanta ed il deposito petrolifero costiero della Chevron Corporation (oggi Erg).\nNegli anni ottanta si \u00e8 inoltre realizzata la zona P.a.I.P. \"Piano Comunale per le Aree destinate agli Insediamenti Produttivi\u201d di Legino-Savona, distretto costituito da diverse attivit\u00e0 produttive ed artigianali.\nSport.\nNel quartiere ha sede il pi\u00f9 importante impianto sportivo cittadino, lo Stadio Valerio Bacigalupo dove gioca il Savona Fbc, la squadra principale della citt\u00e0. \nA Legino si trovano anche il campo di calcio Fiorenzo Ruffinengo, le piscine dell'Amatori Nuoto Savona e gli impianti sportivi del campus universitario.\nCalcio.\nLa societ\u00e0 calcistica del quartiere \u00e8 l\"'U.S.D. Legino\" che attualmente gioca in promozione, che disputa i match casalinghi al campo di calcio \"Fiorenzo Ruffinengo\", campo in erba sintetica inaugurato nel 2010 al termine dei lavori che hanno trasformato il fondo da terra battuta a erba sintetica, oltre all'edificazione della segreteria, bar e tribune. Nel campo del quartiere si allen\u00f2 il piccolo Stephan El Shaarawy."}
{"id": "2282678", "revid": "74801", "url": "https://it.wikipedia.org/wiki?curid=2282678", "title": "Jan van Riebeeck", "text": "Van Riebeeck \u00e8 stato un amministratore di colonie olandese ed \u00e8 stato il fondatore di Citt\u00e0 del Capo.\nBiografia.\nVan Riebeeck era figlio di un chirurgo, crebbe a Schiedam, dove si spos\u00f2 il 28 marzo 1649 con la diciannovenne \"Maria de la Quellerie\" (che mor\u00ec in Malacca in Malaysia, il 2 novembre 1664 all'et\u00e0 di 35 anni). La coppia ebbe otto figli, la maggior parte di essi non raggiunse la maggior et\u00e0: il loro figlio Abraham van Riebeeck, nato a Citt\u00e0 del Capo, divenne il Governatore generale delle Indie Orientali olandesi. Jan van Riebeeck \u00e8 morto nel 1677 nella citt\u00e0 di Batavia, oggi Giacarta, situata nell'isola di Giava.\nCarriera.\nEntr\u00f2 al servizio della Compagnia olandese delle Indie Orientali (Vereenigde Oostindische Compagnie, abbreviata in VOC) nel 1639, prestando servizio in numerose localit\u00e0, anche come aiuto chirurgo a Batavia, in Indonesia, visit\u00f2 il Giappone. Il suo incarico pi\u00f9 importante fu quello di responsabile della sede del VOC nel Tonchino (Vietnam): da l\u00ec fu richiamato in quanto fu scoperto che stava conducendo commerci per proprio conto.\nFondazione di Citt\u00e0 del Capo.\nNel 1651 gli fu richiesto di prendere la direzione di un nuovo insediamento olandese da installare in un territorio che oggi fa parte del Sudafrica. Egli sbarc\u00f2 con tre navi, la \"Drommedaris\", la \"Reijger\" e la \"Goede Hoop\", sul sito della futura Citt\u00e0 del Capo il 6 aprile 1652: il suo arrivo fu dipinto in un quadro dal pittore \"Charles Davidson Bell\". Fortific\u00f2 l'insediamento al fine di permettere il suo uso come stazione di transito per le rotte commerciali del VOC tra i Paesi Bassi e le Indie Orientali olandesi. Successivamente giunsero altre due navi, la \"Walvisch\" e la \"Oliphant\" dopo un viaggio che le costrinse a seppellire in mare 130 persone. Van Riebeeck fu il responsabile della colonia di Citt\u00e0 del Capo dal 1652 al 1662, durante questo periodo si occup\u00f2 di costruire un forte, di migliorare l'ancoraggio naturale di \"Table Bay\", di coltivare verdura e frutta e di ottenere bestiame dalla popolazione Khoi (pi\u00f9 conosciuti come \"Ottentotti\") che abitava l'area.\nNel giardino botanico nazionale di \"Kirstenbosch\" a Citt\u00e0 del Capo esistono ancora piante di mandorli fatte piantare da van Riebeeck come barriera. Il forte iniziale \u00e8 stato fatto con fango, argilla e legname ed aveva quattro angoli o bastioni: questo forte, chiamato \"Fort Duijnhoop\", non deve essere confuso con l'attuale castello di Citt\u00e0 del Capo, che fu costruito tra il 1666 e il 1679, parecchi anni dopo la partenza di van Riebeeck, e che ha cinque bastioni ed \u00e8 costruito con mattoni, pietra e cemento.\nDurante la sua permanenza a Citt\u00e0 del Capo van Riebeeck riport\u00f2 la scoperta il 17 dicembre 1652 di una cometa, attualmente denominata C/1652 Y1, questa cometa \u00e8 stata la prima scoperta dal Sudafrica.\nNel febbraio del 1653 ebbe occasione di conversare con il famoso missionario-cartografo Martino Martini, che era stato parecchi anni in Cina e aveva accumulato una quantit\u00e0 di informazioni utili per la navigazione: \u201cArrivato al Capo di Buona Speranza, Martini trascorre venti giorni a terra, ospite del governatore Jan van Riebeck [sic], al quale egli fornisce utili indicazioni sugli ancoraggi lungo la costa dell'Africa\u201d (Bertuccioli, 1998, p. 521).\nEredit\u00e0 in Sudafrica.\nJan van Riebeeck in Sudafrica \u00e8 una figura di riferimento storica e culturale tra molti Afrikaner che lo considerano come il padre fondatore della loro nazione. La considerazione nei suoi confronti era visibile nel fatto che la sua immagine appariva sempre sui francobolli e sulle banconote sudafricane dal 1940 fino al 1993 quando la Banca nazionale sudafricana\ncambi\u00f2 le immagini sulle banconote in apolitiche rappresentazioni della flora e fauna presente sul territorio nazionale. La festa del 6 aprile, conosciuta come giorno del fondatore, \u00e8 stata abolita dopo le elezioni democratiche del 1994 dal governo retto dal ANC. Attualmente a Citt\u00e0 del Capo la sua immagine \u00e8 pi\u00f9 difficile da vedere, a parte le statue dedicate a lui e a sua moglie erette in Adderley Street (Via Adderley).\nOggi, certi Afrikaner, in considerazione di alcune fonti secondo le quali egli fu inviato nell'attuale Sudafrica come punizione per aver compiuto commerci privati in Tonchino, lo guardano con sospetto. Nonostante questo, molte citt\u00e0 e villaggi ancora oggi hanno strade chiamate col suo nome. Lo stemma di Citt\u00e0 del Capo riprende quello della famiglia van Riebeeck.\nCuriosit\u00e0.\nA van Riebeeck \u00e8 dedicato il terapside sudafricano \"Riebeeckosaurus longirostris\"."}
{"id": "2282682", "revid": "2014155", "url": "https://it.wikipedia.org/wiki?curid=2282682", "title": "Audelais di Benevento", "text": "Biografia.\nRovesci\u00f2 il figlio ed erede di Romualdo, Gisulfo II, che era ancora minorenne e govern\u00f2 per due anni dopo la morte di Romualdo II.\nLiutprando, re dei Longobardi e zio di Gisulfo, venne e rimosse sia Gisulfo che Audelais e mise sul trono il suo candidato, Gregorio, un altro nipote. "}
{"id": "2282685", "revid": "1728", "url": "https://it.wikipedia.org/wiki?curid=2282685", "title": "Audelais", "text": ""}
{"id": "2282688", "revid": "453768", "url": "https://it.wikipedia.org/wiki?curid=2282688", "title": "Michele di Lando", "text": "Biografia.\nLa sua figura di protagonista storico emerge nel contesto della rivolta dei Ciompi a Firenze, nel luglio 1378, quando fu eletto gonfaloniere di giustizia a rappresentare gli interessi del \"popolo minuto\" (la piccola borghesia). Fu lui a creare le tre nuove Arti dei Ciompi, dei Farsettai e dei Tintori.\nTrovatosi improvvisamente a gestire un grande potere, fu continuamente bersagliato da richieste sempre maggiori dal popolo magro e fu messo in cattiva luce per l'alleanza con alcuni membri del pi\u00f9 ricco popolo grasso (tra i quali, soprattutto Salvestro de' Medici). Gi\u00e0 in discredito verso gli operai che rappresentava, fu costretto a prendere misure di repressione contro l'ondata di violenza che essi andavano scatenando, con ritorsioni contro la nobilt\u00e0. Nel giro di poche settimane, il malcontento contro la sua figura aument\u00f2, soprattutto quando fu chiesta e non concessa la cancellazione del debito verso i datori di lavoro. Fu allora che i rappresentanti della vecchia oligarchia fecero cerchio per isolare la fazione dei Ciompi. Il \"popolo grasso\" si alle\u00f2 con quello minuto, e il 31 agosto un numeroso gruppo di Ciompi, stabilitisi in piazza della Signoria, fu cacciato con facilit\u00e0 dalle forze combinate delle altre Arti fiorentine.\nLa corporazione dei Ciompi, ormai disgregata internamente e abbandonata dallo stesso Michele di Lando, che diresse la repressione, fu abolita. Michele di Lando fu allontanato attraverso la nomina a capitano di Volterra."}
{"id": "2282694", "revid": "35707", "url": "https://it.wikipedia.org/wiki?curid=2282694", "title": "Canicola (film)", "text": ""}
{"id": "2282699", "revid": "17419", "url": "https://it.wikipedia.org/wiki?curid=2282699", "title": "Canicola (disambigua)", "text": ""}
{"id": "2282702", "revid": "14691", "url": "https://it.wikipedia.org/wiki?curid=2282702", "title": "Meteorite di Gibeon", "text": ""}
{"id": "2282705", "revid": "889336", "url": "https://it.wikipedia.org/wiki?curid=2282705", "title": "Joe Sinnott", "text": "La sua notoriet\u00e0 \u00e8 dovuta soprattutto alla lunga serie di numeri che ha inchiostrato per la prima serie di \"Fantastic Four\" dal 1965 al 1981. Inchiostr\u00f2 anche i disegni di Jack Kirby nel numero 5 di tale serie in occasione della prima apparizione del Dottor Destino.\nSinnott ha lavorato su moltissime delle serie della Marvel Comics, rimanendo a lungo quale inchiostratore fisso su \"The Avengers\", \"The Defenders\" e \"The Mighty Thor\"."}
{"id": "2282716", "revid": "291989", "url": "https://it.wikipedia.org/wiki?curid=2282716", "title": "Carolina di Zweibr\u00fccken-Birkenfeld", "text": ""}
{"id": "2282729", "revid": "1861759", "url": "https://it.wikipedia.org/wiki?curid=2282729", "title": "Institut des Hautes \u00c9tudes Scientifiques", "text": "L'Institut des Hautes \u00c9tudes Scientifiques (IHES) \u00e8 un'istituzione francese di diritto privato finalizzata a sostenere la ricerca avanzata nel campo della matematica e della fisica teorica. Ha sede a Bures-sur-Yvette, nei pressi di Parigi.\nAttivit\u00e0.\nL'IHES fu fondato nel 1958 dall'uomo d'affari e matematico L\u00e9on Motchane, con l'aiuto di Robert Oppenheimer e Jean Dieudonn\u00e9. Ha per obiettivo quello di permettere ai migliori ricercatori in matematica e fisica teorica, la possibilit\u00e0 di dedicarsi completamente alla loro ricerca, senza incarichi amministrativi o d'insegnamento. L'Istituto ccoglie un piccolo numero di professori in posizione permanente, con nomina a vita, e circa 200 visitatori all'anno per soggiorni della durata media di tre mesi. Vi \u00e8 anche un piccolo numero di visitatori di lunga durata. La ricerca non \u00e8 diretta e ciascun ricercatore pu\u00f2 sentirsi libero di perseguire i propri obiettivi. Ai professori permanenti \u00e8 comunque richiesto di garantire una presenza annua per almeno 6 mesi.\nLe scelte del fondatore dell'Istituto, L\u00e9on Motchane, sul funzionamento dell'IHES sarebbero state influenzate da Robert Oppenheimer, allora direttore dell'Institute for Advanced Study (IAS) a Princeton. La forte personalit\u00e0 di Alexander Grothendieck, e la vasta portata delle sue rivoluzionarie teorie, hanno profondamente marcato i primi dieci anni di vita dell'IHES. Ren\u00e9 Thom fu un'altra figura caratterizzante, cos\u00ec come Dennis Sullivan, che aveva un particolare talento nell'incoraggiare fruttuosi scambi tra i visitatori.\nL'IHES pubblica una rivista matematica, le \"Publications math\u00e9matiques de l'IHES\", che ha acquisito un'ottima reputazione.\nPersonalit\u00e0.\nTra i grandi matematici che sono, o sono stati, professori permanenti, si possono citare Alexander Grothendieck, Jean Bourgain, Alain Connes, Pierre Deligne (che in seguito \u00e8 andato a far parte dell'Institute for Advanced Study), Ren\u00e9 Thom, David Ruelle, Mikha\u00efl Gromov, Laurent Lafforgue e Maxim Kontsevich.\nRaymond Barre fu per un breve periodo presidente del consiglio di amministrazione dell'istituto."}
{"id": "2282733", "revid": "287204", "url": "https://it.wikipedia.org/wiki?curid=2282733", "title": "IHES", "text": ""}
{"id": "2282735", "revid": "339392", "url": "https://it.wikipedia.org/wiki?curid=2282735", "title": "IH\u00c9S", "text": ""}
{"id": "2282738", "revid": "307923", "url": "https://it.wikipedia.org/wiki?curid=2282738", "title": "Antignano (disambigua)", "text": ""}
{"id": "2282743", "revid": "22766347", "url": "https://it.wikipedia.org/wiki?curid=2282743", "title": "Royal Medal", "text": ""}
{"id": "2282744", "revid": "123448190", "url": "https://it.wikipedia.org/wiki?curid=2282744", "title": "Are You Ready for Love", "text": "Are You Ready for Love? \u00e8 un brano composto da Thom Bell, Leroy Bell e Casey James ed interpretato dall'artista britannico Elton John.\nIl brano.\nPubblicato come singolo nel 1979 (ma registrato durante le \"session\" dell'EP \"The Thom Bell Sessions\"), pass\u00f2 inizialmente inosservato. Venne ripescato dall'oblio il 25 agosto 2003 dall'etichetta britannica \"Southern Fried Records\": il singolo, nuovamente riproposto (anche sui 12\", ma in versione remix), ebbe allora un grandioso successo (in parte dovuto alla sua comparsa nella pubblicit\u00e0 di \"Sky Sports\" volta a promuovere la Premier League), raggiungendo la vetta della classifica inglese e della statunitense \"Billboard Hot Dance Club Play chart\". Della canzone esistono due versioni: la prima \u00e8 quella apparsa nel 1979 ed \u00e8 per l'appunto quella ripubblicata nel 2003; la seconda, molto pi\u00f9 rara, \u00e8 invece apparsa nel 1989, ma \u00e8 stata probabilmente registrata insieme all'altra versione e poi scartata al momento della scelta del singolo.\n\"Are You Ready for Love?\" \u00e8 stata anche messa in evidenza nella versione PAL di \"Donkey Konga 2\"."}
{"id": "2282750", "revid": "299827", "url": "https://it.wikipedia.org/wiki?curid=2282750", "title": "Are You Ready for Love?", "text": ""}
{"id": "2282752", "revid": "1543377", "url": "https://it.wikipedia.org/wiki?curid=2282752", "title": "Acne cistica", "text": " \nL'acne cistica \u00e8 una severa forma di acne nodulare.\nL'acne nodulo-cistica si caratterizza per la comparsa al volto e/o tronco di noduli e/o cistisottocutanei, infiammati a volte anche conglobati tra loro. \u00c8 una manifestazione che spesso, inevitabilmente, crea un disagio sociale, soprattutto psicologico, e il cui trattamento richiede un approccio specialistico dermatologico mirato.\nColpisce prevalentemente in et\u00e0 adolescenziale.\nTerapia.\nSi somministrano antibiotici o isotretinoina nelle forme pi\u00f9 gravi.\nPrognosi.\nSe non trattata lascia spesso profonde cicatrici sulla pelle e disagio psicologico."}
{"id": "2282754", "revid": "110157", "url": "https://it.wikipedia.org/wiki?curid=2282754", "title": "Letenye", "text": "Letenye \u00e8 una citt\u00e0 dell'Ungheria di 4.312 abitanti (dati 2007). \u00c8 situata nella provincia di Zala. Nel territorio comunale \u00e8 situata la frontiera stradale con la Croazia.\nStoria.\nLa citt\u00e0 \u00e8 menzionata per la prima volta in un documento ufficiale nel 1314 come \"Letnye\", una parola di origine slava che significa \"estate\"."}
{"id": "2282756", "revid": "22766605", "url": "https://it.wikipedia.org/wiki?curid=2282756", "title": "Alexandre Grothendieck", "text": ""}
{"id": "2282759", "revid": "110157", "url": "https://it.wikipedia.org/wiki?curid=2282759", "title": "Zalakaros", "text": "Zalakaros \u00e8 una citt\u00e0 dell'Ungheria di 1.748 abitanti (dati 2007). \u00c8 situata nella provincia di Zala."}
{"id": "2282764", "revid": "1718925", "url": "https://it.wikipedia.org/wiki?curid=2282764", "title": "Zalal\u00f6v\u0151", "text": "Zalal\u00f6v\u0151 \u00e8 una citt\u00e0 dell'Ungheria di 3.126 abitanti (dati 2007). \u00c8 situata nella provincia di Zala."}
{"id": "2282767", "revid": "701660", "url": "https://it.wikipedia.org/wiki?curid=2282767", "title": "Scintigrafia ossea", "text": "Per scintigrafia ossea in campo medico, si intende un esame diagnostico, di medicina nucleare, che viene utilizzato per cercare possibili anomalie nel rimodellamento scheletrico.\nViene utilizzata principalmente per aiutare nella diagnosi di una serie di condizioni patologiche delle ossa, tra cui: tumore dell'osso o metastasi, infiammazioni e fratture non visibili nelle radiografie.\nDescrizione della metodica.\nLa tecnica viene eseguita iniettando in una vena periferica un radiofarmaco (pi\u00f9 spesso il metilen-difosfonato coniugato con 99mTc, detto anche 99mTc-MDP) che tende a legarsi per via delle sue propriet\u00e0 chimiche al tessuto osseo in maniera proporzionale alla sua attivit\u00e0 osteoblastica e all'entit\u00e0 della sua vascolarizzazione. Per tali ragioni: in condizioni normali spesso \u00e8 il tessuto osseo spongioso ad essere pi\u00f9 captante di quello compatto, le aree di necrosi avascolare invece non sono mai captanti e l'esame visualizza le aree patologiche come ipocaptanti nelle fasi iniziali di molte malattie in quanto i processi di rimodellamento spesso per iniziare impiegano del tempo. Inoltre anche aree riccamente vascolarizzate possono risultare ipercaptanti poco dopo l'iniezione, anche in tessuti dove il tracciante non si lega.\nL'attivit\u00e0 somministrata ad un soggetto adulto di solito si aggira intorno ai 740MBq. Nei soggetti pediatrici invece tale valore \u00e8 proporzionale al peso corporeo (con un valore minimo di 40 MBq).\nL'acquisizione delle immagini di solito viene eseguita dopo 3 ore dalla somministrazione del radiofarmaco, per dare tempo a quest'ultimo di fissarsi alle zone bersaglio. Unica eccezione sono le acquisizioni \"trifasiche\" usate spesso per diagnosticare patologie infiammatorie a carico dell'osso. In tali casi, la prima acquisizione viene eseguita subito dopo l'iniezione in modalit\u00e0 dinamica per mostrare l\u2019\"arrivo vascolare\" del radiofarmaco nella zona interessata. Nei successivi minuti viene quindi eseguita un'acquisizione statica (fase di \"blood pool\") che mostra la permeabilit\u00e0 capillare del distretto esaminato (qui il radiofarmaco non si \u00e8 ancora fissato all'osso). Infine a 3 ore dall'iniezione viene eseguita un'acquisizione \"tardiva\" che mostra l'attivit\u00e0 osteoblastica.\nLe acquisizioni vengono eseguite con una gamma camera a singola o doppia testa; anche utilizzando collimatori con risoluzioni differenti a seconda della grandezza dei particolari da analizzare e solitamente riprendono tutto il corpo (o con una scansione \"total body\" continua o sovrapponendo parzialmente pi\u00f9 scansioni ove questo non \u00e8 possibile, in modo da non perdere alcuna zona corporea nell'analisi dei dati).\nSe necessario \u00e8 anche possibile analizzare i dati in uno spazio tridimensionale mediante metodiche SPECT o SPECT-TC.\nElaborazione delle immagini.\nLa valutazione delle immagini scintigrafiche non richiede particolari accorgimenti a parte la variazione del contrasto che consente di visualizzare anche le aree con captazione pi\u00f9 bassa. Nella scintigrafia trifasica invece si procede iniettando il radiofarmaco al paziente mentre \u00e8 sdraiato sulla gamma camera e posizionando delle ROI (\"Region of Interest\" , cio\u00e8 regioni di interesse) sulle immagini dinamiche ottenute a partire da pochi secondi dopo l'iniezione. Tali regioni vengono di solito posizionate a livello dell'area sospetta e di una zona che si prende come riferimento. Cos\u00ec facendo si possono ottenere delle curve conteggi/tempo che mostrano l'entit\u00e0 del flusso sanguigno a livello della regione esaminata. Una successiva acquisizione statica viene poi eseguita subito dopo per mostrare come il radiofarmaco si distribuisce a livello dei tessuti molli (\"blood pool\"). L'intensit\u00e0 di queste ultime immagini \u00e8 funzione della permeabilit\u00e0 vascolare. Le immagini tardive sono poi acquisite ad alcune ore di distanza per evidenziare l'attivit\u00e0 osteoblastica.\nInterpretazione delle immagini e indicazioni all'esecuzione dell'esame.\nL'esame normale \u00e8 spesso caratterizzato da una captazione simmetrica. Inoltre le regioni sottoposte a stress possono risultare fisiologicamente pi\u00f9 ipercaptanti. In particolare:\nNella patologia, le alterazioni rilevate pi\u00f9 di frequente sono:\nIn alcuni casi pu\u00f2 essere difficile rilevare le lesioni per un'eccessiva attivit\u00e0 di fondo dovuta ad un'alterata cinetica di distribuzione del radiofarmaco (ci\u00f2 avviene spesso nell'obesit\u00e0 e nell'insufficienza renale). Inoltre errori nella somministrazione possono produrre false rilevazioni a livello del sito di iniezione o delle stazioni linfonodali che lo drenano (se il farmaco va \"fuori vena\", comunque molto spesso riconosciute come non patologiche); cos\u00ec come, raramente, l'iniezione pu\u00f2 avvenire in un'arteria (portando ad iperaccumulo dal farmaco a valle del sito di iniezione e a una sua scarsa distribuzione a livello sistemico).\nLa scintigrafia ossea trifasica spesso \u00e8 poi utile per evidenziare se le lesioni sono di natura flogistica e/o di rimaneggiamento osseo (cos\u00ec come per mostrare il loro grado di vascolarizzazione) permettendo la diagnosi fra differenti patologie con meccanismi etilogici alla base differenti.\nIn alcuni casi si pu\u00f2 osservare captazione del radiofarmaco in sedi extraossee. Questi reperti possono avere varie eziologie (fra queste: lesioni maligne/benigne calcifiche, traumatica, flogistica, metabolica, contaminazioni).\nSuperscan.\nCon il termine superscan (oppure beautiful bone scan) si fa riferimento al risultato di un esame di scintigrafia ossea, caratterizzato da un contrasto pi\u00f9 accentuato fra le ossa e tessuti molli, spesso indicante la presenza di numerose metastasi ossee, soprattutto quelle che derivano dal tumore metastatico della prostata.\nOccasionalmente un superscan pu\u00f2 essere interpretato erroneamente come un esame normale.\nPatogenesi.\nIl superscan di solito si viene a determinare quando le cellule metastatiche sono talmente numerose da captare e trattenere il radiofarmaco somministrato al paziente.\nA conferma di questo meccanismo, in una superscan il radiofarmaco non si ritrova n\u00e9 all'interno dei reni, n\u00e9 nella vescica: questo aspetto \u00e8 stato definito segno del rene scomparso.\nL'apparato emuntorio \u00e8 infatti totalmente escluso dalla rappresentazione scintigrafica, a differenza di quanto si verifica quando le metastasi sono meno numerose e perci\u00f2 meno captanti.\nUn'immagine di scintigrafia che si presenta come superscan (beautiful scan) in genere non riesce a mettere in evidenzia gli arti inferiori.\nAnche in questo caso il quadro \u00e8 spiegabile con il fatto che il radiofarmaco tende a distribuirsi prima nella parte superiore del corpo e a fissarsi in corrispondenza delle metastasi. Nel caso di metastasi associate a carcinoma della prostata, la captazione sar\u00e0 soprattutto a livello vertebrale, maggiormente interessato dalle localizzazioni tumorali secondarie.\nPrognosi.\nIl quadro di superscan, proprio per il fatto che \u00e8 derivante da una marcata e notevole numerosit\u00e0 di cellule metastatiche \u00e8 pressoch\u00e9 sempre indice di una prognosi peggiore per il paziente.\nApplicazioni cliniche in dettaglio.\nRicerca di lesioni oncologiche metastatiche o primitive.\nQuesta \u00e8 l'indicazione principale all'esecuzione di questo esame. Il principale vantaggio della scintigrafia rispetto alle altre metodfiche diagnostiche sta nell'elevata sensibilit\u00e0 (anche se la specificit\u00e0 \u00e8 di contro parte bassa). Oltre a ci\u00f2 \u00e8 anche un esame poco costoso e ormai ben conosciuto, e pu\u00f2 abbinare le classiche scansioni planari con quelle SPECT per studiare meglio lesioni situate in segmenti pi\u00f9 difficilmente esplorabili con la metodica classica (ad esempio il bacino e la colonna vertebrale). Anche la localizzazione delle lesioni pu\u00f2 orientare verso benignit\u00e0 a malignit\u00e0 di queste. In generale la tecnica \u00e8 usata in oncologia per:\nNel caso in cui le metastasi scheletriche siano molto numerose pu\u00f2 essere rilevato un quadro detto \"superscan\", che consiste in una visualizzazione molto marcata in tutto lo scheletro, tanto da rendere meno visibile la captazione renale.\nUna scintigrafia ossea positiva in corrispondenza di lesioni metastatiche dolorose permette il trattamento di queste mediante una terapia radiometabolica. Questo trattamento, eseguito mediante l'uso dell'isotopo 223 del Radio, permette anche di trattare le metastasi da carcinoma prostatico resistente all'ormonoterapia e a localizzazione esclusivamente ossea.\nLesioni ossee primitive.\nNell'osteosarcoma le immagini ottenute con tecnica trifasica mostrano spesso captazione intensa in tutte e 3 le fasi a livello delle sedi colpite (pi\u00f9 spesso ginocchio e porzione prossimale dell'omero). Quelle tardive mostrano spesso una minor captazione centrale e margini moderatamente definiti (usando collimatori \"pin-hole\" ad alta definizione \u00e8 possibile rilevare la reazione periostale chiamata anche \"triangolo di Codman's\", che indica malignit\u00e0). Oltre a ci\u00f2, a livello muscolare vicino alle lesioni \u00e8 possibile rilevare aree di ossificazione neoplastiche.\nIl sarcoma di Ewing pu\u00f2 presentarsi a livello di tutto lo scheletro (specie a livello delle ossa lunghe degli arti inferiori),con lesioni sia primitive sia metastatiche. caratterizzate da captazione in tutte e 3 le fasi della scintigrafia.\nIl fibrosarcoma di solito si presenta con lesioni fredde circondate da un alone ipercaptante. Se infiltrante presenta aree ipercaptanti assieme ad aree.\nIl condrosarcoma \u00e8 caratterizzato spesso da ipercaptazione nelle fasi vascolari della scintigrafia trifasica a cui segue ipocaptazione nelle fasi tardive, con reazione ipercaptante dell'osso circostante a limiti ben definiti.\nL'osteoma osteoide \u00e8 una neoplasia che spesso d\u00e0 segni clinici di s\u00e9 anche se molto piccola (e quindi difficilmente rilevabile radiologicamente); per tale ragione l'elevata sensibilit\u00e0 della scintigrafia ossea \u00e8 utile nel porre diagnosi (dando indicazioni per un successivo studio TC mirato alla regione di interesse della patologia). L'immagine tipicamente mostra un'area moderatamente captante con il centro pi\u00f9 intenso.\nIl condroma \u00e8 un tumore benigno che pu\u00f2 accrescersi sia dentro l'osso (\"encondroma\") sia verso l'esterno (\"eccondroma\"). Il primo tipo \u00e8 pi\u00f9 frequente del secondo \u00e8 di solito colpisce le mani, dando dolore alla pressione; mentre l'altro insorge spesso sulle diafisi delle ossa lunghe o anche nelle falangi. Tale lesione \u00e8 ipercaptante all'esame scintigrafico.\nIl fibroma non ossificante spesso deriva da un difetto fibroso a livello dell'osso (tipico dei giovani). La scintigrafia ossea pu\u00f2 mostrare un debole alone ipercaptante a livello della lesione che ha un centro ipocaptante. Per tale motivo questa metodica non \u00e8 l'esame di prima scelta in caso di sospetto di questo quadro clinico. Nel casi sia presente calcificazione od ossificazione \u00e8 possibile che la lesioni risulti ipercaptante.\nStudio delle protesi.\nLe protesi articolari (specie di ginocchio e di anca) sono molto utilizzate in ortopedia in quanto spesso migliorano molto le condizioni dei pazienti; ma col tempo possono subire alterazioni che devono essere trattate precocemente (danneggiamenti delle componenti artificiali, fratture, mobilizzazioni, infezioni, infiammazioni asettiche, ecc.). Le infezioni delle protesi spesso sono sostenute da batteri stafilococchi (soprattutto lo Staphylococcus epidermidis, il quale possiede un glicocalice che lo aiuta ad aderire al materiale protesico) e sono sovrapponibili alle flogosi di altra natura (presentando solo in pi\u00f9 la presenza di neutrofili).\nIn un terzo dei casi compaiono entro 3 mesi dall'impianto. La scintigrafia trifasica \u00e8 usata spesso nel loro sospetto, in quanto la sola captazione tardiva non permette di distinguere la presenza di un'infezione dalla sola mobilizzazione della protesi (inoltre la captazione a livello della protesi pu\u00f2 persistere anche anni dopo l'impianto, vedi a titolo esemplificativo la tabella sotto per la protesi totale d'anca). L'accurtatezza della metodica \u00e8 del 50-70% e, in caso di risultato negativo per infezione (assenza di ipercaptazione nelle fasi vascolari) e possibile escludere questa diagnosi. Nel caso di risultato positivo invece \u00e8 necessario approfondire ulteriormente mediante l'esecuzione di una scintigrafia con granulociti marcati.\nLa protesi di ginocchio pu\u00f2 mantenere la positivit\u00e0 in fase tardiva anche fino a 5 anni dall'impianto in assenza di patologia.\nOsteomieliti.\nVista la grande variet\u00e0 di quadri clinici tipici di questa patologia (dipendenti da numerose variabili, come il microorganismo coinvolto, la presenza di patologia preesistente e le difese immunitarie dell'ospite) spesso non \u00e8 facile porre questa diagnosi in maniera precisa. La scintigrafia con leucociti marcati \u00e8 il gold standard a questo scopo, ma anche la scintigrafia ossea trifasica pu\u00f2 essere utile grazie alla sua alta sensibilit\u00e0 (la specificit\u00e0 \u00e8 invece bassa in quanto l'esame pu\u00f2 essere positivo in molte lesioni a diversa eziologia).\nTale esame, accompagnato a una corretta gestione diagnostica globale del paziente, permette di porre diagnosi evidenziando sia la captazione nelle fasi iniziali dovuta alla flogosi sia in quella tardiva dovuta al rimodellamento osseo reattivo (la cui distinzione \u00e8 particolarmente importante nelle forme croniche). L'acquisizione delle immagini con tecnica SPECT pu\u00f2 aiutare a dare una migliore definizione spaziale al quadro clinico. Attualmente la tecnica SPECT permette la fusione delle immagini TC (SPECT-TC) e pertanto la localizzazione di lesioni acquisisce massima definizione spaziale.\nFratture e traumi.\nL'esame usato di norma per valutare la presenza di fratture ossee \u00e8 la radiografia del settore interessato. A volte per\u00f2 pu\u00f2 capitare che questo esame sia negativo anche in presenza di frattura. In tal caso per dirimere il dubbio pu\u00f2 essere sfruttata l'alta sensibilit\u00e0 della scintigrafia ossea. Le aree pi\u00f9 spesso coinvolte in queste lesioni \"occulte\" sono: le ossa del carpo, il femore prossimale, le costole, il bacino e la colonna vertebrale.\nL'aspetto delle immagini varia a seconda del tempo trascorso dall'evento traumatico. Nella fase acuta iniziale (che va da 1 a 4 settimane dal trauma) ad essere preponderante \u00e8 la captazione delle immagini vascolari e di \"blood pool\" alla scintigrafia trifasica in quanto la prima reazione rilevabile \u00e8 la flogosi conseguente al danno. Nella fase subacuta invece ( da 6 a 12 settimane dall'evento) si ha la formazione del callo osseo; quindi la captazione diverr\u00e0 pi\u00f9 evidente sulle immagini tardive a livello della rima di frattura e meno evidente nelle 2 precedenti (in quanto la vascolarizzazione della zona colpita tende a diminuire). Il callo osseo poi col tempo viene riassorbito lasciando il posto all'osso normale (anche per 1-2 anni dal trauma la scintigrafia \u00e8 ancora in grado di rilevare alterazioni nella sede colpita).\nFratture da stress.\nLo stress muscolare a livello delle giunzioni osteo-tendinee, se intenso, pu\u00f2 provocare un rimaneggiamento del tessuto osseo di tali zone (che funzionalmente ha come obiettivo il renderle pi\u00f9 resistenti). Questo rimaneggiamento si produce con un'alternanza di archi temporali in cui prevale l'attivit\u00e0 osteoblastica e di archi temporali in cui prevale quella osteolitica. Se uno stress molto intenso agisce quando \u00e8 l'attivit\u00e0 osteolitica a prevalere possono verificarsi micro (o anche macro) fratture a livello della zona interessata, spesso difficilmente rilevabili con la radiografia tradizionale. Anche in tal caso la sensibilit\u00e0 elevata della scintigrafia ossea pu\u00f2 essere dirimente e consentire di classificare le lesioni a seconda dell'entit\u00e0 di captazione del tracciante.\nNello studio della \"spondilosi\" (patologia dolorosa a livello lombare da carico, frequente causa di algie in giovani atleti senza traumi in anamnesi) lo studio scintigrafico SPECT riesce a localizzare meglio la patologia e anche a fornire informazioni sulla prognosi; in quanto una radiografia positiva accompagnata da scintigrafia negativa depone per inattivit\u00e0 o guarigione della patologia (e quindi la escludono come causa del dolore riferito dal paziente).\nNecrosi asettica della testa femorale.\nQuesta patologia pu\u00f2 avere varie eziologie. La forma primaria \u00e8 pi\u00f9 frequente nei bambini e pu\u00f2 essere bilaterale (malattia di Legg-Calv\u00e9-Perthes) mentre quelle ad eziologia secondaria (traumi, trombosi, terapie con steroidi, vasculiti, dismetabolismi, anemie emolitiche) sono pi\u00f9 frequenti negli adulti. Il quadro radiologico spesso \u00e8 muto anche dopo 6 mesi dall'insorgenza mentre quello scintigrafico invece varia: una settimana - 10 giorni dopo l'evento acuto l'area infatti si presenta ipocaptante (la forma dovuta a terapie steroidee pu\u00f2 invece presentare piccole aree non captanti assieme a zone captanti da rimaneggiamento osseo e microfratture). Dopo 3 settimane invece si osserva ipercaptazione da riparazione ossea. La sensibilit\u00e0 della metodica per questa patologia \u00e8 intorno al 90% (pu\u00f2 aumentare se si conduce anche l'indagine SPECT).\nOsteoporosi.\nIn questo quadro clinico la scintigrafia ossea pu\u00f2 mostrare eventuali fratture patologiche, anche misconosciute, specie a livello costale, del bacino e vertebrale dove si pu\u00f2 notare un accorciamento della colonna e un'intensa e lineare ipercaptazione in caso di cedimento (che pu\u00f2 essere ragionevolmente escluso se l'esame \u00e8 negativo). La metodica pu\u00f2 anche fornire una stima (suppur non precisa) della densit\u00e0 minerale ossea (aree ipocaptanti correlano per minore densit\u00e0). Inoltre \u00e8 utilizzata anche nella diagnosi differenziale con altri quadri clinici (ove \u00e8 molto utile la SPECT, specie a livello lombare) e nell'evidenziare la diffusione della malattia nell'ambito scheletrico.\nOsteomalacia.\nI pazienti affetti da questa patologia presentano intensa ipercaptazione a livello delle metafisi e dei centri di ossificazione delle ossa lunghe (tale quadro clinico \u00e8 chiamato \"chicken bone\").\nIperparatiroidismo.\nI pazienti affetti spesso presentano ipercaptazione a livello delle ossa craniche, della spalla e dello sterno dovute al rimaneggiamento osseo indotto dal paratormone. Usando collimatori \"pin-hole\" ad alta definizione \u00e8 anche possibile rilevare la tipica captazione sub-periostale (ad esempio a livello delle falangi).\nOsteodistrofia renale.\nNei pazienti affetti da questa patologia spesso l'esame scintigrafico mostra ipercaptazione in tutto l'ambito scheletrico, con alcuni quadri \"tipici\" (sterno \"a cravatta\", ipercaptazione della teca cranica). Dopo 24 ore la differenza di captazione fra osso e tessuti molli si fa ancora pi\u00f9 marcata ed \u00e8 possibile visualizzare anche calcificazioni a livello polmonare, renale e gastrico.\nMalattia di Paget.\nQuesta patologia si manifesta dapprima con un riassorbimento osseo, a cui segue poi una fase di apposizione con conseguente distruzione della struttura ossea originale e deposizione di tessuto fibroso ipervascolarizzato a livello dello spazio midollare. La prevalenza \u00e8 maggiore nei maschi, pari all'1,5-3% nei soggetti oltre i 60 anni. Le lesioni di norma sono asintomatiche, a volte provocano dolore. Sono rilevabili mediante radiologia tradizionale in quanto deformano l'osso e comprendono zone con densit\u00e0 ossea varia e disomogenea.\nLa scintigrafia \u00e8 usata spesso nell'analisi iniziale della malattia per vedere le zone colpite e ricercare eventuali complicanze. I segmenti pi\u00f9 interessati sono: il bacino, la colonna vertebrale, il femore, la tibia, il cranio e meno frequentemente: clavicola, omero e avambraccio. La malattia pu\u00f2 colpire una sola sede, ma spesso si espande in pi\u00f9 punti.\nSpondiloartriti.\nSono malattie in cui \u00e8 colpita l'entese; cio\u00e8 i punti di inserzione di tendini, legamenti e fasce sulle ossa. Tipicamente la zona colpita \u00e8 soprattutto lo scheletro assile. Le lesioni di queste patologie si vedono solo tardivamente con gli esami radiologici standard in quanto l'evoluzione di queste \u00e8 lenta; la scintigrafia ossea consente invece di ottenere dati in tempi pi\u00f9 brevi dall'esordio. Captazioni tipiche di queste patologie si rilevano a livello di: manubrio-sternale, costo-trasversario, sacro-iliaco (dove \u00e8 possibile, anche mediante studio SPECT, escludere quasi certamente la diagnosi di sacro-ileite se questa zona \u00e8 negativa; o porre fondato sospetto se positiva, da confermare mediante TC) e nelle aree di inserzione tendinea. La captazione delle lesioni diminuisce col tempo, col formarsi delle sinostosi.\nArtrite reumatoide.\nQuesta malattia autoimmune ha una prevalenza dell'1% nella popolazione generale e colpisce in modo simmetrico la membrana sinoviale delle articolazioni (specie a livello delle articolazioni interfalangee distali) provocando deformit\u00e0 articolari e anche a volte coinvolgimento sistemico. Lo scheletro assile \u00e8 di solito colpito tardivamente e con minor aggressivit\u00e0. La diagnosi e la stadiazione di questa patologia sono ben codificate ed effettuate mediante radiologia tradizionale in cui si osserva la reazione infiammatoria a livello articolare accompagnata dalle erosioni ossee e dall'osteoporosi cortico-subcontrale iuxarticolare. L'ecografia \u00e8 invece usata nelle forme precoci di malattia che ancora non hanno coinvolto l'osso, mentre l'RMN consente di valutare sia i tessuti molli dell'articolazione sia l'osso, ottenendo anche informazioni prognostiche.\nLa scintigrafia ossea ha quindi un impiego limitato rispetto al passato. Le lesioni rilevabili con questa tecnica sono ipercaptazioni a livello delle zone colpite, pi\u00f9 intense se le lesioni sono recenti. Le zone di osteoporosi iuxarticolare e le aree di erosione danno pure ipercaptazioni. Il principale vantaggio della scintigrafia \u00e8 la sua capacit\u00e0 di rilevare lesioni precocemente, anche prima delle metodiche radiologiche tradizionali che sono in grado di dare risultati solo a danno osseo in corso; per questo \u00e8 usata nella ricerca delle forme insorte da meno di 3 mesi (\"early rheumatoid arthritis\") in cui una terapia adeguata pu\u00f2 essere pi\u00f9 efficace. Anche quando l'RMN \u00e8 dubbia la scintigrafia pu\u00f2 essere una valida opzione diagnostica, cos\u00ec come nella ricerca di complicanze come le fratture patologiche, che di solito colpiscono le vertebre, il collo femorale, la metafisi tibiale prossimale, le ossa iliache e i metatarsi.\nDistrofia simpatico-riflessa.\nQuesto quadro clinico spesso insorge dopo un eventro traumatico a carico dell'osso e consiste nell'apertura di shunt artero-venosi a livello della zona colpita mediata dal sistema simpatico, che si accompagna a dolore, impotenza funzionale, instabilit\u00e0 vasomotoria, gonfiore e distrofie cutanee). La scintigrafia trifasica mostra di solito, dopo 2 -3 mesi dall'esordio, un'ipercaptazione a livello delle aree colpite presente in tutte le fasi, anche se raramente specie nei bambini, possono presentarsi forme ipocaptanti. Per questa patologia la sensibilit\u00e0 della metodica scintigrafica \u00e8 maggiore del 90%.\nDisplasia fibrosa dell'osso.\nQuesta malattia porta a sostituire il tessuto osseo con tessuto fibroso. Spesso \u00e8 asintomatica ma pu\u00f2 esitare in fragilit\u00e0 delle zone colpite e in fratture. In alcune casi poi l'ipertrofia di questo tessuto pu\u00f2 comprimere le terminazioni nervose danneggiandole. Il quadro scintigrafico delle aree colpite mostra zone captanti e ipocaptanti all'interno delle lesioni, che sono di composizione disomogenea (le aree fibrose non captano, mentre quelle costituite da tessuto osseo si). Inoltre anche le fratture se presenti mostrano ipercaptazione.\nMiosite ossificante.\n\u00c8 una rara patologia, spesso conseguente a traumi contusivi. L'aspetto \u00e8 ipercaptante e la scintigrafia ossea \u00e8 usata soprattutto per verificare che la lesione sia singola e nella diagnosi differenziale con altre condizioni cliniche."}
{"id": "2282768", "revid": "149727", "url": "https://it.wikipedia.org/wiki?curid=2282768", "title": "Milano Centrale (1864)", "text": ""}
{"id": "2282772", "revid": "110157", "url": "https://it.wikipedia.org/wiki?curid=2282772", "title": "Mama (Ana Ahabak)", "text": "Mama (Ana Ahabak) \u00e8 il quarto singolo tratto dal quarto album di studio \"Schwarz Weiss\" della cantante rock austriaca Christina St\u00fcrmer, pubblicato per la Universal Music nel 2003 e ristampato nel 2005 attraverso la Polydor Records.\nVideo.\nIl video della canzone inizia con la cantante seduta sul pavimento. Vengono mostrate anche scene di alcuni bambini piccoli che siedono fuori al gelo attorno ad un fuoco ed altri nei loro letti. Quindi il video mostra altri bambini che raccolgono pezzi di legno e altri che scavano nella spazzatura.\nStoria della pubblicazione.\nIn origine la canzone era stata pubblicata nel singolo del 2003, tratto dal suo primo album, \"Freier Fall\", messo in commercio solo in Austria, e aveva raggiunto il primo posto della classifica. Nel 2005, la St\u00fcrmer pubblic\u00f2 nuovamente la canzone nel suo quarto album, \"Schwarz Weiss\", questa volta pubblicandolo anche in Germania, Svizzera e in Europa. In Germania la canzone raggiunse la posizione 11\u00aa, in Svizzera la 33\u00aa."}
{"id": "2282779", "revid": "838137", "url": "https://it.wikipedia.org/wiki?curid=2282779", "title": "Premi C\u00e9sar 2007", "text": "La cerimonia di premiazione della 32\u00aa edizione dei Premi C\u00e9sar si \u00e8 svolta il 24 febbraio 2007 al Th\u00e9\u00e2tre du Ch\u00e2telet di Parigi. \u00c8 stata presieduta da Claude Brasseur e presentata da Val\u00e9rie Lemercier. \u00c8 stata trasmessa da Canal+.\nI film che hanno ottenuto il maggior numero di candidature (nove) sono stati \"Lady Chatterley\" di Pascal Ferran, \"Days of Glory\" (\"Indig\u00e8nes\") di Rachid Bouchareb e \"Non dirlo a nessuno\" (\"Ne le dis \u00e0 personne\") di Guillaume Canet, mentre il film che ha vinto il maggior numero di premi (cinque) \u00e8 stato \"Lady Chatterley\".\nVincitori e candidati.\nI vincitori sono indicati in grassetto, a seguire gli altri candidati."}
{"id": "2282780", "revid": "767487", "url": "https://it.wikipedia.org/wiki?curid=2282780", "title": "Allison Robertson", "text": "Viene da una famiglia strettamente legata alla musica; suo padre \u00e8 il musicista Baxter Robertson che ha scritto la traccia \"Feel the Night\" per la colonna sonora di Karate Kid. sua madre, Lisa Jimenez, ha lavorato per la A&amp;M Records e per una vasta gamma di compagnie pubblicitarie di Los Angeles prima che la famiglia si trasferisse a Palo Alto nei primi anni ottanta.\nMusica.\nNonostante sia nata a North Hollywood, si trasferisce a Palo Alto (California), durante la sua infanzia. Qui, a scuola, incontra le altre componenti della sua futura band (Torry Castellano al 4\u00ba anno, Maya Ford al 5\u00b0 e Brett Anderson al 7\u00b0).\nInizia a suonare la chitarra all'et\u00e0 di 12 anni. La sua prima chitarra \u00e8 una Messicana Fender Telecaster che vende molto presto per potersi comprare la sua prima Gibson. Continua con la sua band anche al termine degli anni scolastici e sono ancora oggi insieme.\nLei \u00e8 nota per utilizzare chitarre Gibson e amplificatori Marshall. Preferisce non usare pedali effetti.\nIl genere delle Donnas dei primi primissimi album si pu\u00f2 definire rock and roll post anni ottanta, ma con il tempo si sono evolute ed ora si possono determinare glam rock.\nCopertine e altri progetti.\nAllison ha posato alcuni anni fa per una rivista di chitarre con Tom Morello e Dave Navarro.\nMentre nel 2004 ha posato lei sola per la copertina della rivista \"Guitar Player\" per la promozione dell'album \"Gold Medal\".\nNel 2006 ha formato le Elle Rae con sua sorella Emily. Il nome \u00e8 una combinazione dei loro secondi nomi (Elle per Emily e Rae per Allison). Le Elle Rae hanno registrato due canzoni, entrambe disponibili in streaming sulla loro pagina di Myspace. Una delle due canzoni \u00e8 una cover di \"Six Months in a leaky boat\" di Split Enz.\nAll'inizio del 2007 ha suonato come chitarra solista per la band Loudion. Una delle loro canzoni \u00e8 apparsa nella colonna sonora di \"le colline hanno gli occhi 2\"\nDa maggio 2007, conduce il suo programma \"Fun in the dungeon with Allison Robertson\" sulla stazione radiofonica su internet \"Women rock rAdio\"\nDiscografia The Donnas.\nHanno collaborato molto spesso per le colonne sonore di film generalmente adolescenziali come \"Mean Girls\", \"Quel pazzo venerd\u00ec\" e \"Una pazza giornata a New York\"."}
{"id": "2282783", "revid": "56818", "url": "https://it.wikipedia.org/wiki?curid=2282783", "title": "Carcinoma prostatico", "text": ""}
{"id": "2282784", "revid": "2127564", "url": "https://it.wikipedia.org/wiki?curid=2282784", "title": "Biblioteca Villa Urbani", "text": "La Biblioteca comunale Villa Urbani \u00e8 una biblioteca di Perugia, con sede in via Pennacchi. Fa parte del Sistema bibliotecario comunale, che comprende la Biblioteca Augusta, Biblionet della frazione di Ponte San Giovanni, la Biblioteca San Matteo degli Armeni, specializzata sui temi della pace, della nonviolenza, dei diritti umani, del dialogo interculturale e interreligioso, la Biblioteca Sandro Penna della frazione di San Sisto e il Bibliobus, la biblioteca itinerante.\nStoria.\nNata nel 1964 come \"Biblioteca dei ragazzi\" con sede in via Fiorenzo di Lorenzo poi in via Quieta, la Biblioteca \"Villa Urbani\" \u00e8 nell'attuale sede di via Pennacchi dal 1994, ed \u00e8 stata probabilmente la prima biblioteca in Umbria ad introdurre, accanto ai libri, documenti multimediali e postazioni Internet. Il 29 aprile 2010 la biblioteca, in seguito a un sondaggio tra gli utenti, ha abbandonato il nome di \"Biblioteca Multimediale\" assumendo quello di \"Villa Urbani\".\nL'edificio.\nLa biblioteca si trova in una villa realizzata negli anni quaranta dall'architetto Pietro Fringuelli per volere del tipografo e litografo perugino Mario Urbani (Perugia 30 gennaio 1908, Perugia 28 gennaio 1986). Nel 1991 Villa Urbani \u00e8 entrata a far parte del patrimonio immobiliare del Comune di Perugia. L'edificio, in stile neoliberty, ha mantenuto nelle successive operazioni di ristrutturazione intatte le sue caratteristiche architettoniche: le ampie scale in marmo che collegano i vari piani, le porte con belle forme geometriche, i pavimenti interni in legno, marmo e travertino, alcune decorazioni in legno che si trovano nelle stanze del piano terra e che fanno parte dell'arredo murale. Il piano terra \u00e8 caratterizzato da un porticato che percorre la struttura con pilastri in travertino. In ogni piano sono presenti ampie terrazze. La biblioteca \u00e8 circondata da un'area verde, di circa 2.000 m\u00b2, sistemata a piazzale e giardino, in parte ornato con alberi di alto fusto.\nNel novembre 2009 sono stati realizzati lavori di ristrutturazione per mettere a giorno il camino in travertino e la cucina originale in muratura che attualmente ospita i libri e le riviste dedicate alla cucina (tra i libri si ricordano alcuni ricettari donati da Clara Sereni e usati dalla scrittrice per il suo romanzo \"Casalinghitudine\"), ricavando cos\u00ec uno spazio dedicato alla lettura e alla conversazione.\nL'organizzazione degli spazi e delle raccolte.\nDistribuita su tre piani, dispone di un ampio giardino alberato che circonda tutta la struttura e di terrazzi. Al piano terra si trovano le sale di consultazione, lettura e conversazione, lo spazio dedicato alla musica e alle ricerche veloci, la sala studio e le postazioni per la consultazione dei cataloghi in linea. Al primo piano sono dislocate le sale di letteratura, la sala multimediale con postazioni internet e videoscrittura e la sala destinata ai bambini e ragazzi. All'ultimo piano, oltre agli uffici, si trovano la sezione dedicata al cinema, al teatro e lo Spazio genitori con i libri riguardanti la genitorialit\u00e0, la sala conferenze dotata di strumentazione per la realizzazione di incontri e proiezioni video ed uno spazio lettura e conversazione. L'intera collezione\u00a0\u2013 libri, riviste, documenti multimediali\u00a0\u2013 \u00e8 direttamente disponibile a scaffale. La biblioteca aderisce al progetto Nati per leggere."}
{"id": "2282785", "revid": "119306565", "url": "https://it.wikipedia.org/wiki?curid=2282785", "title": "Gran Premio del Belgio 1984", "text": "Il Gran Premio del Belgio 1984, \u00e8 stata la terza prova della stagione 1984 del Campionato mondiale di Formula 1. Si \u00e8 corsa domenica 29 aprile 1984 sul Circuito di Zolder. La gara \u00e8 stata vinta da Michele Alboreto su Ferrari; per il vincitore si tratt\u00f2 del terzo successo nel mondiale. Ha preceduto sul traguardo il britannico Derek Warwick su Renault e il francese Ren\u00e9 Arnoux su Ferrari.\nVigilia.\nSviluppi futuri.\nIl presidente della FISA, Jean-Marie Balestre, annunci\u00f2, in una conferenza stampa, al sabato prima della gara, la volont\u00e0 di limitare ancora, per la stagione , la capacit\u00e0 dei serbatoi, portandola a 195 litri, contro i 220 ammessi nel 1984. Le case costruttrici si dissero subito contrarie; la controproposta della FISA fu di limitare a soli 1.300 cm\u00b3 la dimensione ammessa per i propulsori turbo.\nAspetti tecnici.\nIn vista dell'appuntamento mondiale in terra belga la Ferrari port\u00f2, visti i problemi avuti nei precedenti Gran Premi, due esemplari differenti di freni: uno in carbonio e uno in ghisa. Inoltre non vennero adottate le centraline elettriche utilizzate a inizio stagione, ma si pass\u00f2 all'impiego del sistema di iniezione Lucas.\nGordon Murray predispose prese d'aria pi\u00f9 grande, al fine di raffreddare meglio i motori BMW della Brabham. Su un'altra vettura motorizzata dal costruttore germanico, la ATS, sempre per consentire un migliore raffreddamento del propulsore, venne tolta la parte di carrozzeria che lo copriva. La Ligier present\u00f2 un nuovo muso, pi\u00f9 appuntito, e nuove sospensioni. La RAM affid\u00f2 anche a Palmer un modello 02. La novit\u00e0 pi\u00f9 importante fu l'esordio della Arrows A7, a motore turbo BMW, affidata al solo Thierry Boutsen; Surer prosegu\u00ec con la vecchia A6, spinta dal Ford Cosworth DFV, visto che il costruttore tedesco non era ancora disposto a fornire due motori alla scuderia britannica. Rimand\u00f2, invece, l'esordio la nuova Toleman.\nLa Goodyear appront\u00f2 dei nuovi pneumatici radiali, che per\u00f2 vennero scartati da Ferrari e Williams, in quanto non considerati come performanti.\nAspetti sportivi.\nLa gara torn\u00f2, dopo un anno di assenza, sul Circuito di Zolder. Il circuito aveva gi\u00e0 ospitato per 9 volte un'edizione del Gran Premio del Belgio, valida per il mondiale. Quella del 1984 fu la sua ultima apparizione.\nDopo l'incidente nel \"warm up\" del Gran Premio del Sudafrica, Piercarlo Ghinzani torn\u00f2 al volante dell'Osella, pur se ancora con le mani fasciate per consentire la guarigione dalla bruciature.\nMauro Baldi venne confermato alla Spirit, anche grazie a un prolungamento dell'impegno dello sponsor. La livrea della vettura pass\u00f2 dal rosso, delle prime gare, al bianco, colore che era previsto all'origine, ma che era stato sostituito sulla base dell'accordo con Fulvio Ballabio, pilota poi non schierato in stagione. La Tyrrell di Stefan Bellof venne dipinta in nero, grazie all'apporto dello sponsor personale Maredo.\nQualifiche.\nResoconto.\nDurante le qualifiche del venerd\u00ec Derek Warwick, su Renault ottenne a pochi secondi dal termine, il miglior tempo, precedendo, di due decimi, il pilota della McLaren Alain Prost, poi Nelson Piquet e le due Lotus di Nigel Mansell e Elio De Angelis. Le prime tre posizioni erano attribuite a piloti che montavano gomme Michelin; la pista era resa scivolosa dall'olio lasciato in pista dai molti motori esplosi.\nSolo quattordicesimo il compagno di squadra di Prost, Niki Lauda (staccato di due secondi e mezzo dalla \"pole position\" provvisoria), fiducioso, per\u00f2, di rimontare diverse posizioni il giorno seguente. Deludente anche la prestazione delle Ferrari, penalizzata dalle prestazioni delle gomme Goodyear e da alcuni problemi della vettura, con Ren\u00e9 Arnoux sesto e Michele Alboreto decimo. Vi era la difficolt\u00e0, per la casa di Maranello, di portare a una stessa temperatura le gomme anteriori e quelle posteriori. In difficolt\u00e0 pure le Williams con Keke Rosberg dodicesimo e Jacques Laffite diciassettesimo. Molti piloti testimoniarono un certo timore, nell'affrontare la pista, nel ricordo dell'incidente mortale, occorso a Gilles Villeneuve, nell'edizione corsa nel 1982.\nLa situazione mut\u00f2 radicalmente durante le qualifiche del sabato, in cui le due Ferrari fecero registrare i migliori parziali, con Michele Alboreto che riusc\u00ec a conquistare la sua prima \"pole position\" nel mondiale e Ren\u00e9 Arnoux in grado di partire al suo fianco in prima fila, con entrambi i piloti che si migliorarono di circa quattro secondi. Per la Ferrari si tratt\u00f2 della trentanovesima doppietta in qualifica, nella storia del mondiale. Alboreto fece segnare 1'14\"846, contro il 1'16\"311 ottenuto da Warwick, al venerd\u00ec; il tempo del pilota italiano abbassava decisamente il limite ottenuto da Prost nel 1982 (1'15\"701). Il pilota della Williams, Keke Rosberg, riusc\u00ec a portarsi al terzo posto, precedendo lo stesso Warwick, mentre Prost e Piquet, che si erano messi in evidenza il giorno precedente, non poterono migliorarsi a causa della rottura dei rispettivi propulsori. La Brabham, con due suoi piloti, ruppe 7 motori nei due giorni delle qualifiche. Alboreto fu il primo italiano a ottenere una \"pole position\" con la Ferrari, dal Gran Premio di Francia 1966, quando era toccato a Lorenzo Bandini.\nAl termine delle prove, poi, Forghieri, progettista della Ferrari, diede poche spiegazioni riguardo al miglioramento della vettura, sostenendo, come anche Alboreto, che le modifiche fatte rispetto alla giornata precedente erano minime. Arnoux afferm\u00f2 che il lavoro si era concentrato soprattutto sull'aerodinamica, mentre Lauda attribu\u00ec il miglioramento alle gomme, ma il team di Maranello non appoggi\u00f2 la sua tesi. La McLaren invi\u00f2 un aereo privato in Francia, al fine di ottenere nuovi pneumatici speciali per la gara dalla Michelin, mentre la Brabham fece giungere del carburante di tipo nuovo.\nRisultati.\nI risultati delle qualifiche furono i seguenti:\nGara.\nResoconto.\nAl via Michele Alboreto mantenne la testa della corsa, mentre Derek Warwick super\u00f2 Ren\u00e9 Arnoux, autore di una brutta partenza, e Keke Rosberg, rimasto praticamente fermo sulla griglia, portandosi cos\u00ec in seconda posizione. Manfred Winkelhock si pose quarto, mentre Nelson Piquet, per evitare il contatto con Rosberg, mise due ruote oltre la pista. Al quinto e sesto posto si posero Elio De Angelis e Riccardo Patrese. Il pilota padovano abbandon\u00f2 al terzo giro, per un problema all'accensione.\nAlboreto cominci\u00f2 ad imporre un elevato ritmo alla gara, al fine di distanziare gli avversari, con il solo Warwick in grado di seguirlo per alcuni passaggi. Winkelhock, quarto, fungeva un po' da tappo rispetto al resto del gruppo. Al sesto giro usc\u00ec di scena anche il leader del mondiale, Alain Prost, che era quinto, costretto al ritiro da un problema allo spinterogeno.\nAll'ottavo giro Piquet prese la quinta posizione a De Angelis. Nelle retrovie si fece largo Keke Rosberg, che, gi\u00e0 al giro 15 era ottavo, dopo aver passato sia Niki Lauda che Patrick Tambay. Il finlandese, al giro 22, pass\u00f2 anche Eddie Cheever. Ancora un giro, e Piquet strapp\u00f2 la quarta piazza a Winkelhock, avvicinandosi poi ad Arnoux. Al giro 24 De Angelis cedette prima a Rosberg, che entr\u00f2 cos\u00ec in zona punti, poi a Cheever.\nAl venticinquesimo passaggio Ren\u00e9 Arnoux, ormai con le gomme consumate, si fece passare da Piquet, prima di raggiungere i box, per il cambio degli pneumatici. I meccanici ebbero per\u00f2 delle lentezze nel completare l'operazione, che dur\u00f2 diciannove secondi, col francese che rientr\u00f2 in gara solo tredicesimo. Tra il ventiseiesimo e ventisettesimo giro Winkelhock venne passato sia da Rosberg che da Cheever. L'italoamericano dell'Alfa Romeo fu per\u00f2 subito costretto al ritiro.\nMichele Alboreto controllava la gara sempre al comando, davanti a Derek Warwick, Nelson Piquet, Keke Rosberg, Manfred Winkelhock, Elio De Angelis, Andrea De Cesaris e Stefan Bellof. Piquet, autore al giro 32 di un errore di guida alla \"Bolderbergbocht\", sub\u00ec il sorpasso da parte di Rosberg.\nWarwick effettu\u00f2 la sua sosta, per il cambio gomme, al trentaquattresimo giro; rientr\u00f2 in gara terzo, alle spalle di Rosberg. Nello stesso giro si ferm\u00f2 anche Winkelhock. La sosta del tedesco fu pi\u00f9 lunga, tanto che torn\u00f2 in gara solo al dodicesimo posto. Il leader della gara, Alboreto, si ferm\u00f2 al giro 39, ripartendo sempre in testa. Al giro 37, intanto, si era ritirato Lauda, a causa di un problema con la pompa dell'acqua; al giro 41, Manfred Winkelhock, autore fino a quel punto di un'ottima prova, abbandon\u00f2 il gran premio per un guasto elettrico.\nAl quarantaquattresimo giro Keke Rosberg and\u00f2 al \"pit stop\", rientrando in gara sesto, mentre si ritir\u00f2 De Cesaris, per un'uscita di pista, senza conseguenze per il pilota. Alboreto comandava davanti a Warwick, Piquet, De Angelis (in crisi con gli pneumatici), Bellof, Rosberg e Arnoux. Il francese della Ferrari, al giro 55, riusc\u00ec a passare prima Rosberg, poi Bellof e infine De Angelis, portandosi al quarto posto. Il giro dopo anche Rosberg fu capace di un doppio sorpasso, su Bellof e su De Angelis.\nArnoux entr\u00f2 sul podio virtuale, passando Piquet, al giro 60, alla \"Bolderberg\". Stefan Bellof si ferm\u00f2 ai box, per il cambio gomme, al giro 61, rientrando in gara settimo. Piquet cedette la sua quarta posizione a Rosberg, al giro 64. Un giro dopo Arnoux fu autore di un testacoda alla \"Kanaal Bocht\": fu capace di ripartire, ma dopo essere stato passato sia da Rosberg che da Piquet. Il francese recuper\u00f2 per\u00f2 la terza posizione: al giro 67 esplose il motore sulla Brabham di Nelson Piquet, mentre, nell'ultimo giro, Keke Rosberg si ferm\u00f2, per la mancanza di benzina.\nMichele Alboreto vinse la sua prima gara in Ferrari, nonch\u00e9 la prima per un pilota italiano al volante di una \"Rossa\" dal Gran Premio d'Italia 1966 vinto da Ludovico Scarfiotti. Assieme a lui salirono sul podio Derek Warwick e Ren\u00e9 Arnoux, mentre Keke Rosberg (comunque classificato), Elio De Angelis e Stefan Bellof completarono la zona dei punti. Il tedesco sar\u00e0 poi squalificato per i fatti che coinvolsero la Tyrrell.\nRisultati.\nI risultati del gran premio furono i seguenti:\nDecisioni della FISA.\nA seguito delle indagini compiute sulle monoposto della Tyrrell, al termine del Gran Premio di Detroit, la Federazione scopr\u00ec che sulle vetture inglesi, durante la gara, veniva effettuato un rabbocco di un liquido contenente pallini di piombo, che serviva per arricchire l'aria immessa sui tromboncini di aspirazione, al fine di ritardare la detonazione del motore, rendendo cos\u00ec possibile l'utilizzo di un maggior rapporto di compressione, ottenendo una maggiore potenza. In una riunione del 18 luglio 1984, la FISA decise di escludere la Tyrrell dalle rimanenti gare del campionato del mondo, e cancell\u00f2 tutti i punti ottenuti fino al momento della squalifica. Venne deciso che i punti attribuiti ai piloti della scuderia britannica non sarebbero stati assegnati. Le vetture proseguirono a partecipare al campionato, fino al Gran Premio d'Olanda, ma la loro partecipazione fu \"sub judice\". La squalifica della Tyrrell venne confermata dal Tribunale d'Appello della FISA, dopo una riunione del 29 agosto. La scuderia venne esclusa dai successivi gran premi.\nIl 9 ottobre la FISA decise di rideterminare le classifiche di tutte le gare, fino a quel momento disputate, facendo scalare in graduatoria tutti i piloti classificatisi alle spalle dei piloti della Tyrrell. Ci\u00f2 porto a una redistribuzione dei punti, in quanto Stefan Bellof si era classificato sesto: il punto per il sesto posto venne cos\u00ec assegnato ad Ayrton Senna, giunto subito dopo il tedesco; l'altro pilota della Tyrrell, Martin Brundle, si ritir\u00f2, invece, durante la gara."}
{"id": "2282787", "revid": "339392", "url": "https://it.wikipedia.org/wiki?curid=2282787", "title": "Biblioteca Multimediale", "text": ""}
{"id": "2282788", "revid": "248632", "url": "https://it.wikipedia.org/wiki?curid=2282788", "title": "Groening", "text": ""}
{"id": "2282789", "revid": "22766945", "url": "https://it.wikipedia.org/wiki?curid=2282789", "title": "Liceo Vincenzo Gioberti", "text": ""}
{"id": "2282793", "revid": "767487", "url": "https://it.wikipedia.org/wiki?curid=2282793", "title": "Zalaszentgr\u00f3t", "text": "Zalaszentgr\u00f3t \u00e8 una citt\u00e0 dell'Ungheria di 7.547 abitanti (dati 2007). \u00c8 situata nella provincia di Zala."}
{"id": "2282796", "revid": "1928529", "url": "https://it.wikipedia.org/wiki?curid=2282796", "title": "Bilancio idrico", "text": "In un sistema di distribuzione idrica per bilancio idrico si intende il processo di valutazione di tutte le componenti in ingresso ed in uscita del sistema al fine di determinare l'utilizzazione della risorsa e la valutazione delle perdite idriche.\nIl DM 99/97.\nIn Italia il concetto di bilancio idrico \u00e8 stato introdotto con il Decreto del Ministero dei lavori pubblici dell'8 gennaio 1997 n.99.\nTale Decreto introduce l'obbligo da parte dei gestori del Servizio Idrico Integrato di eseguire sulla rete di competenza la valutazione annuale delle perdite idriche, attraverso la misurazione e la valutazione di una serie di indicatori, e di comunicare al Ministero dei lavori pubblici gli esiti di tale valutazione.\nLa valutazione del bilancio idrico deve essere eseguita sia sugli impianti di acquedotto dalle opere di captazione all'utenza, sia sulle opere di fognatura dall'utenza al recapito finale del depuratore.\nSulla base dei risultati della valutazione del bilancio idrico il gestore \u00e8 obbligato a mettere in atto campagne di ricerca perdite mirate.\nIl bilancio idrico secondo lo schema IWA.\nIn sede internazionale la International Water Association (IWA) propone un sistema pratico di valutazione del bilancio idrico per le reti di acquedotto che tenga conto delle molteplici componenti d'utilizzo dell'acqua per determinare in modo corretto le perdite idriche e finalizzare la ricerca perdite.\nInfatti quasi mai le perdite sono la semplice differenza tra l'acqua immessa in rete meno l'acqua fatturata agli utenti.\nBilancio idrico secondo lo schema IWA"}
{"id": "2282806", "revid": "599013", "url": "https://it.wikipedia.org/wiki?curid=2282806", "title": "Ricardo Soares Flor\u00eancio", "text": "Carriera.\nClub.\nRusso debutt\u00f2 nel 1996 con la maglia dello Sport Club do Recife, squadra della sua citt\u00e0 natale. Vinse subito il Campionato Pernambucano, campionato dello stato di Pernambuco; trasferitosi brevemente al Vit\u00f3ria, vinse anche in quel club il campionato statale. Nel 1998 torna allo Sport e dopo aver vinto un altro campionato statale, centra il quarto campionato consecutivo con il Cruzeiro, con il quale vince il Campionato Mineiro. \nNel 1999 gioca per il Botafogo de Futebol e Regatas, mentre il 2000 lo passa allo Sport. Dal 2002 al 2003 gioca per il Vasco, quando lo lo acquista per disputare la Prem'er-Liga 2003. Dopo solo una presenza, nel 2005 viene ceduto allo Sport. Nel 2007 gioca al Santa Cruz, dove chiude la carriera.\nNazionale.\nCon la Nazionale di calcio del Brasile venne convocato alla Confederations Cup 1997 e alla CONCACAF Gold Cup 1998. In tutto ha collezionato 5 presenze con la maglia della Nazionale."}
{"id": "2282807", "revid": "228587", "url": "https://it.wikipedia.org/wiki?curid=2282807", "title": "Miguel Fleta", "text": "Biografia.\nMiguel (Michele) Burro Fleta era il quattordicesimo figlio di Vicente Burro Gay\u00e1n e Mar\u00eda Fleta Esparrag\u00fcerri. La sua famiglia era molto povera. Da giovane Fleta si esibiva come cantante di jota, e inizi\u00f2 gli studi di canto classici solo nell'autunno del 1917 a Barcellona presso l'insegnante Luisa Pierrick, che poi divenne sua moglie.\nDebutt\u00f2 il 14 dicembre 1919 al Teatro Verdi di Trieste nel ruolo di Paolo nell'opera \"Francesca da Rimini\" di Riccardo Zandonai, diretta dallo stesso compositore. Seguirono poi altre scritture nei pi\u00f9 importanti teatri europei e americani (Vienna, Roma, Madrid, Buenos Aires).\nNel 1921 al Teatro Costanzi di Roma \u00e8 Radames in Aida con Ezio Pinza, Don Jos\u00e9 in Carmen (opera) diretto da Vincenzo Bellezza e Paolo in \"Francesca da Rimini\" diretto da Zandonai con Gilda Dalla Rizza e Mario Cavaradossi in Tosca (opera) diretto da Leopoldo Mugnone, al Teatro La Fenice di Venezia diretto da Antonio Guarnieri Don Jos\u00e9 in \"Carmen\" con Aristide Baracchi ed il duca di Mantova in Rigoletto ed al Teatro Comunale di Bologna Don Jos\u00e8 in \"Carmen\" diretto da Tullio Serafin con Conchita Supervia e Benvenuto Franci.\nNel 1922 a Roma \u00e8 Romeo nella prima assoluta di Giulietta e Romeo (Zandonai) diretto dal compositore con la Dalla Rizza cantata anche al Teatro Col\u00f3n di Buenos Aires diretta da Pietro Mascagni con la Dalla Rizza.\nA seguito del suo debutto alla Metropolitan Opera di New York il 18 novembre 1923 come Cavaradossi in \"Tosca\" con Maria Jeritza ed Antonio Scotti, Fleta raggiunse la popolarit\u00e0 internazionale. \nSempre nello stesso anno al Metropolitan \u00e8 il duca di Mantova in \"Rigoletto\", Fritz ne L'amico Fritz con Lucrezia Bori e Giuseppe Danise, Radames in \"Aida\" con Elisabeth Rethberg e Danise, Canio in Pagliacci (opera) con la Rethberg, Giuseppe De Luca (baritono), Lawrence Tibbett ed Angelo Bad\u00e0 e Don Jos\u00e9 in \"Carmen\" con De Luca, nel 1924 Rodolfo ne La boh\u00e8me con la Bori e De Luca, Les contes d'Hoffmann con la Bori, De Luca, Bad\u00e0 e Tibbett e nel 1925 Andrea Ch\u00e9nier (opera) diretto da Serafin con Rosa Ponselle e Danise.\nIl 25 aprile 1926 cant\u00f2 il ruolo di Calaf nella prima assoluta postuma di \"Turandot\" di Giacomo Puccini, diretta da Arturo Toscanini con Rosa Raisa, Francesco Dominici e Maria Zamboni, alla Scala di Milano.\nNel 1926 Fleta e Luisa Pierrick, che nel frattempo avevano avuto due figli tra cui il tenore Pierre Fleta nato il 4 luglio 1925 a Villefranche-sur-Mer, si separarono. \nNel 1927, a causa di una faringite, non pot\u00e9 onorare il suo contratto con la Metropolitan Opera, cosa che lo port\u00f2 a dover sostenere un processo civile presso un giudice di Madrid.\nQuando si fu ristabilito dalla malattia, la sua voce risult\u00f2 ormai talmente compromessa che Fleta non pot\u00e9 tornare al suo antico successo: fece ritorno in Spagna, dove continu\u00f2 la sua attivit\u00e0 di cantante fino al 1937.\nNel 1928 a Roma \u00e8 Edgardo in Lucia di Lammermoor diretto da Gino Marinuzzi (1882-1945) con Toti Dal Monte, Riccardo Stracciari ed Andrea Mongelli. Ader\u00ec alla Falange spagnola e ne incise l'inno \"Cara al sol\". \nNel 1938 mor\u00ec in conseguenza di una uremia.\nDurante la sua breve ma importante carriera, Fleta fu molto ammirato per la finezza con cui usava la sua voce ricca, flessibile e capace di grande estensione, e per la sua padronanza della tecnica del belcanto grazie alla quale era in grado di eseguire una perfetta mezza voce ed impressionanti filature di potenti note acute ridotte fino a flebile suono pianissimo. Fu uno dei modelli cui si ispir\u00f2 il celebre soprano spagnolo Montserrat Caball\u00e9."}
{"id": "2282809", "revid": "599013", "url": "https://it.wikipedia.org/wiki?curid=2282809", "title": "Edu Manga", "text": "Caratteristiche tecniche.\nGiocava come centrocampista.\nCarriera.\nClub.\nDebutt\u00f2 nel 1987 con il Palmeiras, giocando tre campionati brasiliani, trasferendosi poi in Messico, nel Club Am\u00e9rica di Citt\u00e0 del Messico, giocandovi 57 partite segnandovi 20 gol. Nel 1995 pass\u00f2 all'Emelec in Ecuador, lasciando per\u00f2 presto la compagine di Guayaquil per cambiare continente andando a giocare in Giappone, allo Shimizu S-Pulse. Dopo un breve ritorno in Brasile, al Paran\u00e1 Clube, si trasfer\u00ec in Europa, al Real Valladolid che disputava la Liga. Passato all'Universidad Cat\u00f3lica in Cile, vi rimane fino al 1999, anno nel quale pass\u00f2 al Club Deportivo Logro\u00f1es, retrocesso da poco in Segunda Divisi\u00f3n spagnola. Torn\u00f2 poi in Brasile per chiudere la carriera.\nNazionale.\nCon la Nazionale di calcio del Brasile e venne convocato alla Copa Am\u00e9rica 1987. In tutto ha collezionato 9 presenze con la maglia del Brasile."}
{"id": "2282812", "revid": "183694", "url": "https://it.wikipedia.org/wiki?curid=2282812", "title": "Oreste Nazari", "text": "Allievo di Gaspare Gorresio e continuatore della scuola torinese di indologia da lui fondata nella seconda met\u00e0 dell'Ottocento, \u00e8 stato docente presso il Liceo classico Vincenzo Gioberti di Torino e ha poi insegnato Sanscrito e Glottologia all'Universit\u00e0 di Palermo."}
{"id": "2282813", "revid": "599013", "url": "https://it.wikipedia.org/wiki?curid=2282813", "title": "Dimba", "text": "Caratteristiche tecniche.\nGioca come attaccante.\nCarriera.\nClub.\nInizi\u00f2 a giocare con piccoli club del Distrito Federal, il Sobradinho e il Bras\u00edlia. Dopo un anno al Gama torn\u00f2 al Sobradinho diventando capocannoniere del Campionato Brasiliense nel 1996.\nNel 1997, Dimba fu acquistato dal Botafogo. Nella squadra di Rio de Janeiro rimaneva per\u00f2 spesso in panchina; comunque, subentrato nella finale del Campionato Carioca 1997 segn\u00f2 la rete della vittoria, suo primo gol al Maracan\u00e3.\nFino al 1998 rimase un giocatore del Botafogo, venendo poi mandato in prestito all'Am\u00e9rica-MG. Dimba pass\u00f2 poi per Portuguesa, Bahia, Le\u00e7a e torn\u00f2 nel 2000 al Botafogo per fare da riserva.\nNel 2002, torn\u00f2 al Gama di Brasilia, e successivamente pass\u00f2 al Goi\u00e1s. Giocando con il club Dimba segn\u00f2 molto, diventando capocannoniere del Campeonato Brasileiro S\u00e9rie A 2003 con 31 gol in 41 partite.\nTrasferitosi in Arabia Saudita, all'Al-Ittihad tra il gennaio e il luglio 2004, torn\u00f2 in Brasile per giocare nel Flamengo, ma segn\u00f2 solo 14 gol in 37 partite e fu cos\u00ec venduto al S\u00e3o Caetano; il club retrocesse per\u00f2 in S\u00e9rie B. Dal 2007 al 2008 gioca nel Brasiliense."}
{"id": "2282816", "revid": "339392", "url": "https://it.wikipedia.org/wiki?curid=2282816", "title": "COROT-Exo-7b", "text": ""}
{"id": "2282822", "revid": "1543377", "url": "https://it.wikipedia.org/wiki?curid=2282822", "title": "Hammenh\u00f6g", "text": "Hammenh\u00f6g \u00e8 una localit\u00e0 nella municipalit\u00e0 svedese di Simrishamn, situata nella contea di Scania. Ha quasi 908 abitanti.\nGeografia fisica.\nSi trova sulla pianura di Scania nell'area di \u00d6sterlen.\nAttrazioni.\nIn Vallby \u00e8 situato Glimmingehus che \u00e8 il meglio conservato castello medievale in Scandinavia."}
{"id": "2282823", "revid": "179980", "url": "https://it.wikipedia.org/wiki?curid=2282823", "title": "Edit\u00e1cio Vieira de Andrade", "text": ""}
{"id": "2282831", "revid": "767487", "url": "https://it.wikipedia.org/wiki?curid=2282831", "title": "Antonio Cima", "text": " \nBiografia.\nLaureatosi in Medicina a Cagliari, \u00e8 stato docente di Fisica sperimentale presso l'universit\u00e0 del capoluogo sardo dal 1844 al 1851, per trasferirsi poi all'Universit\u00e0 di Torino, dove \u00e8 stato professore sostituto prima di Filosofia positiva (1851-1858) e poi di Fisica, presso la Facolt\u00e0 di Scienze Matematiche, Fisiche e Naturali.\nIn seguito \u00e8 stato preside del Liceo classico Vincenzo Gioberti di Torino e poi provveditore agli studi di Venezia.\nIl 4 febbraio 1849 divenne socio dell'Accademia delle scienze di Torino."}
{"id": "2282833", "revid": "2089766", "url": "https://it.wikipedia.org/wiki?curid=2282833", "title": "Luciano Tovoli", "text": "Nel 2007 divenne il primo membro onorario di \"Imago\", la Federazione europea dei direttori della fotografia da lui fondata.\nCollegamenti esterni.\n(IT, EN) edizioni Artdigiland"}
{"id": "2282842", "revid": "7969", "url": "https://it.wikipedia.org/wiki?curid=2282842", "title": "Rakia", "text": ""}
{"id": "2282845", "revid": "124879913", "url": "https://it.wikipedia.org/wiki?curid=2282845", "title": "Ekaterina Michajlovna Dolgorukova", "text": "Alessandro ed Ekaterina avevano gi\u00e0 avuto tre figli quando si unirono in matrimonio il 6 luglio 1880, meno di un mese dopo la morte dell'imperatrice Maria Massimiliana d'Assia-Darmstadt, avvenuta l'8 giugno. Un quarto figlio mor\u00ec infante. Ekaterina rimase vedova quando lo Zar venne assassinato il 1\u00ba marzo 1881 dai membri del gruppo anarchico \"Volont\u00e0 del popolo\".\nOrigini.\nEkaterina era la figlia del principe Michail Mikhajlovi\u010d Dolgorukov, e di sua moglie, Vera Gavrilovna Vi\u0161nevskaja. Suo padre era nipote di Aleksej Grigor'evi\u010d Dolgorukov, noto per la sua vicinanza a Pietro II. Sua madre era la sorella di F\u00ebdor Gavrilovi\u010d Vi\u0161nevskij.\nSua nonna materna, Sof'ja, era la figlia dell'ammiraglio Jos\u00e9 de Ribas, fondatore della citt\u00e0 di Odessa.\nRelazione con lo Zar.\nNata a Schloss Tieplowka in Volinia, Caterina incontr\u00f2 Alessandro per la prima volta quando lei aveva dodici anni e lui and\u00f2 a far visita a suo padre nella sua tenuta.\nAll'epoca lo Zar la vide unicamente come una piccola ragazzina e probabilmente la dimentic\u00f2 poco dopo l'incontro.\nDopo la morte di suo padre, che aveva lasciato la famiglia senza risorse, Caterina e le sue sorelle vennero inviate all\"'Istituto Smol'nyj per Nobili Fanciulle\" di San Pietroburgo, una scuola per ragazze di nascita aristocratica.\nAlessandro pag\u00f2 per la loro educazione e per quella dei loro quattro fratelli; in seguito egli la incontr\u00f2 nuovamente quando ella aveva sedici anni, durante una visita ufficiale alla scuola nell'autunno 1864 e ne rimase immediatamente affascinato. Un contemporaneo descrisse la giovane Principessa come \u00abdi media altezza, con una figura elegante, serica pelle d'avorio, gli occhi di una gazzella impaurita, una bocca sensuale, e trecce castano chiaro\u00bb. Alessandro and\u00f2 a visitarla nuovamente all'istituto e la portava fuori per delle passeggiate in carrozza. Caterina aveva delle idee liberali, formate in parte durante il suo periodo a scuola, e ne discusse con lo Zar; in seguito egli si mosse per farla diventare una dama di compagnia di sua moglie, che soffriva di tubercolosi. Caterina amava lo Zar e le piaceva la sua compagnia, ma non voleva diventare una di una lunga serie di amanti. Bench\u00e9 sia la madre che la direttrice dell\"'Istituto Smolny\" la incoraggiassero a cogliere l'occasione di migliorare la propria condizione di vita, e quella della sua famiglia, Caterina ed Alessandro non divennero veramente intimi almeno fino al luglio del 1866, quando ella venne mossa a compassione nei confronti dell'Imperatore per la morte del figlio maggiore, lo zarevic Nikolaj Aleksandrovi\u010d, e per un tentativo di assassinio. La madre di Caterina era morta due mesi prima; quella sera, come ricord\u00f2 in seguito nelle sue memorie, lo Zar le disse: \u00abOra tu sei la mia moglie segreta. Io giuro che se mai sar\u00f2 libero, ti sposer\u00f2\u00bb.\nLo Zar insistette che Caterina ed i loro figli rimanessero nelle sue vicinanze; egli la incontrava tre o quattro volte la settimana quando lei veniva scortata dalla polizia in un appartamento privato del palazzo d'Inverno. Inoltre si scrivevano una volta al giorno, ed alcune volte anche pi\u00f9 spesso, spesso discorrendo del piacere provato nel fare l'amore. In una lettera lunga ventotto pagine, scritta dalla Principessa mentre era incinta, ella chiese allo Zar di rimanerle fedele \u00abperch\u00e9 so che sei capace in un momento quando vuoi farlo, di dimenticarti di desiderare solo me, e di andare a farlo con un'altra donna\u00bb. Ventinove delle precedenti appassionate lettere, non ancora pubblicate, che la coppia si scriveva vennero messe all'asta nel maggio 2007 per somme altissime. Alessandro fece un ritratto dell'amante nuda, le affitt\u00f2 una casa a San Pietroburgo, e pensava a lei costantemente; in ogni caso, era necessario mantenere segreto il tutto. Non firmavano mai le lettere che si inviavano con i loro veri nomi ed utilizzavano la parola in codice \"bingerle\" per riferirsi all'atto sessuale. Nel febbraio 1876, quando iniziarono le doglie del suo terzo figlio, Boris, Caterina insistette per essere trasportata al palazzo d'Inverno, dove diede alla luce il piccolo nelle stanze dell'Imperatore, ma il bambino venne riportato nell'abitazione privata di Caterina mentre lei si riprendeva dal parto, convalescenza che dur\u00f2 nove giorni. Boris prese per\u00f2 freddo e mor\u00ec poche settimane dopo.\nLa loro relazione incontr\u00f2 per\u00f2 la forte disapprovazione della famiglia imperiale e della corte. Caterina venne accusata di tramare per diventare imperatrice e di influenzare Alessandro verso il liberalismo; venne inoltre calunniata di essere in combutta con uomini d'affari senza scrupoli. Alcuni membri della famiglia temevano che i figli di Caterina potessero soppiantare i figli legittimi dello Zar. Alessandro II, stanco di sentire continue critiche velate da parte dei suoi parenti, poco dopo il suo matrimonio, scrisse alla sorella Olga, regina del W\u00fcrttemberg, dicendo che Caterina non aveva mai interferito con gli affari di corte, nonostante i pettegolezzi che la riguardavano. \u00abLei preferisce rinunciare a tutti i divertimenti e piaceri sociali cos\u00ec desiderati dalle giovani signore della sua et\u00e0 [...] e ha dedicato la sua intera vita ad amare e prendersi cura di me, senza interferire in alcuna questione, nonostante i molti tentativi di coloro che volevano disonestamente usare il suo nome, lei vive solo per me, dedita ad educare i nostri figli\u00bb.\nTemendo che potesse essere presa di mira da alcuni assassini, Alessandro fece trasferire Caterina ed i loro figli al terzo piano del palazzo d'Inverno verso la fine del 1880. I cortigiani sparsero storie sul fatto che la Zarina morente era obbligata a sentire i rumori dei bambini di Caterina che si muovevano sopra la sua testa, ma le loro stanze erano effettivamente molto distanti da quelle occupate dall'Imperatrice. Nonostante Alessandro II l'avesse tradita numerose volte in passato, la sua relazione con Caterina inizi\u00f2 dopo che sua moglie Maria, con cui ebbe otto figli, smise di avere rapporti con lui su consiglio del suo medico. La Zarina chiese anche di incontrare i figli nati dall'unione e lo Zar accompagn\u00f2 al suo capezzale i due maggiore, George e Olga, e Maria li baci\u00f2 e benedisse entrambi; sia lei che lo Zar piansero durante l'incontro.\nAlessandro II disse alla propria famiglia che aveva deciso di sposare la principessa Dolgorukova immediatamente dopo essere rimasto vedovo perch\u00e9 temeva di venire assassinato e ci\u00f2 avrebbe lasciato Caterina senza niente. Il matrimonio fu per\u00f2 impopolare sia presso la famiglia imperiale che presso il popolo, ma l'Imperatore obblig\u00f2 tutti ad accettarlo. Alessandro concesse quindi a Caterina il titolo di Principessa Jurievskaja e legittim\u00f2 i loro figli, bench\u00e9 non avessero comunque alcun diritto di successione al trono in quanto frutto di un matrimonio morganatico.\nAlcuni cortigiani descrissero Caterina come \u00abvolgare e brutta\u00bb ed erano risentiti per il fatto che avesse preso il posto della loro defunta zarina. Uno di questi, Konstantin Pobedonostsev, scrisse che \u00abgli occhi, in s\u00e9 stessi, sarebbero stati attraenti, ritengo, solo che il loro sguardo non aveva profondit\u00e0 \u2013 del tipo in cui trasparenza e ingenuit\u00e0 si incontrano con mancanza di vitalit\u00e0 e stupidit\u00e0 [...] Quanto mi affligge vederla al posto della cara, saggia, e graziosa Imperatrice!\u00bb In ogni caso lo Zar era contento di essere riuscito infine a sposare la sua amante e di portare allo scoperto la loro relazione; nelle sue memorie, il granduca Aleksandr Michajlovi\u010d di Russia scrisse che Alessandro si comportava come un ragazzino in presenza di Caterina ed anche lei sembrava adorarlo.\nAd un certo punto, durante una riunione famigliare, lo Zar chiese a George, il figlio maggiore avuto da Caterina, se avesse desiderato diventare un granduca. \u00abSasha, per amor di Dio, lascia perdere!\u00bb, lo redargu\u00ec Caterina, ma la battuta aliment\u00f2 i timori della famiglia che lo Zar facesse della moglie morganatica la sua imperatrice e soppiantasse i suoi eredi legittimi con quelli della sua seconda famiglia. La famiglia si risent\u00ec anche quando udirono Caterina rivolgersi al marito con il diminutivo Sasha. Il granduca Aleksandr Michajlovi\u010d scrisse che suo padre, il granduca Michail Nikolaevi\u010d, era dispiaciuto che la famiglia imperiale trattasse Caterina cos\u00ec freddamente.\nBench\u00e9 fossero felici assieme, la difficile situazione politica e le costanti minacce di un assassinio stesero un'ombra sopra la loro vita insieme. Il 1\u00ba marzo 1880 un'esplosione scosse la sala da pranzo del palazzo d'Inverno; Alessandro corse nelle stanze di Caterina gridando \u00abKatia, mia adorata Katia!\u00bb. Lei era illesa, cos\u00ec come la Zarina morente, che molto malata non si accorse dell'attacco. Il cognato di Alessandro, il principe Alessandro d'Assia e del Reno, che era presente durante l'attentato, osserv\u00f2 amaramente che lo Zar si era dimenticato che la moglie, sua sorella, era anch'essa a palazzo e che avrebbe potuto rimanere ferita anche lei nell'incidente.\nUn anno dopo, il giorno in cui Alessandro venne assassinato, Caterina lo preg\u00f2 di non uscire perch\u00e9 aveva una premonizione che gli sarebbe capitato qualcosa; egli la tranquillizz\u00f2 facendo l'amore con lei su una tavola nelle sue stanze e lasciandola poco dopo. Nel giro di poche ore rimase mortalmente ferito e venne riportato a palazzo, ferito e sanguinante. Quando sent\u00ec la notizia, Caterina corse semi-vestita nella stanza dove stava morendo e cadde sul suo corpo piangendo e mormorando \u00abSasha! Sasha!\u00bb. Nel suo libro di memorie, il granduca Aleksandr Michailovi\u010d ricorda che il \"n\u00e9glig\u00e9\" bianco e rosa che stava indossando era zuppo del sangue di Alessandro II.\nAl funerale dello Zar, Caterina ed i suoi tre figli furono obbligati a stare in un atrio della chiesa e non poterono far parte della processione della famiglia imperiale. Vennero inoltre obbligati a partecipare ad un diverso funerale di massa rispetto al resto della famiglia.\nVita matura.\nDopo la morte di Alessandro II, la Principessa Jurievskaja ricevette una pensione di circa 3,4 milioni di rubli e acconsent\u00ec ad abbandonare il proprio diritto di vivere al palazzo d'Inverno o in qualsiasi altra residenza imperiale in Russia in cambio di un'abitazione separata per lei ed i suoi tre figli. Si stabil\u00ec quindi a Parigi e sulla Riviera, dove si distinse per essere un'intrattenitrice alla moda e per avere un vagone ferroviario personale e venti persone al suo servizio; ciononostante la famiglia Romanov continu\u00f2 a guardare a lei ed ai suoi figli con disdegno.\nIl nuovo zar Alessandro III aveva una spia che seguiva Caterina e gli inviava rapporti sulle sue attivit\u00e0 in Francia. Il granduca Georgij Aleksandrovi\u010d accamp\u00f2 una malattia come scusa per evitare di socializzare con lei nel 1895. Lo zar Nicola II riport\u00f2 che Caterina si offese quando egli si rifiut\u00f2 di essere il testimone al matrimonio della figlia Olga con il Conte di Merenberg, nella primavera del 1895; sua madre, l'imperatrice madre Maria Feodorovna, era rimasta costernata all'idea, cosicch\u00e9 lo Zar declin\u00f2 la proposta.\nL'esperienza di George, figlio di Caterina, nella marina russa fu un totale fallimento, ma gli venne offerto un posto nella scuola di cavalleria, come scrisse il granduca Aleksej Aleksandrovi\u010d alla Principessa.\nCaterina sopravvisse al marito per 41 anni e mor\u00ec proprio quando i suoi soldi stavano per esaurirsi.\nFigli.\nCaterina ed Alessandro II ebbero quattro figli, a cui venne concesso il titolo di principe o principessa (in russo \"knyaz\" o \"knyaginya\"):\nCultura di massa.\nLa storia di Ekaterina Michajlovna Dolgorukova venne trasposta cinematograficamente due volte:\nLa principessa Marta Bibesco scrisse una biografia di Caterina; questo testo potrebbe essere stato utilizzato come base per il film del 1938. La traduzione inglese a cura di Priscilla Bibesco venne pubblicata nel 1939."}
{"id": "2282846", "revid": "254059", "url": "https://it.wikipedia.org/wiki?curid=2282846", "title": "Atollo di Mal\u00e9", "text": "L'atollo di Mal\u00e9 \u00e8 un atollo naturale delle Maldive, costituito da due atolli separati: atollo di Mal\u00e9 Nord ed atollo di Mal\u00e9 Sud.\nInsieme all'isola di Kaashidoo e Gaafaru, l'atollo di Mal\u00e9 compone la divisione amministrativa Atollo Kaafu.\nMale, capitale delle Maldive, \u00e8 situata nell'estremit\u00e0 meridionale dell'Atollo Mal\u00e9 Nord. Nell'atollo si trova l'isola di Hulhul\u00e9 sulla quale \u00e8 situato l'Aeroporto Internazionale di Mal\u00e9-Ibrahim Nasir, principale scalo aeroportuale del Paese."}
{"id": "2282852", "revid": "287204", "url": "https://it.wikipedia.org/wiki?curid=2282852", "title": "CoRoT-2 b", "text": "CoRoT-2 b, precedentemente designato CoRoT-Exo-2 b, e a volte erroneamente citato come COROT-2 B o COROT-Exo-2 b, \u00e8 un pianeta extrasolare gassoso scoperto il 20 dicembre 2007 dal satellite francese COROT. Orbita intorno alla stella di tipo spettrale K0V chiamata CoRoT-2, distante 930 anni luce dal Sole ed avente massa appena inferiore a quella solare.\nIl pianeta ha un periodo orbitale di 1,74 giorni, un raggio 1,46 volte maggiore di quello di Giove e una massa 3,31 volte pi\u00f9 grande di quella gioviana."}
{"id": "2282863", "revid": "599013", "url": "https://it.wikipedia.org/wiki?curid=2282863", "title": "Alois Morgenstern", "text": "Biografia.\nSpecialista dello slalom speciale, Alois Morgenstern ottenne in quella specialit\u00e0 il suo primo risultato di rilievo in carriera agli Europei juniores di Madonna di Campiglio 1972, quando vinse la medaglia d'oro; in Coppa del Mondo il suo primo piazzamento fu il 6\u00ba posto colto nella medesima specialit\u00e0 il 3 marzo 1974 sulle nevi di Voss. Venne convocato per i XII Giochi olimpici invernali di , sua unica partecipazione olimpica, dove si piazz\u00f2 7\u00ba nello slalom speciale e non termin\u00f2 lo slalom gigante.\nIl 10 gennaio 1977 si aggiudic\u00f2 l'unico podio di carriera in Coppa del Mondo, il 3\u00ba posto nello slalom speciale di Berchtesgaden alle spalle dello svedese Ingemar Stenmark e dell'austriaco Klaus Heidegger. L'ultimo piazzamento internazionale della sua attivit\u00e0 agonistica fu il 5\u00ba posto ottenuto nello slalom speciale di Coppa del Mondo disputato a Chamonix il 12 febbraio 1978."}
{"id": "2282865", "revid": "1005847", "url": "https://it.wikipedia.org/wiki?curid=2282865", "title": "Alfredo Piazzi", "text": "Di origini valtellinesi, \u00e8 stato docente all'Accademia scientifico-letteraria di Milano, al Liceo classico Vincenzo Gioberti di Torino e ha insegnato Pedagogia all'Universit\u00e0 degli Studi di Pavia.\nDirettore della \"Rivista Pedagogica\" e sostenitore, insieme a Michele Kerbaker e Carlo Cantoni, della libert\u00e0 degli ordinamenti didattici, fu contrastato da Giovanni Gentile, Ministro della pubblica istruzione dal 1922 al 1924 e autore della Riforma Gentile."}
{"id": "2282866", "revid": "1873126", "url": "https://it.wikipedia.org/wiki?curid=2282866", "title": "Girabacchino", "text": "Il girabacchino (o \"girabecchino\" o \"girabarchino\") \u00e8 un attrezzo che serve ad imprimere un movimento rotatorio manuale. Il principio di funzionamento \u00e8 lo stesso della manovella, cio\u00e8 quello di un'impugnatura eccentrica rispetto all'asse di rotazione.\nDescrizione.\n\u00c8 costituito da un'asta di metallo sulla cui lunghezza \u00e8 ricavata, tramite una serie di piegature a gomito, una forma eccentrica ad U.\nSu una estremit\u00e0 dell'attrezzo si trova imperniato un pomello girevole, su cui si fa forza con il palmo di una mano (o in alcuni casi anche una piastra di appoggio per il petto). Sulla U centrale si trova una manopola anch'essa girevole, che viene impugnata dall'altra mano, che assieme al movimento del braccio imprime il moto rotatorio. Sull'altra estremit\u00e0 dell'attrezzo si possono applicare vari accessori, a seconda dell'uso a cui \u00e8 destinato il girabacchino\nEstremit\u00e0 girabacchino.\nLe estremit\u00e0 atte alle finalit\u00e0 specifiche del girabacchino possono essere:\nQuesti ultimi tipi hanno uno stelo lungo, la cui lunghezza varia a seconda dell'uso a cui sono destinati."}
{"id": "2282869", "revid": "830939", "url": "https://it.wikipedia.org/wiki?curid=2282869", "title": "Bernhard Horwitz", "text": "Studi\u00f2 all'istituto d'arte di Berlino ed esercit\u00f2 per qualche tempo la professione di pittore miniaturista. Dal 1837 al 1843 fece parte con Paul Bilguer, Ludwig Bledow, Carl Mayet, Tassillo von der Lasa, Wilhelm Hanstein e Carl Schorn, delle Pleiadi di Berlino.\nNel 1845 si trasfer\u00ec in Inghilterra, prima a Manchester e poi dopo breve tempo a Londra, dove rimase fino alla morte.\nA Londra disput\u00f2 numerosi match: nel 1846 perse con Staunton (+7 \u201314 =3), con Kieseritzky (+4 \u20137 =1) e con Harrwitz (+4 \u20136); nel 1849 tent\u00f2 la rivincita con Harrwitz ma perse ancora, sia pur di stretta misura (+6 \u20137 =2). Dopo il torneo di Londra 1851 vinse un match con Henry Bird (+5 \u20132 =2).\nNel primo torneo internazionale di Londra 1851 (vinto da Anderssen), super\u00f2 Bird nel primo turno, ma nel secondo fu battuto da Staunton (+2\u00a0\u2013 4 =1) e nel terzo da Sz\u00e9n per 4 - 0, terminando il torneo al 7\u00ba posto.\nDa diverso tempo Horwitz si era interessato agli studi, e nel 1851 pubblic\u00f2 con Josef Kling la raccolta \"Chess Studies\", che divenne in breve tempo famosa. Nel 1862 vinse a Londra il primo torneo di composizione studi. Dopo la morte di Kling, nel 1884 pubblic\u00f2 un'altra raccolta che comprendeva altri studi da lui composti, col titolo \"Chess Studies and Endgames\", che ebbe una seconda edizione nel 1889.\nGli alfieri posti su diagonali adiacenti e diretti verso il re avversario sono detti \"alfieri di Horwitz\"."}
{"id": "2282870", "revid": "165042", "url": "https://it.wikipedia.org/wiki?curid=2282870", "title": "Girabecchino", "text": ""}
{"id": "2282871", "revid": "165042", "url": "https://it.wikipedia.org/wiki?curid=2282871", "title": "Girabarchino", "text": ""}
