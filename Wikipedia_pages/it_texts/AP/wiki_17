{"id": "2228426", "revid": "1543377", "url": "https://it.wikipedia.org/wiki?curid=2228426", "title": "Wa (Giappone)", "text": "Il giapponese , \u00e8 il pi\u00f9 antico nome del Giappone registrato. Gli scrivani cinesi, coreani e giapponesi scrissero regolarmente \"Wa\" o \"Yamato\" \"Giappone\" con il carattere cinese \u502d fino all'VIII secolo, quando i Giapponesi lo trovarono inappropriato, sostituendolo con \u548c \"armonia, pace, equilibrio\".\nRiferimenti storici.\nI pi\u00f9 remoti riferimenti testuali al Giappone si trovano nei testi classici cinesi. Nelle \"Ventiquattro Storie\" dinastiche ufficiali cinesi, il Giappone \u00e8 menzionato tra i cosiddetti \"Dongyi\" \u6771\u5937 \"Barbari orientali\". Si noti che i testi seguenti sono ordinati cronologicamente per data di compilazione, il che non corrisponde sempre alla sequenza delle dinastie cinesi. Inoltre, nelle tradizionali unit\u00e0 di misura cinesi, la distanza \u00e8 registrata in \"l\u01d0\" , che variava a seconda delle dinastie, grosso modo equivalente a 300-400 metri. Tsunoda (1951:4) avverte che le grandi distanze in migliaia di \"l\u01d0\" \"non sono, naturalmente, da prendere letteralmente\".\nShan Hai Jing.\nUn'antica, probabilmente la pi\u00f9 antica, attestazione di \"W\u014d\" \u502d \"Giappone\" ricorre nello \"Shan Hai Jing\" \u5c71\u6d77\u7d93 \"Classico delle Montagne e dei Mari\". La datazione testuale di questa raccolta di leggende geografiche e mitologiche \u00e8 incerta, ma le stime variano dal 300 a.C. al 250 d.C. Il capitolo \" Haineibei jing\" \u6d77\u5167\u5317\u7d93 \"Classico delle Regioni nei Mari del Nord\" include \"W\u014d\" \u502d \"Giappone\" tra i luoghi stranieri sia reali (Gojoseon era un antico regno coreano) che leggendari (Montagna di Penglai). \nNakagawa nota che \"Zhuyan\" \u9245\u71d5 si riferisce al regno di Yan (ca. 1000-222 a.C.), che aveva un \"probabile rapporto tributario\" con i \"\"Wo\" (nani), il Giappone fu conosciuto per la prima volta con questo nome\".\nLunheng.\nIl \"Lunheng\" \u8ad6\u8861 \"Discorsi ponderati sull'equilibrio\" (ca. 70-80 d.C.) di Wang Chong \u00e8 un compendio di saggi su temi che comprendono la filosofia, la religione e le scienze naturali.\nIl capitolo \"R\u016dz\u0113ng\" \u5112\u5897 \"Esagerazioni dei Letterati\" menziona i \"\"W\u014dr\u00e9n\" \u502d\u4eba \"popolo giapponese\" e gli \"Yu\u00e8sh\u0101ng\" \u8d8a\u88f3 \"un vecchio nome per i Champa\" che presentano tributi durante la Dinastia Zhou. Nel contestare le leggende che gli antichi tripodi \"ding\" di bronzo degli Zhou avessero poteri magici per tenere lontani gli spiriti maligni, Wang dice:\nUn altro capitolo del \"Lunheng\", \"Huiguo\" \u6062\u570b \"Restaurare la nazione\" (58), registra similmente che all'imperatore Cheng di Han (all'incirca 51-7 a.C.) venivano presentati tributi di fagiani vietnamiti ed erbe giapponesi.\nHan Shu.\nLo \"Han Shu\" \u6f22\u66f8 \"Libro degli Han\" (ca. 82 d.C.) copre il periodo della prima Dinastia Han (206 a.C.-24 d.C.). Verso la fine della voce Yan nella sezione \"Dilizhi\" \u5730\u7406\u5fd7 \"Trattato sulla geografia\", esso registra che \"Wo\" comprendeva oltre 100 \"gu\u00f3\" \"comunit\u00e0, nazioni, paesi\".\nL'imperatore Wu di Han fond\u00f2 questa comanderia coreana di Lelang nel 108 a.C.\nWei Zhi.\nIl \"Wei Zhi\" \u9b4f\u5fd7 \"Registri di Wei\" (ca. 297 d.C.), che costituisce il primo dei \"San Guo Zhi\" \u4e09\u570b\u5fd7 \"Registri dei Tre Regni\", copre la storia del regno di Cao Wei (220-265 d.C.). La sezione \u6771\u5937\u4f1d \"Incontri con i Barbari orientali\" descrive i \"W\u014dr\u00e9n\" \u502d\u4eba \"Giapponesi\" basandosi su rapporti dettagliati degli inviati cinesi in Giappone. Contiene le prime testimonianze di Yamataikoku, della regina sciamana Himiko, e di altri temi storici giapponesi.\nQuesto contesto del \"Wei Zhi\" descrive il salpare dalla Corea per Wa e intorno all'arcipelago giapponese. Ad esempio,\nTsunoda (1951:5) suggerisce che questo antico \"N\u00fagu\u00f3\" \u5974\u570b (lett. \"paese schiavo\"), in giapponese Nakoku \u5974\u56fd, era localizzato vicino all'odierna Hakata nel Ky\u016bsh\u016b.\nA circa 12.000 \"l\u01d0\" a sud di Wa si trova \"G\u01d2un\u00fagu\u00f3\" \u72d7\u5974\u570b (lett. \"paese di cani schiavi\"), in giapponese \"Kunakoku\", che viene identificato con la trib\u00f9 Kumaso che viveva intorno alle province di Higo ed \u014csumi nel Ky\u016bsh\u016b meridionale. Oltre a questo,\nUn certo brano del \"Wei Zhi\" (tr. Tsunoda 1951:14) registra che nel 238 d.C. la Regina di Wa invi\u00f2 funzionari con tributi all'imperatore di Wei C\u00e1o Ru\u00ec, che ricambi\u00f2 con munifici doni, compreso un sigillo d'oro con il titolo ufficiale \"Regina di Wa amica di Wei\". Un altro brano racconta i tatuaggi di Wa con il leggendario re Shao Kang della Dinastia Xia.\n\"Grandi\" traduce il cinese \"d\u00e0f\u016b\" (lett. \"grand'uomo\") \"funzionario anziano; uomo di stato\" (cf. il moderno \"d\u00e0ifu\" \u5927\u592b \"medico; dottore\"), che traduce erroneamente il giapponese imperiale \"taifu\" \u5927\u592b \"cortigiano di 5\u00ba grado; capo del dipartimento amministrativo; gran tutore\" (il \"Nihongi\" records that the envoy Imoko was a \"taifu\").\nUna seconda storia di Wei, il \"Weil\u00fce\" \u9b4f\u7565 \"Breve resoconto della dinastia Wei\" (ca. 239-265 d.C.), non \u00e8 pi\u00f9 esistente, ma alcune sezioni (incluse descrizioni dell'Impero Romano) sono citate nel commentario \"San Guo Zhi\" (429 d.C.) di Pei Songzhi \u88f4\u677e\u4e4b. Egli cita il \"Weil\u00fce\" secondo il quale \"il popolo \"W\u014d\" si definisce posterit\u00e0 di T\u00e0ib\u00f3\" (\u502d\u4eba\u81ea\u8b02\u592a\u4f2f\u4e4b\u5f8c). Taibo era lo zio del re Wen di Zhou, che cedette il trono a suo nipote e fond\u00f2 l'antico stato di Wu (585-473 a.C.). I \"Registri del Grande Storico\" hanno una sezione intitolata \u5433\u592a\u4f2f\u4e16\u5bb6 \"La nobile famiglia di Wu Taibo\", ed il suo santuario \u00e8 ubicato nell'odierna Wuxi. I ricercatori hanno notato somiglianze culturali tra l'antico stato di Wu ed il Giappone di W\u014d, che includono l'estrazione rituale dei denti, i portabambini sulla schiena e i tatuaggi (rappresentati dalla vernice rossa sulle statue Haniwa giapponesi).\nHou Han Shu.\nLo \"Hou Han Shu\" \u5f8c\u6f22\u66f8 \"Libro degli Han posteriori/orientali\" (ca. 432 d.C.) copre il periodo della Dinastia Han orientale (25-220 d.C.), ma fu redatto solo due secoli pi\u00f9 tardi. I \"W\u014dr\u00e9n\" \u502d\u4eba \"Giapponesi\" sono inclusi sotto la sezione \u6771\u5937\u4f1d \"Incontri con i Barbari orientali\".\nIl confronto tra le descrizioni d'apertura di Wa nel \"Wei Zhi\" e nello \"Hou Han Shu\" rivela chiaramente che quest'ultimo \u00e8 derivato. I loro rispettivi resoconti dei popoli nani, nudi e dai denti neri forniscono un altro esempio di copiatura.\nQuesto resoconto dello \"Hou Han Shu\" sul Giappone contiene alcuni dettagli storici che non si trovano nel \"Wei Zhi\".\nTsunoda (1951:5) nota a sostegno della localizzazione del paese di Nu/Na presso Hakata la scoperta del 1784 presso la Baia di Hakata di un sigillo d'oro recante l'iscrizione \u6f22\u59d4\u5974\u570b\u738b, solitamente tradotta \"Re Han [vassallo] di Nu del paese di Wa.\"\nSong Shu.\nIl \"Song Shu\" \u5b8b\u66f8 \"Libro dei Song\" (488 d.C.) copre la breve storia della Dinastia Liu Song (420-479). Sotto la sezione \"Barbari orientali e meridionali\" \u5937\u883b section, il Giappone \u00e8 chiamato \"W\u014dgu\u00f3\" \u502d\u570b, in giapponese \"Wakoku\", e si dice che sia collocato al largo di Goguryeo. In contrasto con le storie anteriori che descrivono i Wa come un \u4eba \"popolo\", questa storia dei Song li descrive come un \u570b \"paese\".\nQuesto titolo \"Re di Wa e Generale che mantiene la pace nell'est\" \u5b89\u6771\u5927\u5c07\u8ecd\u502d\u738b fu dato ai re successivi, e nel 451 l'Imperatore in aggiunta intitol\u00f2 al re di Wa cinque paesi coreani come \"Generale che mantiene la pace nell'est comandando con l'ascia da battaglia tutti gli affari militari nei sei paesi di Wa, Silla, Imna, Kala, Chin-han e Moku-han.\" Il \"Song Shu\" fornisce resoconti dettagliati delle relazioni con il Giappone, indicando che i re di Wa davano grande valore alla loro legittimazione politica da parte degli imperatori cinesi.\nLiang Shu.\nIl \"Liang Shu\" \u6881\u66f8 \"Libro dei Liang\" (635 d.C.), che copre la storia della Dinastia Liang (502-557), registra il viaggio del monaco Hui Shen a Wa e nella leggendaria Fusang. Esso si riferisce al Giappone come \"W\u014d\" \u502d (senza i suffissi \"popolo\" o \"paese\") sotto la sezione \"Dongyi\" \"Barbari orientali\", ed inizia con la leggenda di Taibo. \nTesti posteriori ripetono questo mito della discendenza giapponese da Taibo. Il \"Jin Shu\" \u6649\u66f8 \"Libro dei Jin\" (648 d.C.) sulla Dinastia Jin (265-420 d.C.) usa un diverso verbo \"chiamare\", \"w\u00e8i\" \"dire; chiamare; nominare\" invece di \"y\u00fan\" \"dire; parlare; chiamare\": \"Essi si definiscono la posterit\u00e0 di T\u00e0ib\u00f3 [\u81ea\u8b02\u592a\u4f2f\u4e4b\u5f8c]\". La storia universale cinese \"Zizhi Tongjian\" \u8cc7\u6cbb\u901a\u9451 (1084 d.C.) ipotizza: \"Si dice anche che l'attuale Giappone sia posterit\u00e0 di T\u00e0ib\u00f3 di Wu; forse quando Wu fu distrutto, [un membro di] un ramo collaterale della famiglia reale scomparve in mare e divenne Wo.\" [].\nSui Shu.\nIl \"Sui Shu\" \u968b\u66f8 \"Libro dei Sui\" (636 d.C.) registra la storia della dinastia Sui (581-618) quando fu riunificata la Cina. \"W\u014dgu\u00f3\"/\"Wakoku\" \u00e8 inserito sotto \"Barbari orientali\" e si dice che sia ubicato al largo di Baekje e Silla (vedi Hogong), due dei Tre Regni di Corea.\nNel 607 d.C., il \"Sui Shu\" registra che \"re Tarishihoko\" (un errore per l'imperatrice Suiko) mand\u00f2 un inviato, monaci buddisti e tributi all'imperatore Yang. Il suo messaggio ufficiale \u00e8 citato usando la parola \"Ti\u0101nz\u01d0\" \"Figlio del Cielo; Imperatore cinese\".\nNel 608, l'Imperatore sped\u00ec Pei Ching come inviato a Wa, e questi ritorn\u00f2 con una delegazione giapponese.\nAnche il giapponese \"Nihongi\" (22, tr. Aston 1972 2:136-9) registra questi inviati imperiali del 607 e 608, ma con una differente prospettiva storica sino-giapponese. Esso registra altri dettagli, come il nome dell'inviato Imoko Wono no Omi e del traduttore Kuratsukuri no Fukuri, ma non l'offensiva traduzione cinese. Secondo il \"Nihongi\", quando Imoko ritorn\u00f2 dalla Cina, si scus\u00f2 con Suiko per aver perduto la lettera di Yang perch\u00e9 dei Coreani \"mi hanno perquisito e me l'hanno presa\". Quando l'Imperatrice ricevette Pei, egli present\u00f2 un proclama (tr. Aston 1972 2:137-8) che opponeva il cinese \"Hu\u00e1ngd\u00ec\" \"Imperatore\" a \"W\u01d2w\u00e1ng\" \u502d\u738b \"Re di Wa\", \"L'Imperatore [\u7687\u5e1d] saluta il Sovrano di Wa [\u502d\u738b].\" Secondo il \"Nihongi\", Suiko diede a Pei una diversa versione della lettera imperiale, che opponeva il giapponese \"Tenn\u014d\" \"Imperatore giapponese\" e \"K\u014dtei\" \u7687\u5e1d \"Imperatore\" (cinese \"ti\u0101nhu\u00e1ng\" e \"hu\u00e1ngd\u00ec\") invece di usare \"Figlio del Cielo\".\nAston cita la storia dello \"Shoku Nihongi\" (797 d.C.) secondo cui questa missione giapponese in Cina del 607 obiett\u00f2 inizialmente a scrivere \"Wa\" con il carattere cinese \u502d.\nTang Shu.\nL'usanza di scrivere \"Giappone\" come \"Wa\" \u502d fin\u00ec durante la Dinastia Tang (618-907 d.C.). Gli scrivani giapponesi coniarono il nome \"Nihon\" o \"Nippon\" \u65e5\u672c nel 608-645 circa e sostituirono \"Wa\" \u502d con un pi\u00f9 lusinghiero \"Wa\" \u548c \"armonia; pace\" intorno al 756-757 d.C. (Carr 1992:6-7). Il cambiamento linguistico \u00e8 registrato in due storie ufficiali dei Tang.\nIl \"Tang Shu\" \"Libro dei Tang\" \u5510\u66f8 (945 d.C.) (199A) ha il pi\u00f9 antico riferimento cinese a \"R\u00ecb\u011bn\" \u65e5\u672c. La sezione \"Barbari orientali\" elenca sia \"Wakoku\" \u502d\u56fd che \"Nipponkoku\" \u65e5\u672c\u56fd, fornendo tre spiegazioni: Nippon \u00e8 un nome alternativo per Wa, oppure ai Giapponesi non piaceva Wakoku perch\u00e9 era \"poco elegante; volgare\" \u4e0d\u96c5, o ancora Nippon era un tempo una piccola parte dell'antico Wakoku.\nLo \"Xin Tang Shu\" \u65b0\u5510\u66f8 \"Nuovo libro dei Tang\" (1050 d.C.), che ha un'intestazione \"Riben\" \u65e5\u672c per Giappone sotto i \"Barbari orientali\", fornisce pi\u00f9 dettagli.\nA proposito del cambiamento negli scritti degli autori, lo \"Xin Tang Shu\" dice:\nLe successive storie cinesi si riferiscono al Giappone come \"R\u00ecb\u011bn\" \u65e5\u672c e menzionano \"W\u014d\" \u502d solo come un nome antico.\nLa parola \"Wa\".\nL'endonimo giapponese \"Wa\" \u502d \"Giappone\" deriva dall'esonimo cinese \"W\u014d\" \u502d \"Giappone, giapponese\", un carattere cinese che aveva una qualche connotazione offensiva, probabilmente \"remissivo, docile, obbediente\", \"che si inchina; che \u00e8 piegato\", o \"persona bassa; nano\".\nCaratteri \u502d e \u548c.\nIl carattere cinese \u502d combina il radicale o \"umano, persona\" ed un fonema \"w\u011bi\" \"piegato\". Questo elemento fonetico \"w\u011bi\" rappresenta \"h\u00e9\" \"grano\" sopra \"n\u01da\" \"donna\", che Bernhard Karlgren (1923:368) analizza semanticamente come: \"piegarsi, piegato, tortuoso, contorto; cadere, gettare gi\u00f9, gettare via, mandare via, rifiutare; mandare, delegare \u2013 piegare come una donna \u5973 che lavora con il \u79be grano.\" Le pi\u00f9 antiche forme scritte di \u502d si trovano nella scrittura dei sigilli, mentre non sono state identificate nella scrittura dei bronzi o in quella degli ossi oracolari.\nLa maggior parte dei caratteri scritti con questo fonema \"w\u011bi\" \u59d4 sono pronunciati \"wei\" in mandarino standard:\nUna terza pronuncia si trova nella lettura del seguente carattere:\nGli studiosi giapponesi del periodo Nara credevano che il carattere cinese per \"W\u014d\" \u502d \"Giappone\", che essi usavano per scrivere \"Wa\" o \"Yamato\", fosse graficamente peggiorativo in quanto rappresentava \u4ebb \"popolo\" \u59d4 \"piegato\". Intorno al 757 d.C., il Giappone cambi\u00f2 ufficialmente il suo endonimo da \"Wa\" \u502d a \"Wa\" \"armonia; pace; somma; totale\". Questo carattere cinese di sostituzione \"h\u00e9\" \u548c combina un fonema \"h\u00e9\" \u79be \"grano\" (visto anche in \u502d) ed il radicale \"bocca\" \u53e3. Carr spiega:\nNell'uso corrente giapponese, \"Wa\" \u502d \"antico nome per il Giappone\" \u00e8 un carattere cinese alternativo per \"Wa\" \u548c \"Giappone\", ad eccezione di pochi termini storici come i Cinque re di Wa, \"Wak\u014d\" (cinese \"W\u014dk\u00f2u\" \u502d\u5bc7 \"pirati giapponesi\") e dizionario \"Wamy\u014d ruijush\u014d\". In netto contrasto, \"Wa\" \u548c \u00e8 un aggettivo comune nei composti come \"Washoku\" \u548c\u98df \"cucina giapponese\", \"Wafuku\" \u548c\u670d \"abiti giapponesi\", \"Washitsu\" \u548c\u5ba4 \"stanza in stile giapponese\", \"Waka\" \u548c\u6b4c \"poesia in stile giapponese\", e \"Washi\" \u548c\u7d19 \"carta tradizionale giapponese\".\nPronunce.\nIn cinese, il carattere \u502d pu\u00f2 essere pronunciato \"w\u0113i\" \"serpeggiante\", \"w\u01d2\" \"un'antica pettinatura\", o \"W\u014d\" \"Giappone\". Le prime due pronunce sono ristrette alle parole bisillabe del cinese classico. \"W\u0113i\" \u502d ricorre in \"w\u0113ich\u00ed\" \u502d\u9072 \"serpeggiante; sinuoso; tortuoso; ondeggiante\", che ha numerose varianti incluse \"w\u0113iy\u00ed\" \u9036\u8fe4 e \u59d4\u86c7. Il pi\u00f9 antico uso registrato di \u502d \u00e8 la descrizione nello \"Shijing\" (162) di un \"w\u0113ich\u00ed\" \u502d\u9072 strada \"serpeggiante; serpentina; tortuosa\"; confronta (18) che usa \"w\u0113itu\u00f3\" \u59d4\u4f57 \"condiscendente; che si piega, flessibile; grazioso\". \"W\u01d2\" \u502d ricorre in \"w\u01d2du\u00f2j\u00ec \" \u502d\u58ae\u9afb \"una pettinatura femminile con una crocchia, popolare durante la Dinastia Han\". La terza pronuncia \"W\u014d\" \u502d \"Giappone; giapponese\" \u00e8 pi\u00f9 produttiva delle prime due, com'\u00e8 evidente nei nomi cinesi per cose \"giapponesi\" (ad es., \"W\u014dk\u00f2u\" \u502d\u5bc7 \"pirati giapponesi\" di cui sopra) o animali \"nani; pigmei\" .\nLe pronunce ricostruite di \"w\u014d\" \u502d nel cinese medio (ca. VI-X secolo d.C.) includono \"u\u00e2\" (Bernhard Karlgren), \"ua\" (Zhou Fagao), e \"wa\" (Edwin G. Pulleyblank). Le ricostruzioni nel cinese antico (ca. VI-III secolo a.C.) includono *\"w\u00e2\" (Karlgren), *\"w\u0259r\" (Dong Tonghe) e *\"w\u0259r\" (Zhou).\nIn giapponese, il carattere cinese \u502d ha le pronunce sinitiche \"on'yomi\" di \"wa\" o \"ka\" dal cinese \"w\u014d\" \"Giappone\" e \"w\u01d2\" \"un'antica pettinatura\", oppure \"wi\" o \"i\" da \"w\u0113i\" \"serpeggiante; obbediente\", and le pronunce native \"kun'yomi\" di \"yamato\" \"Giappone\" o \"shitagau\" \"obedire, obbediente\". Il cinese \"w\u014d\" \u502d \"un antico nome per il Japan\" \u00e8 un prestito linguistico in altre lingue del mondo cinese incluso il coreano \uc65c \"wae\" o \"wa\", cantonese standard \"wai1\" o \"wo1\", e taiwanese \"e2\".\nEtimologia.\nSebbene le origini etimologiche di \"Wa\" rimangano incerte, i testi storici cinesi registravano un antico popolo che risiedeva nell'arcipelago giapponese (forse Ky\u016bsh\u016b), che aveva un nome simile a *\"W\u00e2\" o *\"W\u0259r\" \u502d. Carr (1992:9-10) rileva che le proposte prevalenti per l'etimologia di \"Wa\" variano da possibili (che trascrivono i pronomi di prima persona giapponesi \"waga\" \u6211\u304c \"mio; nostro\" e \"ware\" \u6211 \"io; noi; s\u00e9 stesso\") a vergognose (che scrivono il giapponese \"Wa\" come \u502d che implica \"barbari nani\"), e riassume le interpretazioni di *\"W\u00e2\" \"giapponese\" come variazioni di due etimologie: \"dal comportamento 'sottomesso' o fisicamente 'basso'.\"\nLa prima spiegazione \"sottomesso; obbediente\" cominci\u00f2 con il dizionario \"Shuowen Jiezi\" (121 d.C.). Esso definisce \u502d come \"sh\u00f9nm\u00e0o\" \"apparenza obbediente/sottomessa/docile\", spiega graficamente il radicale \"persona; umano' con un fonema \"w\u011bi\" \u59d4 \"piegato\", e cita il suddetto poema \"Shi Jing\". \"Presumibilmente, quando i Cinesi incontrarono per la prima volta i Giapponesi,\" Carr (1992:9) suggerisce che \"trascrissero \"Wa\" come *\"W\u00e2\" 'piegato all'indietro' che significa 'condiscendente', che si inchina in segno di obbedienza. L'inchinarsi \u00e8 richiamato nei primi riferimenti storici al Giappone.\" Gli esempi includono \"Il rispetto viene mostrato accosciandosi\" (\"Hou Han Shu\", tr. Tsunoda 1951:2), ed \"essi o si accosciano o si inginocchiano, con entrambe le mani in terra. Questo \u00e8 il modo in cui mostrano il rispetto\". (\"Wei Zhi\", tr. Tsunoda 1951:13). Koji Nakayama (vedi il collegamento sottostante) interpreta \"w\u0113i\" \u9036 \"serpeggiante\" come \"molto distante\" e traduce eufemisticamente traduce \"W\u014d\" \u502d come \"separato dal continente\".\nLa seconda etimologia di \"w\u014d\" \u502d che significa \"nano; persona bassa\" ha possibili affini in \"\u01cei\" \u77ee \"persona bassa; minuscolo, nano; basso\", \"w\u014d\" \u8e12 \"stiramento; distorsione; gambe piegate\", e \"w\u00f2\" \u81e5 \"giacere disteso; accucciarsi; posarsi (animali e uccelli)\". Le prime storie dinastiche cinesi fanno riferimento ad uno \"Zh\u016br\u00fagu\u00f3\" \u4f8f\u5112\u570b \"paese di pigmei/nani\" collocato a sud del Giappone, associato probabilmente all'Isola di Okinawa o alle Isole Ryukyu. Carr cita la precedenza storica della costruzione di \"Wa\" come \"popolo sottomesso\" e la leggenda del \"Paese dei nani\" come prova che l'etimologia del \"piccolo popolo\" fosse uno sviluppo secondario.\nLessicografia.\nUn articolo di Michael Carr (1992:1) \"confronta come i lessicografi orientali e occidentali hanno trattato il fatto che il primo nome scritto del Giappone fosse un insulto cinese \"W\u014d\" &lt; *\"W\u00e2\" \u502d 'popolo basso/sottomesso'.\" Esso valuta 92 definizioni di dizionario della parola cinese \"W\u014d\" \u502d, per illustrare i problemi lessicografici nel definire parole offensive dal punto di vista razziale. Questo corpus di dizionari cinesi monolingue o bilingue comprende 29 dizionari cinese-cinese, 17 cinese-inglese, 13 dal cinese ad altre lingue occidentali e 33 cinese-giapponese. Per analizzare come i dizionari cinesi affrontano le origini sminuenti di \"W\u014d\", Carr divide le definizioni in quattro tipi, abbreviati con le lettere da Alfa a Delta dell'alfabeto greco.\nAd esempio, il tipo Alfa (A) comprende sia definizioni palesi come \"La terra dei nani; Giappone\" (\"Liushi Han-Ying cidian\" \u5289\u6c0f\u6f22\u82f1\u8fad\u5178 [Dizionario cinese-inglese di Liu], 1978) che definizioni semantiche pi\u00f9 sofisticate come \"(1) Un nano. (2) Anticamente, usato per riferirsi al Giappone\" (\"Lin Yutang's Chinese-English Dictionary of Modern Usage\" [Dizionario cinese-inglese dell'uso moderno di Lin Yutang], 1972). Beta (B) \"condiscendente; giapponese\" \u00e8 illustrato da \"\"dem\u00fctig\" [umile; sottomesso; docile], \"gehorchen\" [obbedire; rispondere]\" (\"Praktisches zeichenlexikon chinesisch-deutsch-japanisch\" [Dizionario pratico dei caratteri cinese-tedesco-giapponese], 1983). Le definizioni del tipo Gamma (\u0393) quali \"\"in senso spregiativo\" giapponese\" (ad es., \"A Beginner's Chinese-English Dictionary of the National Language (Gwoyeu)\" [Dizionario cinese-inglese della lingua nazionale per principianti (Gwoyeu), 1964) includono etichette d'uso come \"spregiativo\", \"dispregiativo\", \"offensivo\" o \"sprezzante\". Alcune notazioni \u0393 sono ristrette a sottovoci come \"\"W\u014dn\u00fa\" \u502d\u5974 (nell'uso moderno, spregiativamente) i Giapponesi\" (\"Zuixin shiyong Han-Ying cidian\" \u6700\u65b0\u5be6\u7528\u548c\u82f1\u8fad\u5178 [Nuovo dizionario pratico cinese-inglese], 1971). Il Delta (\u0394) \"giapponese\" \u00e8 il tipo di glossa meno informativo; ad esempio, \"un antico nome per il Giappone\" (\"Xin Han-Ying cidian\" \u65b0\u6f22\u82f1\u8a5e\u5178 [Nuovo dizionario cinese-inglese], 1979).\nCarr valuta queste quattro tipologie per definire il peggioramento grafico del cinese \u502d \"popolo piegato\".\nThe tabella sottostante (Carr 1992:31, \"Table 8. Overall Comparison of Definitions\" [Tabella 8. Comparazione globale delle definizioni]) riassume come i dizionari cinesi definiscono \"W\u014d\" \u502d.\nMet\u00e0 dei dizionari delle lingue occidentali notano che il cinese \"W\u014d\" \u502d \"giapponese\" significa \"persona piccola; nano\", mentre la maggior parte delle definizioni dei dizionari cinese-cinese trascurano l'affronto grafico con definizioni del tipo \u0394 \"antico nome per il Giappone\". Questa definizione A \"nano\", esplicitamente razzista, si trova pi\u00f9 spesso nei dizionari di lingua occidentali che in quelli orientali. Il tipo B \"servile; condiscendente\", storicamente pi\u00f9 accurato ed etnicamente meno insultante, \u00e8 limitato ai dizionari cinese-giapponese e cinese-tedesco. La notazione di tipo \u0393 \"spregiativo\" ricorre pi\u00f9 spesso tra i dizionari di lingua giapponesi ed europei. Le meno edificanti definizioni di tipo \u0394 \"(vecchio nome per) Giappone\" si trovano due volte pi\u00f9 spesso nei dizionari cinese-cinese che in quelli cinese-giapponese, e tre volte di pi\u00f9 in quelli occidentali.\nAnche l'odierno standard universale per i caratteri Unicode riflette gli inerenti problemi lessicografci di questo antico oltraggio del cinese \"W\u014d\" \u502d \"Giappone\". Il segmento Unihan (caratteri CJK unificati) dell'Unicode trae le definizioni in gran parte da due progetti di dizionari in linea, il cinese CEDICT ed il giapponese EDICT. Il primo elenca i termini cinesi \"wo1\" \u502d \"giapponese; nano\", \"wokou4\" \u502d\u5bc7 \"(nell'uso antico) i pirati nani; i Giapponesi\", e \"wonu2\" \u502d\u5974 \"(usato nei tempi antichi) i Giapponesi; (nell'uso moderno, in senso spregiativo) i Giapponesi\". Il secondo elenca i termini giapponesi \"yamato\" \u502d \"antico Giappone\", \"wajin\" \u502d\u4eba \"(un'antica parola per) un giapponese\", e \"wakou\" \u502d\u5bc7 \"pirati giapponesi\"."}
{"id": "2228427", "revid": "767487", "url": "https://it.wikipedia.org/wiki?curid=2228427", "title": "Harry Chapin", "text": "Chapin fu sepolto nell'Huntington Rural Cemetery, nella Contea di Suffolk, New York . Il suo epitaffio sulla pietra tombale \u00e8 tratto dalla sua canzone \"I Wonder What Would Happen to This World\":\n\"Oh, se un uomo cercasse di\"\n\"prendersi il suo tempo sulla Terra\"\n\"e provare prima di morire\"\n\"che cosa potrebbe valere la vita di un uomo,\"\n\"mi chiedo cosa potrebbe succedere\"\n\"a questo mondo\""}
{"id": "2228428", "revid": "247222", "url": "https://it.wikipedia.org/wiki?curid=2228428", "title": "...e fu il sesto giorno", "text": "...e fu il sesto giorno \u00e8 il primo album dei Metamorfosi, pubblicato dalla Vedette Records nel maggio del 1972.\nTracce.\nTesti e musiche di Enrico Olivieri e Jimmy Spitaleri"}
{"id": "2228437", "revid": "767487", "url": "https://it.wikipedia.org/wiki?curid=2228437", "title": "Tapaz", "text": "Tapaz \u00e8 una municipalit\u00e0 di Terza classe delle Filippine, situata nella Provincia di Capiz, nella Regione del Visayas Occidentale.\nTapaz \u00e8 formata da 58 baranggay:"}
{"id": "2228448", "revid": "86343", "url": "https://it.wikipedia.org/wiki?curid=2228448", "title": "Catanduanes", "text": ""}
{"id": "2228455", "revid": "729019", "url": "https://it.wikipedia.org/wiki?curid=2228455", "title": "Piper PA-38 Tomahawk", "text": "Il Piper PA-38 Tomahawk \u00e8 un monomotore biposto da turismo con capacit\u00e0 semi acrobatiche prodotto dall'azienda statunitense Piper Aircraft dai tardi anni settanta.\nCaratterizzato da configurazione alare ad ala bassa, impennaggio a T e carrello d'atterraggio triciclo fisso, e destinato al mercato dell'aviazione generale, ebbe molto successo come addestratore in numerose scuole di volo.\nStoria.\nSviluppo.\nIl Tomahawk era il tentativo della Piper Aircraft di generare un addestratore a due posti non troppo costoso. Prima della progettazione del velivolo, la Piper ha ampiamente consultato degli istruttori di volo per i loro consigli sulla progettazione. Una caratteristica del Piper Tomahawk \u00e8 che i controlli di volo imitano quelli di un velivolo molto pi\u00f9 pesante. Di conseguenza, i piloti si possono addestrare in preparazione al passaggio a velivoli pi\u00f9 grandi, per questo il Tomahawk ebbe molto successo con l'U.S. Air Force flying clubs.\nProduzione.\nIl Tomahawk fu introdotto nel 1977, l'aereo fu prodotto fino al 1982: la versione chiamata Piper PA-38 Tomahawk II fu prodotta nel 1981 e nel 1982.\nIl Tomahawk II aveva un migliorato riscaldamento della cabina, era stato migliorato il sistema di disappannamento del parabrezza, rivisto e migliorato il trim di profondit\u00e1, il vettore di spinta del motore, l'isolamento acustico della cabina, le ruote e gomme furono aumentate a 6\" per aumentare il franco elica da terra per migliore l'operativit\u00e1 su piste sporche e in erba.\nIndice di sicurezza.\nSecondo l'Aircraft Owners and Pilots Association Air Safety Foundation, che ha pubblicato un rapporto di sicurezza sul Piper Tomahawk, il Tomahawk ha un tasso d'incidenti per ore di volo un terzo pi\u00f9 basso del Cessna serie 150/152 (punti di riferimento per l'addestramento). Tuttavia, il Tomahawk ha un maggiore tasso di incidenti mortali negli stalli e nelle rotazioni. L'NTSB ha valutato che il Tomahawk ha un tasso d'infortunio per stallo da tre a cinque volte maggiore del Cessna 150/152.\nSecondo l'NTSB il disegno dell'ala del Tomahawk \u00e8 stato modificato dopo le prove di certificazione di FAA e non \u00e8 mai stato testato nuovamente.\nI cambiamenti hanno incluso la riduzione del numero delle nervature piene dell'ala ed il taglio di fori di alleggerimento nel longarone principale. Gli assistenti tecnici dell'aereo hanno detto al NTSB che i cambiamenti fatti al disegno hanno provocato un'ala molle e flessibile, questo potrebbe aver causato un comportamento imprevedibile negli stalli e nelle rotazioni.\nL\"'Airworthiness Directive\" 83-14-08 pubblicato nel settembre 1983 affid\u00f2 un accoppiamento supplementare di strisce dello stallo da aggiungere al bordo d'attacco interno dell'ala del PA-38 per \" standardizzare e migliorare le caratteristiche dello stallo\".\nA causa delle caratteristiche di virata e di stallo, il PA-38 ha guadagnato il soprannome di \"Traumahawk\" da alcuni piloti ed istruttori."}
{"id": "2228457", "revid": "1123126", "url": "https://it.wikipedia.org/wiki?curid=2228457", "title": "Congregazione della sanit\u00e0", "text": "La Congregazione della sanit\u00e0 o Congregazione di sanit\u00e0 era un organismo della Curia romana, oggi soppresso.\nIstituzione.\nPapa Urbano VIII (1623-1644) cre\u00f2 questo dicastero con il breve \"Patern\u00e6 ac precipu\u00e6\" il 27 novembre 1630.\nFunzioni.\nTale istituto veniva attivato ogni volta che nello Stato Ecclesiastico si doveva arginare un'epidemia di malattie infettive gravi.\nStoria.\nCostituita da prelati e presieduta da un cardinale, il prefetto della sanit\u00e0, si sostituiva in parte alla sacra consulta, nelle decisioni atte a prevenire od a limitare il contagio.\nUrbano VIII design\u00f2 il nipote, cardinale Francesco Barberini, prefetto \"sopra la sanit\u00e0\" che doveva nominare commissari apostolici per far ispezionare, con pattugliamento armato, tutto il confine marittimo e terrestre dello Stato Ecclesiastico (cordone sanitario) e per emanare provvedimenti legislativi. All'epoca stava ancora mietendo vittime la peste di Milano del 1629, di manzoniana memoria.\nLa Congregazione di sanit\u00e0 riapparve nel 1656 (peste di Roma), nel 1691 (peste di Napoli) e nel 1743 (peste di Messina) come dimostrano i carteggi e le mappe realizzate in queste circostanze, tuttora conservate negli Archivi di Stato e nell'Archivio segreto vaticano.\nDissoluzione.\nTale dicastero fu riformulato da papa Gregorio XVI (1831-1846) che cre\u00f2 la \"Congregazione speciale di sanit\u00e0\" durante una devastante epidemia di colera."}
{"id": "2228459", "revid": "1776051", "url": "https://it.wikipedia.org/wiki?curid=2228459", "title": "Attilio Mariotti", "text": "Attivit\u00e0.\nDopo la Liberazione fece parte della Consulta Nazionale.\nA Firenze, nell'aprile 1946, Attilio Mariotti sottoscrisse la mozione bassiana di \"Quarto Stato\", confluita in seguito nella mozione Nenni. Nell'amministrazione del sindaco Mario Fabiani a Firenze, che si svolse nel periodo \"29 novembre 1946- 5 luglio 1951\", Attilio Mariotti, eletto nelle liste del P.S.I., fu vicesindaco ed ebbe la delega per l'incarico relativo a \"Giardini e Passeggi\".\nNel 1948 fu eletto senatore per il Partito Socialista Italiano, nella I Legislatura.\nIl 24 ottobre 1953 fu tra i fondatori dell'Istituto Storico della Resistenza in Toscana."}
{"id": "2228465", "revid": "44876", "url": "https://it.wikipedia.org/wiki?curid=2228465", "title": "Football Club Liberty", "text": "Il Football Club Liberty o Liberty, chiamato spesso di recente Liberty Bari, \u00e8 stata una societ\u00e0 calcistica italiana della citt\u00e0 di Bari.\nNacque nel 1909 e disput\u00f2 i maggiori campionati calcistici italiani degli anni venti, la Prima Divisione, prima di fondersi nel 1928 con la concittadina Ideale nell'\"Unione Sportiva Bari\", poi AS Bari. Il club \u00e8 stato poi rifondato nel 1944, per appena due anni, militando in Serie C nella stagione 1945-1946, e nel 1952, arrivando a disputare il settennio 1961-1968 in Serie D, per poi sciogliersi.\nNel 2007 un sodalizio di Eccellenza pugliese prende il nome \"Liberty\" per seguirne la tradizione sportiva, cedendo il titolo sportivo due anni dopo ad altri gruppi imprenditoriali ma lasciando a Bari la scuola calcio e il settore giovanile. \nStoria.\nDalle origini all'affermazione nelle serie maggiori.\nLa nascita e i primi dodici anni di attivit\u00e0 (1909-1921).\nA Bari, nel 1909, i componenti della terza squadra del Foot-Ball Club Bari, adolescenti di et\u00e0 compresa fra i 12 e i 14 anni, stanchi di dover sempre fare da spettatori alle partite giocate dalle due squadre maggiori, organizzarono prima una protesta e poi uno sciopero di massa; infine fondarono una societ\u00e0 completamente autonoma dal FBC Bari che chiamarono \"Foot-Ball Club Liberty\", traendo spunto dall'omonimo stile artistico, allora di voga. I principali fondatori furono Umberto Valletta, Lorenzo Curatolo, Enrico Storelli, i fratelli D'Amico, Tito e Vurro. Valletta, che capeggiava il gruppo di \"ribelli\" e diede il nome alla nuova societ\u00e0, fu acclamato presidente. Il motto della squadra era \u00ab\"Liberty uguale libert\u00e0, la maglia rossoblu la vittoria ci dar\u00e0\"\u00bb e in attinenza ad esso le prime divise dei \"libertiani\" erano composte da magliette a bande orizzontali rosse e blu alternate e braghe bianche.\nI \"rosso-blu\" presero quindi parte a diverse partite e tornei amichevoli, cittadini e regionali. Bench\u00e9 fosse un club indipendente (con proprio consiglio direttivo e propria amministrazione), il Liberty mostr\u00f2 sempre affinit\u00e0 verso il FBC Bari, la squadra che portava il nome della citt\u00e0 e da cui la compagine rosso-blu proveniva (i riscontri pratici di ci\u00f2 sono per esempio mostrati dal Corriere delle Puglie -attuale Gazzetta del Mezzogiorno-, che raccontando di un torneo organizzato a Bari in occasione della festa di San Nicola, nel maggio 1910, ipotizza un probabile favoritismo dei libertiani nei confronti del Bari, poi vincitore della competizione), diventandone una specie di appendice. Il 2 giugno 1910, in occasione della festa per lo Statuto Albertino, i libertiani giocarono la prima gara contro l'Ideale di Bari, anch'essa fondata da giovani precedentemente distaccati dal FBC Bari; la gara termin\u00f2 1-1 con reti di Amico II per il Liberty e del capitano Coccioli per l'Ideale e diede inizio ad una rivalit\u00e0 fra le due compagini.\nCon il tempo i rosso-blu crescevano atleticamente e nel 1913, al \"campo di Marisabella\" (nei pressi dell'attuale Fiera del Levante) sconfissero per la prima volta il Bari FBC per 1-0, con rete di Giuseppe Vacca al 15\u00ba minuto del primo tempo.\nNel 1915, alcuni mesi prima della Grande Guerra, i colori delle divise libertiane furono modificati: le maglie divennero a strisce verticali bianche ed azzurre alternate (colori dello stemma della Provincia di Bari), i pantaloncini bianchi e i calzettoni azzurri (divisa con cui il Liberty viene tradizionalmente ricordato). A causa del conflitto bellico l'attivit\u00e0 sportiva nel capoluogo fu ridotta al minimo; Liberty e Ideale riuscirono appena a far fronte alle spese per il minimo sostentamento ed il FBC Bari fu sciolto.\nCirca sei mesi dopo la fine della guerra (era gi\u00e0 iniziato il 1919) fu per primo il Liberty a dare nuovo impulso alle attivit\u00e0 sportive nel capoluogo, praticando anche nuoto, atletica leggera e ciclismo. La societ\u00e0 era sempre meglio organizzata, anche grazie all'efficiente lavoro dell'avvocato Franco Galesi. Si pu\u00f2 dire, pur non essendoci atti ufficiali che lo attestino, che fino al 1928 il Liberty raccolse l'eredit\u00e0 sportiva del Bari attivo fino 1915 e non rifondato; lo stesso Floriano Ludwig, principale fondatore del Bari originario, entr\u00f2 a far parte della societ\u00e0 bianco-blu diventandone vicepresidente.\nL'ascesa nella massima serie (1921-1926).\nIl Liberty fu ammesso alla Prima Divisione, il massimo campionato, nel 1921-1922, debuttandovi il 1\u00ba dicembre 1921; nello stesso anno disput\u00f2 una prestigiosa partita amichevole con il Milan, persa 0-2, al termine della quale rossoneri e baresi cenarono insieme. Nei primi due campionati a cui parteciparono quattro squadre, i libertiani si classificarono terzi; nella stagione 1923-1924 quarti su sei partecipanti. I concittadini rivali dell'Ideale, ammessi alla stessa competizione nel 1922, raggiunsero invece per due volte consecutive il secondo posto del girone e le semifinali (in cui furono eliminati) e si aggiudicarono tutti i derby. L'11 novembre 1923, nella prima giornata del campionato 1923-1924 giocata contro l'Audace Taranto, esord\u00ec con la maglia numero otto il sedicenne Raffaele Costantino (ragazzo portato nel club bianco-blu da Enrico Storelli).\nLa stagione 1924-1925 inizi\u00f2 con il derby rinviato a Taranto su decisione della Lega per timore di tafferugli, data la rivalit\u00e0 tra le due tifoserie; la vittoria questa volta and\u00f2 al Liberty, la prima ufficiale, con un 4-1. Trascinato dalle reti di Costantino, soprannominato \"reuccio\" dalla tifoseria, e spesso servito dal regista ungherese Tomesko, il Liberty lott\u00f2 fino alla fine per la vittoria del girone pugliese con la tarantina Pro Italia, condividendone infine la testa della classifica a 15 punti; fu poi sconfitto dai bianco-verdi 2-0 nello spareggio per il primato. I libertiani si qualificarono quindi al girone semifinale, dove si piazzarono terzi dietro Alba Roma e Cavese; pertanto non proseguirono il cammino per le finali.\nCon il passare del tempo la formazione bianco-blu era diventata quella prediletta da buona parte dell'aristocrazia barese, contrapponendosi anche in questo all'Ideale, che si accattivava maggiormente le simpatie dei proletari e dei lavoratori. A partire dal 4-1 del 1924 i libertiani non furono mai pi\u00f9 sconfitti dai concittadini rivali.\nL'8 dicembre del 1925 fu inaugurato nel quartiere barese Carrassi il nuovo stadio \"Campo degli Sports\", costruito e finanziato dallo stesso F.C. Liberty; all'inaugurazione, in cui furono presenti le maggiori istituzioni cittadine del tempo, i bianco-blu batterono in amichevole l'Anconitana per 1-0 (goal siglato su rigore da Costantino). Arrivati secondi, ancora alle spalle della Pro Italia (con 10 punti, 4 in meno dei tarantini), i libertiani giunsero alle semifinali di Lega Sud, che chiusero in quarta e penultima posizione.\nI bianco-bleu avevano di fatto sottratto all'Ideale la leadership del calcio barese e divennero una fra le squadre pi\u00f9 accreditate della Prima Divisione meridionale. La federazione fascista barese sovvenzionava la societ\u00e0 bianco-blu, la cui squadra tutti iniziavano a chiamare \"Bari\".\nLa conquista della Divisione Nazionale e la fusione con l'Ideale Bari (1926-1928).\n Nell'estate del 1926, per effetto della Carta di Viareggio che elimin\u00f2 la dicotomia tra i campionati settentrionale e meridionale, il Liberty, permanendo assieme ad altre formazioni in Prima Divisione fu incluso nella seconda categoria del calcio italiano, suddivisa in quattro gironi interregionali; i bianco-blu quindi, da questo momento non affrontarono pi\u00f9 nel girone preliminare solo squadre pugliesi. Il 3 febbraio 1927, esaudendo il desiderio di Araldo di Crollalanza, allora podest\u00e0 di Bari e potente esponente del PNF, la societ\u00e0 sportiva cambi\u00f2 denominazione sociale in \"Bari Football Club\", usandola per la prima volta il 6 febbraio dello stesso anno nell'amichevole con l'Audace Taranto (vinta 2-1). I bianco-bleu disputarono un buon campionato, all'inseguimento della capolista battuta 2-1 nella 14\u00aa giornata, cui rimasero distanziati di 1 punto alla fine della competizione (cos\u00ec rimanendo nella Divisione \"cadetta\"); i dirigenti del Bari FC recriminarono su alcune decisioni arbitrali sfavorevoli.\n Per la stagione 1927-1928 il club bianco-blu ingaggi\u00f2 alcuni calciatori dalle formazioni settentrionali, pi\u00f9 competitive di quelle del Mezzogiorno. Il Bari FC disput\u00f2 un buon campionato, contendendo la testa della classifica alla (la cui inclusione nel girone meridionale fece scalpore) e conquistando la promozione matematica in Divisione Nazionale il 15 gennaio 1928, in casa, con il 5-3 nello scontro diretto. Costantino aveva realizzato a fine girone 11 reti in 12 gare.\nLa sera del 27 febbraio 1928, circa un mese dopo la fine del girone, la federazione fascista di Bari dispose l'unificazione di Bari FC ed US Ideale nell'\"Unione Sportiva Bari\" (che prese poi, nel 1945 il nome di \"Associazione Sportiva Bari\"); Oltre che nel nome la nuova societ\u00e0 sub\u00ec un rimescolamento di cariche tecniche e dirigenziali, occupate da persone prima facenti parte dei due diversi sodalizi. La nuova US Bari si accingeva quindi ad affrontare le finali di categoria.\nLe rifondazioni.\nIl biennio 1944-1946.\nNel 1944, durante la seconda guerra mondiale, il Liberty fu rifondato a Rutigliano (in Provincia di Bari) dai fratelli Padolecchia, che lo affidarono poi al dottor Resta; Michele Sinesi e Dario Gay, un ex del Bari, si occupavano della gestione della rinata societ\u00e0. Lo stesso Gay trov\u00f2 un terreno a nord del centro di Bari -nel quartiere Marconi- da adattare a campo di gioco (gli stadi e i campi sportivi di Bari e delle sue frazioni erano occupati dagli eserciti alleati ed erano pertanto inutilizzabili) e ne fu contrattato l'affitto con i proprietari; questo campo fu intitolato al compianto Antonio Lella. Al campo Lella il Liberty disput\u00f2 il Torneo misto pugliese con una squadra di giovani locali, che a differenza delle formazioni concorrenti non aveva alcun atleta con esperienze di Serie A e B e termin\u00f2 la competizione all'ultimo posto con 6 punti.\nNel 1945 fu costituito il vivaio del Liberty, chiamato \"Lallo Madami\" in onore al campione pugliese del Salto in alto, caduto per la patria durante la guerra.\nPer la stagione 1945-1946 i bianco-blu furono ammessi al campionato di Serie C gestito dalla Lega Nazionale Centro-Sud, che conclusero al tredicesimo e ultimo posto nel girone E. Inizialmente retrocessi, furono ripescati ma la societ\u00e0 rinunci\u00f2 a proseguire l'attivit\u00e0 sportiva, decidendo di sciogliere il sodalizio, gestito autonomamente da alcuni calciatori-dirigenti e dalla passione di Sinesi, Scipione Ferrante e Ro Vittorio. Tutti gli atleti libertiani passarono al Bari, di cui la Lallo Madami integr\u00f2 la sezione giovanile.\nI sedici anni nelle serie dilettantistiche (1952-1968).\nNell'estate del 1952 un gruppo d'imprenditori e professionisti baresi, tra cui l'ex campione Raffaele Costantino e Giosu\u00e8 Poli, ridiedero vita al Liberty; il neo-presidente fu il Commendator Andrea Somma ed il suo vice il Cavalier Umberto Giorgio.\nNel 1956 i bianco-blu erano in Promozione (allora il massimo livello calcistico regionale, che cambi\u00f2 denominazione tre volte nei successivi cinque anni -era un periodo di frequenti riforme per il calcio dilettantistico-). Nella stagione 1958-1959 la formazione barese giunse prima nel girone pugliese A del Campionato Dilettanti e si scontr\u00f2 agli spareggi con la capolista del girone B, il Noicattaro; nello spareggio di ritorno a Bari per effetto di un 2-0 fu acclamata \"Campionessa Pugliese Dilettanti\". Trovata negli spareggi interregionali la Frattese, il Liberty, dopo una vittoria per 2-0 tra le mura amiche venne sconfitto in trasferta 5-0 dai campani e quindi eliminato. Nel frattempo Umberto Giorgio succedette a Somma come presidente.\nNella stagione 1960-1961, in virt\u00f9 del primo posto ottenuto nella Prima Categoria regionale, i bianco-blu furono promossi in Serie D e vi disputarono sette campionati di fila, chiudendoli a volte con alte posizioni in classifica (il miglior piazzamento fu il 3\u00ba posto della stagione 1963-64). Nella stagione 1967-68, giunto ultimo nel girone H retrocedette in Prima Categoria.\nDopo aver disputato l'ultimo campionato in Serie D, Umberto Giorgio vendette il titolo sportivo della societ\u00e0 barese, che venne quindi traslato a Palo del Colle (in Provincia di Bari) e rinominato \"Liberty Palo\".\nLe rifondazioni degli anni 2000 e 2010.\nNel 2007 l'imprenditore Antonio Flora favorisce una nuova rinascita del Liberty, utilizzando il titolo sportivo del Capurso a cui cambia il nome in \"Associazione Sportiva Dilettantistica Liberty Bari 1909\"; la stessa societ\u00e0 apre anche una scuola calcio gratuita per i bambini meno abbienti. La rinata formazione bianco-blu conclude il campionato d'Eccellenza 2007-'08 in 10\u00aa posizione in classifica.\nSul finire del maggio 2008, a causa dell'onerosit\u00e0 della gestione del club nel capoluogo, il titolo viene venduto all'imprenditore e politico Nicola Canonico; l'azienda viene quindi ancora trasferita a Palo del Colle (la coincidenza della destinazione della traslazione con quella di quarant'anni prima \u00e8 stata del tutto casuale), ad eccezione della scuola calcio (dal settembre del 2008, quindi, il Liberty non disputa pi\u00f9 le partite interne a Bari).\nLa formazione bianco-blu, dopo aver chiuso la seconda stagione al secondo posto con 70 punti (dodici in meno del Casarano capolista), ha perso i Play-off per la promozione in serie D. Successivamente la societ\u00e0 diventa \"A.S.D. Liberty Palo\".\nNell'estate del 2019 la scuola calcio Liberty, rimasta nel capoluogo, iscrive una sua formazione nel girone barese di Terza Categoria.\nColori e simboli.\nSimboli ufficiali.\nStemma e mascotte.\nNel testo 90 Bari di Gianni Antonucci si nota, in una stampa di pubblicit\u00e0 per l'iscrizione alle giovanili del Liberty, uno stemma che consiste in un ovale che racchiude un tondo, con all'interno strisce bianche ed azzurre.\nSul sito Solobari \u00e8 visibile invece lo stemma del periodo 1926-1928, del \"Bari Football Club\", recante il fascio littorio: stemma del Bari Football Club su Solobari.\nL'effigie del Liberty rifondato nel 2007 era invece caratterizzata da un unicorno: stemma dell'ultimo Liberty Bari.\nStrutture.\nStadi.\nIl Liberty, come tutte le altre squadre baresi degli anni dieci e della prima met\u00e0 degli anni venti giocava gli incontri nel Campo San Lorenzo e nel Campo di Marisabella; il primo era un terreno di propriet\u00e0 militare, nella zona della ex caserma Rossani di Bari e costituiva la Piazza d'Armi del capoluogo (l'area \u00e8 stata suolo militare fino alla fine degli anni novanta; ora una sua parte \u00e8 stata trasformata in parcheggio), il secondo prendeva il nome dalla zona prospiciente al mare, in cui era situato (nei pressi dell'attuale Fiera del Levante). A quanto risulta dai testi sulla storia del calcio barese, scritti da Gianni Antonucci, gli incontri ufficiali sono stati giocati solo al campo San Lorenzo.\nNei primi anni d'esistenza (1909-1915) lo stesso Liberty allestiva un campo quasi regolamentare nei pressi della polveriera (all'incirca dov'\u00e8 stata poi costruita la caserma), ad alcune decine di metri di distanza dal campo del FBC Bari (il c. San Lorenzo, che poi divenne il campo Rossani), mentre dopo la prima guerra mondiale utilizz\u00f2, assieme alle altre formazioni baresi il San Lorenzo. Nel 1919, dietro permesso delle autorit\u00e0 militari il S. Lorenzo fu munito di recinzione, a spese dei soci del Liberty, mentre il tifoso Lojodice costru\u00ec gratuitamente una tribunetta.\nNel 1925, viste le aumentate necessit\u00e0 della formazione bianco-blu e dell'Ideale e lo scarso impegno dell'amministrazione comunale barese a dotare la citt\u00e0 di un campo sportivo proprio, il consiglio d'amministrazione libertiano provvide autonomamente alla costruzione di un impianto proprio nel quartiere Carrassi, denominandolo Campo degli Sports; tale servizio, con tribune in tufo, acciaio e legno, fu utilizzato prima dal Liberty e dall'Ideale e poi dal Bari fino al 1934 (fu ristrutturato due volte, raggiungendo nel 1931 circa 10000 posti a sedere), quando fu inaugurato lo Stadio della Vittoria. Il Campo degli Sports fu poi riutilizzato da Liberty e Ideale, rifondate nel secondo dopoguerra, fino al 1967 quando fu smantellato per ragioni di pubblica utilit\u00e0.\nSociet\u00e0.\nLe societ\u00e0 calcistiche divennero obbligatoriamente tutte S.P.A. solo negli anni sessanta, quindi non si pu\u00f2 essere sicuri che questa fosse un'organizzazione simile. La prima sede sociale fu in via Sagarriga Visconti (nel quartiere Murattiano, via tuttora esistente). La sede della societ\u00e0 rifondata negli anni cinquanta era invece nella centrale via Sparano.\nL'attivit\u00e0 polisportiva.\nSoprattutto dopo la fine della prima guerra mondiale il Liberty svolse un'attivit\u00e0 polisportiva, facendo praticare anche sport diversi dal calcio: i soci-atleti Curatolo e Capruzzi furono attivi nel Fondo, Capobianchi nella velocit\u00e0, Gentile nel ciclismo; Di Bella, Antonicelli, Albanese, Cinefra e Loiacono nel nuoto.\nGiocatori.\nSono citati gli atleti con un minimo di 35 presenze oppure per fattori che li rendono rilevanti.\nRivalit\u00e0.\n Oltre che con i baresi dell'Ideale, i libertiani erano rivali delle formazioni tarantine dell'epoca, l'Audace e la Pro Italia e dopo la fusione di queste, del ."}
{"id": "2228466", "revid": "1573940", "url": "https://it.wikipedia.org/wiki?curid=2228466", "title": "Classe Xia", "text": "Il sottomarino da 6500 tonnellate tipo 092 Daqingyu (il Dipartimento della Difesa statunitense lo ha designato come classe Xia, designazione cinese 09-II) \u00e8 il primo sottomarino lanciamissili balistici, a energia nucleare classe (SSBN) usato dalla Marina dell'esercito popolare di liberazione cinese, ed il primo SSBN progettato e costruito in Asia. Fu progettato da Huang Xuhua (\u9ec4\u65ed\u534e), e deriva dai sottomarini di Classe Han, con lo scafo aumentato per alloggiare i tubi per i missili. \nIl primo Changzheng 6 (# 406) di questa classe \u00e8 stato ideato nel 1978 ad Huludao 120 miglia a nord-est di Pechino; fu completato nel 1981. Quindi spese 6 anni ad essere sistemato e a condurre test con i suoi missili 12 JL-1 (CSS-N-3), divenendo attivo nel 1987. Pi\u00f9 avanti, il sottomarino ricevette numerosi miglioramenti, incluso il montaggio di un sonar Type H/SQ2-262B costruito dalla fabbrica No. 613 che ha rimpiazzato l'originale Type 604 di bordo.\nIl Type 092 ha ricevuto numerose modifiche, tra cui una verniciatura nera, possibili tecnologie silenziose, sonar di origine francesi, ed i pi\u00f9 a lungo raggio missili JL-1A. \u00c8 riportato che i 092 non hanno mai navigato oltre le acque regionali cinesi. Uno dei due Xia costruiti \u00e8 stato denunciato come smarrito durante un incidente.\nLo Xia \u00e8 ancora in fase di aggiornamento e sono in corso nuovi progetti per dei nuovi Sottomarini lanciamissili balistici per Marina dell'esercito popolare di liberazione. Il Dipartimento per la Difesa U.S. ha segnato i sottomarini Classe Xia come \"non operativi\".\"\nI Type 092 hanno la base navale in Jianggezhuang vicino Qingdao."}
{"id": "2228467", "revid": "1494169", "url": "https://it.wikipedia.org/wiki?curid=2228467", "title": "San Simeone", "text": ""}
{"id": "2228469", "revid": "339392", "url": "https://it.wikipedia.org/wiki?curid=2228469", "title": "Formula Aurora", "text": ""}
{"id": "2228471", "revid": "339392", "url": "https://it.wikipedia.org/wiki?curid=2228471", "title": "British Formula One Series", "text": ""}
{"id": "2228473", "revid": "1318658", "url": "https://it.wikipedia.org/wiki?curid=2228473", "title": "Ordine della corona fiorata", "text": "L'Ordine dinastico della corona fiorata, detto anche Ordine della corona di ruta (in tedesco: \"Hausorden der Rautenkrone\") fu un ordine cavalleresco fondato dal primo re di Sassonia, Federico Augusto I e venne creato come alternativa all'ordine di Sant'Enrico che poteva essere concesso solo ai militari.\nStoria.\nL'ordine venne fondato dal re Federico Augusto I con una regia patente del 1807, nel suo primo anno di governo come monarca di Sassonia e la dedicazione di questa medaglia, si rifaceva allo stemma di Sassonia e della casata dei Wettin, il quale era attraversato diagonalmente da una corona fiorata di colore verde, sovente identificata con la ruta, che divenne quindi il simbolo stesso dello stato sassone. Questo simbolo venne utilizzato per la prima volta nel 1181 dal duca Bernardo di Sassonia.\nLa fondazione dell'ordine ebbe luogo nel corso di una particolarissima occasione, ovvero quando Napoleone Bonaparte, dopo aver concluso il trattato di Tilsit, si rec\u00f2 in visita ufficiale in Sassonia, atteso da Federico Augusto il quale gli era grato per l'elevazione del suo stato al titolo di regno.\nInsegne.\nLa medaglia viene concessa in una sola classe di Cavaliere."}
{"id": "2228474", "revid": "1965277", "url": "https://it.wikipedia.org/wiki?curid=2228474", "title": "Joseph Daquin", "text": "Biografia.\nStudi\u00f2 medicina a Torino, dove si laure\u00f2 nel 1757. Frequent\u00f2 poi la facolt\u00e0 di medicina di Montpellier e di Parigi, prima di stabilirsi a Chamb\u00e9ry. Qui, medico all'Ospedale degli Incurabili, fece esperienza diretta delle disumane condizioni in cui erano trattati i malati di mente. Il risultato delle sue riflessioni - oggetto del volume \"La philosophie de la folie\" - lo collocano tra i precursori del trattamento morale.\nL'8 novembre 1807 divenne socio dell'Accademia delle scienze di Torino."}
{"id": "2228478", "revid": "729019", "url": "https://it.wikipedia.org/wiki?curid=2228478", "title": "Bagamanoc", "text": "Bagamanoc \u00e8 una municipalit\u00e0 di Quinta classe delle Filippine, situata nella Provincia di Catanduanes, nella Regione di Bicol.\nBagamanoc \u00e8 formata da 18 baranggay:"}
{"id": "2228481", "revid": "599013", "url": "https://it.wikipedia.org/wiki?curid=2228481", "title": "Lo-Lang", "text": " \nLo-Lang \u00e8 un sito archeologico in Corea del Nord.\nStoria.\nSi ritrova vicino all'attuale citt\u00e0 di Pyongyang, del Lo-Lang si hanno notizie gi\u00e0 dal 108 a.C. quando era un posto militare cinese. Oggi \u00e8 sede di importanti scavi archeologici dove sono stati ritrovate delle tombe riempite con oggetti di arte della Dinastia Han."}
{"id": "2228487", "revid": "287204", "url": "https://it.wikipedia.org/wiki?curid=2228487", "title": "Fearless (album)", "text": ""}
{"id": "2228496", "revid": "228587", "url": "https://it.wikipedia.org/wiki?curid=2228496", "title": "Baras", "text": ""}
{"id": "2228497", "revid": "287204", "url": "https://it.wikipedia.org/wiki?curid=2228497", "title": "Abu Yusuf", "text": ""}
{"id": "2228503", "revid": "2184720", "url": "https://it.wikipedia.org/wiki?curid=2228503", "title": "Podarcis siculus paulae", "text": "Il drago di Santo Janni (\"Podarcis siculus paulae\" ) \u00e8 una sottospecie di \"Podarcis siculus\" presente unicamente sull'isola di Santo Janni di Maratea, in provincia di Potenza.\nDescrizione.\nLa lucertola ha una colorazione bruno azzurro.\nDistribuzione e habitat.\nLa lucertola vive confinata sugli anfratti rocciosi della parte centrale dell'isola di Santo Janni."}
{"id": "2228508", "revid": "114023082", "url": "https://it.wikipedia.org/wiki?curid=2228508", "title": "Ordine reale di Alberto di Sassonia", "text": "L'ordine reale di Alberto di Sassonia (detto anche Ordine di Alberto l'Animoso) fu un ordine cavalleresco fondato nell'ambito del regno di Sassonia.\nStoria.\nL'ordine venne fondato il 31 dicembre 1850 dal re Federico Augusto II di Sassonia con l'intento di gratificare quanti si fossero prodigati a favore dello stato, delle arti e delle scienze, o in generale per le buone virt\u00f9 civili. A partire dal 1860 venne creata anche una classe speciale per i militari insigniti di questa onorificenza.\nLo statuto venne rivisto il 9 dicembre 1870, il 31 gennaio 1876 ed il 4 maggio 1883.\nGradi.\nL'ordine si suddivideva originariamente in cinque classi di benemerenza:\nIl 18 marzo 1858 la piccola croce venne suddivisa in due classi d'onore, d'oro o d'argento a seconda del merito. Il 2 febbraio 1876 venne aggiunta anche la classe di cavaliere di II classe. L'11 giugno 1890 venne aggiunta la classe di ufficiale tra quella di cavaliere di I classe e quella di commendatore di II classe:\nInsegna.\nLa medaglia consisteva in una croce latina in oro smaltata di bianco contornata d'oro. Dietro le braccia della croce si trovava una corona d'alloro smaltata di verde. Al centro della croce si trovava un medaglione smaltato di bianco riportante un busto di profilo del Duca Alberto di Sassonia (dedicatario dell'ordine), contornato da una fascia smaltata di blu con inciso a lettere d'oro il nome . La medaglia, al retro, riportava lo stemma del regno di Sassonia e nella fascia blu, in oro, si trovava l'anno di fondazione dell'ordine, ovvero il \"1850\".\nLa classe speciale per i militari si distingueva per la presenza di due spade incrociate dietro al croce. Commendatori e gran croci potevano disporre anche di una stella in argento con la medesima foggia delle medaglie, da apporre sulla parte sinistra del petto.\nIl nastro dell'ordine era verde con una striscia bianca su ciascun lato."}
{"id": "2228509", "revid": "339392", "url": "https://it.wikipedia.org/wiki?curid=2228509", "title": "Podarcis siculae paulae", "text": ""}
{"id": "2228512", "revid": "729019", "url": "https://it.wikipedia.org/wiki?curid=2228512", "title": "Baras (Catanduanes)", "text": "Baras \u00e8 una municipalit\u00e0 di Quinta classe delle Filippine, situata nella Provincia di Catanduanes, nella Regione di Bicol.\nBaras \u00e8 formata da 29 baranggay:"}
{"id": "2228515", "revid": "1543377", "url": "https://it.wikipedia.org/wiki?curid=2228515", "title": "Angelo Mascheroni", "text": "Sue ad esempio \"Eternamente\" per voce e violino, famosa nell'esecuzione con Enrico Caruso e \"Il mal d'amore\" (1898), opera in due atti su libretto di Ferdinando Fontana.\nBiografia.\nStudi\u00f2 presso l'Istituto Superiore Studi Musicali Gaetano Donizetti, conservatorio della sua citt\u00e0 natale, sotto la guida di Alessandro Nini, diventando direttore d'orchestra nel 1874, all'et\u00e0 di diciannove anni. Inizi\u00f2 a viaggiare inizialmente per l'Europa, per poi visitare i paesi d'oltreoceano.\nVisse cinque anni a Parigi iscrivendosi al conservatorio, per specializzarsi in composizione, allievo di L\u00e9o Delibes, e perfezionare la conoscenza del pianoforte con Camille Saint-Sa\u00ebns"}
{"id": "2228522", "revid": "767487", "url": "https://it.wikipedia.org/wiki?curid=2228522", "title": "Distretto di Lejlek", "text": "Il distretto di Lejlek (in chirghiso: \u041b\u0435\u0439\u043b\u0435\u043a \u0440\u0430\u0439\u043e\u043d\u0443) \u00e8 un distretto (\"raion\") del Kirghizistan con capoluogo Isfana."}
{"id": "2228532", "revid": "729019", "url": "https://it.wikipedia.org/wiki?curid=2228532", "title": "Bato (Catanduanes)", "text": "Bato \u00e8 una municipalit\u00e0 di Quinta classe delle Filippine, situata nella Provincia di Catanduanes, nella Regione di Bicol.\nBato \u00e8 formata da 27 baranggay:"}
{"id": "2228535", "revid": "131358", "url": "https://it.wikipedia.org/wiki?curid=2228535", "title": "Carlos Eduardo Marangon", "text": ""}
{"id": "2228539", "revid": "767487", "url": "https://it.wikipedia.org/wiki?curid=2228539", "title": "Distretto di Alaj", "text": "Il distretto di Alaj (in chirghiso: \u0410\u043b\u0430\u0439 \u0440\u0430\u0439\u043e\u043d\u0443) \u00e8 un distretto (\"raion\") del Kirghizistan con capoluogo Gul\u010da."}
{"id": "2228543", "revid": "838137", "url": "https://it.wikipedia.org/wiki?curid=2228543", "title": "Costituente della sinistra", "text": "Costituente della sinistra \u00e8 una formula politica utilizzata in Italia per descrivere un processo di aggregazione in un unico partito di due o pi\u00f9 organizzazioni politiche di sinistra.\nIl 20 novembre 1989 \u00e8 il segretario generale del Partito Comunista Italiano, Achille Occhetto, a lanciare l'idea di \u00abuna costituente per aprire una nuova prospettiva della sinistra\u00bb. \u00c8 la cosiddetta svolta della Bolognina che per\u00f2 pi\u00f9 che allargare i confini del Pci, porter\u00e0 nel 1991 alla sua scissione in Partito Democratico della Sinistra e Partito della Rifondazione Comunista.\nDal febbraio 2007 da pi\u00f9 parti a sinistra si ragiona sulla cosiddetta \"cosa rossa\" (per distinguerla dalla \"cosa\" di Occhetto) che per alcuni dovrebbe aver la forma di un patto confederale fra Prc, Partito dei Comunisti Italiani, Federazione dei Verdi e Sinistra Democratica (come proponeva gi\u00e0 dal 2000 il Pdci), mentre per altri (Prc, Sd) dovrebbe essere l'esito di una costituente di sinistra che dunque di quattro partiti (comunisti, socialisti e ambientalisti) ne faccia un unico \u00absenza aggettivi\u00bb. In tal senso \u00e8 esplicito Fausto Bertinotti nell'editoriale del secondo numero di \"Alternative per il socialismo\" che il 20 luglio 2007 (gi\u00e0 parzialmente pubblicato su \"Liberazione\" tre giorni prima): \u00abLa proposta che ci sentiamo di avanzare qui e ora \u00e8 quella di una costituente del soggetto unitario e plurale della sinistra di alternativa\u00bb.\nIndipendentemente dalle diverse ipotesi in campo, l'unit\u00e0 prende forma per le elezioni politiche del 2008 nel cartello de la Sinistra l'Arcobaleno che tuttavia si riveler\u00e0 il pi\u00f9 grande disastro elettorale della sinistra italiana che diventa, per la prima volta dal 1946, extraparlamentare.\nIl 19 aprile, quattro giorni dopo la sconfitta elettorale, si tiene comunque a Firenze l'assemblea dell'\"Associazione per la Sinistra Unita e Plurale\" che nelle intenzioni doveva dare il \"la\" alla costituente de la Sinistra l'Arcobaleno.\nIl 1\u00ba aprile era stato Paul Ginsborg a lanciare l'idea di far partire il 19 aprile da Firenze la costituente e subito aveva ottenuto i s\u00ec di Sd e Verdi. Fausto Bertinotti era gi\u00e0 di questo avviso da tempo e aveva impostato la campagna elettorale chiedendo un voto per \u00abdar vita, fin da ora, ad una costituente del soggetto unitario e plurale della sinistra di alternativa\u00bb dove \u00abvivr\u00e0 la tendenza comunista, quella ecologista, quella femminista; fintanto che non si costruiranno nuove tendenze. Ma ripeto, tendenze culturali e un solo soggetto politico, unitario e plurale\u00bb. E ancora l'11 aprile Bertinotti affermava \u00abche il giorno dopo le elezioni si aprir\u00e0 il processo costituente di un soggetto plurale ma unitario della sinistra. Che vuol dire un'organizzazione politica autonoma\u00bb.\nAlla fine a Firenze si decide comunque che \u00abil processo costituente di una sinistra unita e plurale \u00e8 irreversibile\u00bb.\nDello stesso avviso \u00e8 soprattutto Sd, che ha ancora a cuore il progetto de la Sinistra l'Arcobaleno e subito dopo le elezioni lavora per riproporlo. Come spieg\u00f2 bene Mussi su \"il manifesto\" dell'8 maggio 2008, la Sa merita \u00abun altro tentativo. Uno. Non \u00e8 immaginabile un parlamento con nessuno che si dice di sinistra. Il progetto va rivisto, \u00e8 chiaro. Per fortuna nessuno ha particolare voglia di aderire alla costituente comunista di Diliberto. Una delle cose da rivedere \u00e8 l'idea di non avere nemici a sinistra. Non tutta la sinistra pu\u00f2 essere unita. Ma nessuno pu\u00f2 pensare che di fronte al nuovo quadro con due, tre grandi partiti noi si possa restare sbriciolati in quattro, cinque piccole forze. Dobbiamo dare un segno di vita, e velocemente. L'anno prossimo, alle europee, va fatto il tentativo di una lista che si proponga come ponte tra le forze del socialismo europeo e le forze di sinistra alternativa\u00bb.\nL'idea di Mussi \u00e8 confermata da Claudio Fava appena quattro giorni dopo su \"l'Unit\u00e0\": \u00ab\u00c8 un errore da non ripetere quello di ritenere che a sinistra si debba stare tutti insieme, a prescindere dalle vocazioni, dalle volont\u00e0, dalle categorie interpretative che si mettono in campo. Abbiamo condiviso questo percorso elettorale parlando allo stesso Paese ma con linguaggi diversi. C'era chi riteneva che il malessere, il disagio, la povert\u00e0 diffusa potesse essere interpretata con il concetto di classe e di lotta di classe, senza rendersi conto che ormai la povert\u00e0 sociale e la precariet\u00e0 economica \u00e8 una categoria profondamente interclassista che affligge il ricercatore universitario, l'operaio, il pensionato, l'operatore del call center. E quindi pieno rispetto per chi ritiene di dover rispondere a questo voto con la Costituente comunista. Noi scegliamo un'altra strada, che \u00e8 quella di considerare una costituente della sinistra un modo intanto per ripensare profondamente al modo d'essere, di parlare e di agire di questa sinistra\u00bb.\nDunque rispetto all'Arcobaleno, SD cerca di aggregare quanti pi\u00f9 soggetti possibili, ma meno dei precedenti, per fonderli in un unico partito di sinistra che vada al di l\u00e0 del comunismo, ma anche del socialismo. Per Fava infatti \u00abforse il comunismo e la socialdemocrazia sono tradizioni politiche concluse\u00bb, come dir\u00e0 su \"l'Unit\u00e0\" dell'8 giugno. Una visione che per\u00f2 non \u00e8 condivisa nel movimento da persone come Cesare Salvi che esprimer\u00e0 il suo dissenso pubblicamente.\nCruciali per il progetto di SD diventano i congressi dei partiti dell'ex Sa che si tengono a luglio 2008. Da questi emerge che la costituente di sinistra trova interessati solo le minoranze di PRC (Rifondazione per la Sinistra) e PdCI (Unire la Sinistra) e suscita un discreto interesse dei Verdi (fa eccezione l'entusiasmo dei Verdi per la Sinistra).\nTuttavia le minoranze comuniste capeggiate rispettivamente da Nichi Vendola e Katia Bellillo dimostrano subito di voler aderire alla costituente della sinistra a prescindere dagli esiti congressuali dei rispettivi partiti di appartenenza.\nIl 20 settembre si tiene a Roma un seminario a porte chiuse che vede partecipare una cinquantina di persone interessate al progetto costituente. L'evento per Sd segna una svolta positiva che porta il 7 novembre alla creazione dell'associazione \"Per la Sinistra\", un soggetto ponte comune a tutti i favorevoli alla costituente di sinistra che dovreva portare alla creazione del nuovo partito il successivo 13 dicembre.\nL'indisponibilit\u00e0 della minoranza del PRC guidata da Nichi Vendola a scindersi dal proprio partito, lasciano sostanzialmente \"Per la Sinistra\" a met\u00e0 del guado.\nQuando per\u00f2 il 12 gennaio 2009 Vendola lascia intendere che la scissione dal PRC \u00e8 ormai questione di giorni, il 18 gennaio Per la Sinistra torna a riunirsi proponendo le bozze di statuto e della Carta dei Valori che dovrebbero essere approvate definitivamente a fine febbraio durante la decisiva assemblea di fondazione dell'Associazione, e dopo aver tenuto le cosiddette \u00abPrimarie delle idee\u00bb (20-22 febbraio).\nIl 25 gennaio Vendola fonda il Movimento per la Sinistra insieme a una buona parte della sua corrente: scopo dichiarato della scissione \u00e8 proprio quello di \u00abapprossimarsi alla costituente di un nuovo soggetto della sinistra\u00bb.\nL'8 febbraio anche Unire la Sinistra fuoriesce dal PdCI con motivazioni analoghe a quelle di Mps.\nAl momento, dunque, nessuna costituente della sinistra ha avuto una sua reale concretizzazione, ma il processo \u00e8 avviato e potrebbe portare alla trasformazione dell'Associazione \"Per la Sinistra\" nel partito \"La Sinistra\".\nPer le elezioni europee del 2009 si presenteranno insieme il Movimento per la Sinistra con Sinistra Democratica, i Verdi, il Partito Socialista e Unire la Sinistra nel cartello Sinistra e Libert\u00e0. L'alleanza viene presentata il 16 marzo dopo circa un mese di trattative su nome e simbolo. Si era infatti ipotizzato \"Sinistra delle libert\u00e0\" (12 febbraio), \"Sinistra per le libert\u00e0\" (2 marzo), \"Sinistra per la libert\u00e0\" (4 marzo) e la presenza dei Radicali Italiani, poi saltata per il veto di MpS."}
{"id": "2228548", "revid": "363629", "url": "https://it.wikipedia.org/wiki?curid=2228548", "title": "Medaglia di Federico Augusto", "text": "La medaglia di Federico Augusto fu una decorazione militare concessa nell'ambito del Regno di Sassonia.\nStoria.\nLa medaglia venne concessa sia in pace che in guerra dal Re Federico Augusto III e venne creata il 23 aprile 1905 per riconoscere i militari che si fossero distinti per conoscenza e servizio, con la restrizione che potesse essere concessa solo fino al grado di sergente. I ranghi pi\u00f9 alti dell'esercito, venivano insigniti dell'Ordine militare di Sant'Enrico. La medaglia era realizzata in bronzo, ma talvolta venne anche realizzata in argento.\nLa medaglia venne concessa con regolarit\u00e0 a partire dal 1908 sino al 1918 in un totale di circa 24.000 pezzi. Il disegno della decorazione venne realizzato dal famoso Max Barduleck (1846-1923).\nInsegne.\nLa medaglia consisteva appunto in un tondo di bronzo o d'argento che sul diritto riportava le iniziali di Federico Augusto III (\"F A\") coronate e racchiuse in una corona d'alloro; il retro, invece, riportava la scritta \"Friedrich August Medaille\" racchiusa in una corona fiorata.\nLa medaglia si differenziava per\u00f2 nel diametro, a seconda del motivo della concessione:\nIl nastro per la medaglia era giallo con una striscia bianca su ciascun lato."}
{"id": "2228550", "revid": "28592", "url": "https://it.wikipedia.org/wiki?curid=2228550", "title": "Pereslavl-Zalesskij", "text": ""}
{"id": "2228554", "revid": "1226", "url": "https://it.wikipedia.org/wiki?curid=2228554", "title": "Sistema esperto (informatica)", "text": ""}
{"id": "2228555", "revid": "1782831", "url": "https://it.wikipedia.org/wiki?curid=2228555", "title": "Governatore Ratcliffe", "text": "Il governatore John Ratcliffe \u00e8 l'antagonista principale dei film d'animazione Disney \"Pocahontas\" e \"Pocahontas II - Viaggio nel nuovo mondo\".&lt;br&gt;\n\u00c8 doppiato in originale da David Ogden Stiers, mentre in lingua italiana da Franco Chillemi.\nRatcliffe \u00e8 un governatore che, insieme al capitano John Smith e il resto de \"La Compagnia della Virginia\", parte alla volta del Nuovo Mondo al fine di impossessarsi delle sue immense ricchezze. Pur di raggiungere il suo scopo e guadagnarsi la fiducia di Re Giacomo I, Ratcliffe affronter\u00e0 la protagonista Pocahontas, rivestendone il ruolo di principale antagonista.\nPer tutto il primo film, Ratcliffe \u00e8 accompagnato dal cane Perlin (\"Percy\" in originale) e dal suo servitore Wiggins; entrambi i personaggi passeranno dalla parte di Pocahontas nell'epilogo della storia.\nCreazione e doppiatore.\nMarjoribanks Duncan fu l'animatore assunto per creare l'aspetto di Ratcliffe. Duncan era gi\u00e0 stato uno degli animatori del film \"Aladdin\" e quindi aveva una certa dimestichezza con la Walt Disney Pictures. Duncan disegn\u00f2 Ratcliffe con la precisa intenzione di creare un personaggio che rispecchiasse nell'aspetto sia l'avidit\u00e0 che il razzismo nei confronti degli indiani. Alla figura del governatore, inoltre, Duncan sugger\u00ec un aspetto buffo e grottesco, quasi l'equivalente di una caricatura, facendo s\u00ec che il personaggio, non avendo una buona fisicit\u00e0, si concentrasse pi\u00f9 sulla propria intelligenza e sulla sua astuzia per accattivarsi le simpatie di qualcuno.&lt;br&gt;\nRichard White era stato considerato per la voce del Governatore Ratcliffe, ma i produttori lo scartarono successivamente poich\u00e9 pensarono che gli spettatori avrebbero associato la sua voce al personaggio di Gaston, che White aveva doppiato ne \"La bella e la bestia\". Anche Rupert Everett, Stephen Fry e Patrick Stewart furono avvicinati per il ruolo, ma alla fine fu scelto David Ogden Stiers.\nPersonaggio.\nAspetto.\nJohn Ratcliffe \u00e8 un uomo decisamente corpulento, pigiato in un panciotto che solleva il grasso quasi sino al mento, dando a tutto il suo aspetto un'aria piuttosto ridicola e grottesca. Ci\u00f2 \u00e8 ancora pi\u00f9 enfatizzato da altre sue caratteristiche, specialmente il naso enorme, il doppiomento, i tratti spigolosi e il labbro inferiore troppo sporgente rispetto al superiore che danno al suo viso un'aria piuttosto sgraziata.\nRatcliffe indossa un vestito viola molto sgargiante pieno di fronzoli e ha i capelli neri lisci e sciolti acconciati sulle spalle con due fiocchetti rossi in tinta col mantello. Indossa sempre un cappello viola a cui \u00e8 attaccata una piuma azzurra e una fascia del medesimo colore intorno al collo che gli arriva fino alla pancia; intorno ad'essa pare esserci una specie di ornamento rotondo di colore giallo, probabilmente d'oro. Nel film \"Pocahontas II - Viaggio nel nuovo mondo\", durante il ballo organizzato dal re, Ratcliffe indossa una versione del suo classico vestito viola tutta dorata. Tale vestito era apparso anche nel primo film, quando il personaggio fantasticava su i suoi possibili successi a corte. Nei combattimenti, invece, Ratcliffe indossa un'armatura di colore nero che gli copre quasi totalmente il corpo, ad'eccezione del volto, delle dita e dei piedi.\nA denotare le variazioni di espressione, soprattutto nel primo film, sono le sopracciglia sottili e le palpebre pesanti, che suggeriscono un'inclinazione d'animo decisamente ironica e sprezzante verso tutto e tutti. Sono per\u00f2 gli occhi (rotondi e ravvicinati) ad accendersi ed infervorarsi nei momenti di maggior invasamento (quali la preparazione alla guerra con tanto di colonna sonora \"\"Barbari\"!\"), accompagnati dal digrignare dei denti.\nPersonalit\u00e0.\nRatcliffe viene presentato come un uomo austero, rilassato e dotato di grande autocontrollo ma anche infido, avido, malvagio, crudele, manipolatore e senza scrupoli. L'unico scopo dell'uomo \u00e8 quello di impadronirsi dell'oro della Virginia, egli stesso si riferisce al prezioso metallo come ad una sua propriet\u00e0. Ratcliffe \u00e8 disposto a tutto pur di trovare l'oro sia con lo scopo di arricchirsi, ma soprattutto per compiacere la fiducia di Re Giacomo I. Proprio per questo motivo \u00e8 disposto a tutto pur di raggiungere il suo scopo, anche attaccare i nativi americani ed iniziare una guerra contro di loro.\nUn elemento interessante del suo personaggio, \u00e8 la sua capacit\u00e0 di coinvolgere, infervorare e arringare la folla con un carisma a dir poco sorprendente, caratteristica che lo rende un perfetto leader. Oltre a queste capacit\u00e0 Ratcliffe \u00e8 anche un maestro pianificatore, che non manca di sottigliezze che denotano una buona conoscenza dell'animo umano e del vasto repertorio di trucchi per manipolarlo; tuttavia, talvolta, proprio nei momenti cardine (come ogni antagonista che si rispetti) commette terribili cadute di stile, che vanno tutte a svantaggio del suo piano (la pi\u00f9 eclatante \u00e8 il suo tentativo di sparare a Powhatan colpendo per\u00f2 John Smith e attirando su di s\u00e9 l'odio di tutta la ciurma).\nHa inoltre una mente molto limitata, nonostante sia senza dubbio intelligente, poco predisposta alla valutazione oggettiva e razionale. Ad esempio egli pensa che i nativi americani l'abbiano attaccato non per la minaccia costituita dai conquistatori e le violenze consumate ai danni dell'ecosistema, ma per l'impellenza di nascondere l'oro.\nAbilit\u00e0.\nRatcliffe \u00e8 dotato di una grande intelligenza ed \u00e8 un esperto di strategia e tattica militare, nonch\u00e9 anche di tecniche in campo navale. Dispone di un'abilit\u00e0 di simulatore e truffatore, elevata fino al punto da renderlo capace di raggirare perfino Re Giacomo I, ed \u00e8 un leader dotato tanto da riuscire a dirigere un'intera flotta navale. Oltretutto \u00e8 capace di usare qualsiasi tipologia di arma da fuoco ed \u00e8 dotato di una mira praticamente infallibile.&lt;br&gt;\nNel secondo film Ratcliffe si mostra come un ottimo ballerino, nonch\u00e9 spadaccino in grado di rivaleggiare con John Smith, decisamente pi\u00f9 favorito di lui per quanto riguarda la forma fisica.\nBiografia.\nPrimo film.\nRiguardo al passato di Ratcliffe non vi sono informazioni certe, \u00e8 tuttavia sicuro sia di etnia inglese ed abbia militato al servizio di Re Giacomo I decenni prima della sua partenza in Virginia. Nonostante il suo titolo, Ratcliffe gode di poco apprezzamento a corte (sia dalle compagnie maschili che, ancor pi\u00f9, da quelle femminili) a causa della sua cattiva fama di \"arrampicatore sociale\" e dai suoi numerosi fallimenti nelle missioni affidategli dal re.\nAll'inizio del primo film si assiste alla partenza di Ratcliffe, insieme a John Smith e il resto de \"La Compagnia della Virginia\", verso il Nuovo Mondo al fine di impossessarsi delle sue immense ricchezze sotto l'esempio dei conquistatori Spagnoli. La sua ambizione segreta, per\u00f2, \u00e8 di ripresentarsi a Corte straripante d'oro, cos\u00ec da conquistare le simpatie del Re, riscattare la sua reputazione, diventare cavaliere o lord, o magari soppiantare il sovrano stesso. Durante una battaglia ferisce gravemente un indiano, vice di Kocoum, facendo aumentare i sospetti del capo nativo Powhatan.\nQuando John Smith viene catturato dagli indiani per la morte di Kocoum, Ratcliffe utilizza questo come pretesto per una guerra contro gli indigeni. All'alba, dunque, guida i suoi uomini contro il popolo indiano, ma poco prima della lotta giunge Pocahontas che salva Smith e convince suo padre Powhatan, il capo degli indiani, a fermare l'imminente battaglia. Neppure dinnanzi all'offerta di pace di Pocahontas e alla tenerezza palesata tra i protagonisti, i propositi di Ratcliffe cambiano. Cos\u00ec il governatore, non pi\u00f9 sostenuto dalla ciurma e desideroso di uccidere Powhatan, colpisce per sbaglio Smith al posto del capo indigeno, e, pur ferendolo solo, porta comunque ammutinamento da parte di tutti i suoi sottoposti, che lo incatenano, imbavagliano e sbattono malamente su una zattera. Ratcliffe, dunque, ritorna in Inghilterra e si vede bruciare davanti agli occhi l'ultima occasione di riscatto nei confronti del re, che gli toglier\u00e0 il titolo di governatore e lo far\u00e0 cadere in povert\u00e0 per tradimento.\nSecondo film.\nNel secondo film Ratcliffe riappare ben integrato nella corte di Londra, nonostante il precedente fallimento in Virginia, e, addirittura, \u00e8 diventato consigliere di Re Giacomo I, nonch\u00e9 amministratore di grandi eventi quali il Gran Ballo al quale Pocahontas \u00e8 invitata suo malgrado. Nel periodo trascorso tra la fine del primo film e l'inizio del secondo, Ratcliffe ha ucciso di nascosto i vecchi membri dell'equipaggio e fatto credere al re che John Smith fosse il traditore, e, senza farsi vedere, ne ha provocato la morte, gettandolo da un palazzo. Queste azioni hanno accresciuto la fiducia del re nei confronti di Ratcliffe, motivo per il quale il sovrano permette al governatore di preparare l'armata per andare a prendere l'oro in Virginia.\nA nulla serve l'intervento di Pocahontas, giunta anch'ella in Inghilterra, per fermare le conquiste coloniali di Ratcliffe, il quale, con l'intento di ucciderla, approfitta del suo punto debole nella festa (maltrattando un orso, a cui lei \u00e8 legata) e la imprigiona durante il ballo del re. Il governatore, dunque, pu\u00f2 finalmente partire per la Virginia con la sua armata, ma all'ultimo momento viene attaccato da Pocahontas e dai suoi amici, liberati da John Smith, sopravvissuto in realt\u00e0 alla precedente lotta con Ratcliffe. Ratcliffe affronta sia John Smith che John Rolfe e poi Ratcliffe supplicher\u00e0 Smith per essere risparmiato ed alla fine Smith decider\u00e1 di avere piet\u00e0 del nemico sconfitto, intimandogli la resa. Il Governatore prover\u00e0 nuovamente ad avere una rivalsa ma sar\u00e0 fermato da John Rolfe e fatto cadere in mare da Smith. Il re, ormai consapevole delle bugie dette dal governatore, lo fa finalmente arrestare.\nCanzoni.\nNel primo film, Ratcliffe canta ben due canzoni:\nNel secondo, invece, ne canta solo una:\nIl \"vero\" Ratcliffe.\nIl Governatore Ratcliffe \u00e8 realmente esistito; storicamente era il capitano della \"Discovery\" e membro della ciurma inviata in Virginia per fondare una colonia nel 1606. Diversamente dal personaggio cinematografico che fu vittima di un ammutinamento, quello vero fu ucciso in un'imboscata dagli indiani di Powhatan nel 1609, assieme ad altri 14 uomini."}
{"id": "2228556", "revid": "729019", "url": "https://it.wikipedia.org/wiki?curid=2228556", "title": "Caramoran", "text": "Caramoran \u00e8 una municipalit\u00e0 di Quarta classe delle Filippine, situata nella Provincia di Catanduanes, nella Regione di Bicol.\nCaramoran \u00e8 formata da 27 baranggay:"}
{"id": "2228557", "revid": "28592", "url": "https://it.wikipedia.org/wiki?curid=2228557", "title": "Attilio Calatino", "text": ""}
{"id": "2228565", "revid": "767487", "url": "https://it.wikipedia.org/wiki?curid=2228565", "title": "Distretto di Batken", "text": "Il distretto di Batken (in chirghiso: \u0411\u0430\u0442\u043a\u0435\u043d \u0440\u0430\u0439\u043e\u043d\u0443) \u00e8 un distretto (\"raion\") del Kirghizistan con capoluogo Batken."}
{"id": "2228569", "revid": "1305772", "url": "https://it.wikipedia.org/wiki?curid=2228569", "title": "Joseph Sica", "text": "Biografia.\nSin da giovane fu coinvolto in rapine a mano armata, omicidi, estorsioni e traffico di sostanze stupefacenti. Sica \u00e8 stato il mentore di molti giovani mafiosi della West Coast, come: Mike Rizzitello, Anthony Fiato e Cristopher Petto. Sica \u00e8 stato per lungo tempo socio in affari delle cosche di Los Angeles e San Diego, assieme ai suoi fratelli: Angelo, Alfred, Nunzio e Frank, anch'essi uomini d'onore.\nNato nel 1911 a Newark nel New Jersey da genitori emigrati dalla Sicilia, il suo primo arresto risale al 1926 quando aveva soltanto 15 anni, per una rapina a mano armata. Alla fine degli anni trenta entra a far parte della famiglia Genovese, nella fazione del New Jersey, come soldato nel gruppo guidato da Settimo Accardi. \nAlla fine degli anni quaranta si stabilisce in California assieme ai suoi fratelli, a curare gli affari della famiglia. Nel 1950 Joseph Sica, i suoi fratelli Nunzio, Frank, Alfred, Angelo ed altri 15 mafiosi, vengono arrestati con l'accusa di traffico di stupefacenti in tutta la California. Tuttavia tutti gli accusati furono prosciolti, dopo che il testimone chiave dell'accusa Abraham Davidian fu colpito a morte da alcuni killer, mentre dormiva a casa di sua madre a Fresno in California. \nDurante gli anni cinquanta la Commissione Mclellan del senato degli Stati Uniti, identifica Sica come membro di spicco della famiglia Genovese e della Famiglia di Los Angeles, collegato ai boss Thomas De Maio, Salvatore Iannone e Mickey Cohen. \nJoseph Sica muore di cause naturali nel 1982. "}
{"id": "2228577", "revid": "767487", "url": "https://it.wikipedia.org/wiki?curid=2228577", "title": "Distretto di \u017deti-\u00d6guz", "text": "Il distretto di \u017deti-\u00d6guz (in chirghiso: \u0416\u0435\u0442\u0438-\u04e9\u0433\u04af\u0437 \u0440\u0430\u0439\u043e\u043d\u0443) \u00e8 un distretto (\"raion\") del Kirghizistan con capoluogo Kyzyl-Suu."}
{"id": "2228581", "revid": "561821", "url": "https://it.wikipedia.org/wiki?curid=2228581", "title": "Anthony Christiaan Winand Staring", "text": "Staring era un poeta profondamente romantico, sia per i temi che affrontava (leggende, descrizioni della natura) sia per il modo in cui scriveva (sentimentale e umoristico). Staring eccelleva nell'arte del racconto poetico, come dimostra il suo \"Jaromir-cyclus\"; ma divent\u00f2 famoso anche con \"Marco\" e \"De hoofdige boer\". \nVita.\nStaring era nato a Gendringen ma trascorse gli anni giovanili in campagna, nel villaggio sud-olandese di Gouderak e a Gouda. Suo padre era al servizio della Compagnia Olandese delle Indie Orientali e fu inviato al Capo di Buona Speranza. Stering aveva sei anni e fu allevato dallo zio, il vedoco Jacob Gerard Staringh, che era predicatore a Gouderak. Studi\u00f2 dal 1773 al 1776 nella scuola francese del maestro Willem Muys, dal 1776 al 1782 ricevette un'istruzione secondaria di tipo classico a Gouda, poi comp\u00ec gli studi universitari a Harderwijk e Groninga per prepararsi ad amministrare la sua tenuta De Wildenborch, dove si stabil\u00ec definitivamente nel 1791. Il modo in cui gestiva la tenuta era molto particolare per quell'epoca: il \"campagnolo\" Staring aveva occhio per la natura, ma anche per i bisogni dell'umanit\u00e0, perci\u00f2 fece costruire nella tenuta una scuola per i figli dei contadini e dei braccianti."}
{"id": "2228583", "revid": "287204", "url": "https://it.wikipedia.org/wiki?curid=2228583", "title": "Conducator", "text": ""}
{"id": "2228608", "revid": "709565", "url": "https://it.wikipedia.org/wiki?curid=2228608", "title": "Flipper &amp; Lopaka", "text": "Flipper &amp; Lopaka \u00e8 una serie televisiva animata australiana prodotto da Animation Filmakers Corporation e EM. TV &amp; Merchandising. \u00c8 basata sul personaggio di Flipper, comparso nel film \"Il mio amico delfino\" (1963), poi in altri due film e due serie televisive; non ha tuttavia un collegamento diretto con le versioni precedenti e l'unico personaggio mantenuto \u00e8 il delfino.\nTrama.\nLopaka \u00e8 un ragazzo polinesiano che vive nell'isola di Millhouse Illoka; suo amico \u00e8 il delfino Flipper che lo ha salvato dall'annegamento tempo prima. Lopaka ha imparato da allora a respirare sott'acqua e a parlare con gli animali del mare; si divide tra la sua isola e la citt\u00e0 affondata di Quetso, governata dai genitori di Flipper. Flipper e Lopaka devono scontrarsi con i loschi piani di Dexter, un polpo che vuole diventare padrone di Quetso, e dei suoi aiutanti, tre squali ed un serpente marino."}
{"id": "2228610", "revid": "350201", "url": "https://it.wikipedia.org/wiki?curid=2228610", "title": "Pisside nautica", "text": ""}
{"id": "2228611", "revid": "767487", "url": "https://it.wikipedia.org/wiki?curid=2228611", "title": "Distretto di Aksy", "text": "Il distretto di Aksy (in chirghiso: \u0410\u043a\u0441\u044b \u0440\u0430\u0439\u043e\u043d\u0443) \u00e8 un distretto (\"raion\") del Kirghizistan con capoluogo Kerben."}
{"id": "2228616", "revid": "1305772", "url": "https://it.wikipedia.org/wiki?curid=2228616", "title": "Dande", "text": ""}
{"id": "2228618", "revid": "599013", "url": "https://it.wikipedia.org/wiki?curid=2228618", "title": "Kirk Haston", "text": ""}
{"id": "2228619", "revid": "1543377", "url": "https://it.wikipedia.org/wiki?curid=2228619", "title": "Blumeria graminis", "text": "Il mal bianco dei cereali (\"Blumeria graminis\" (DC) Speer, 1975, anamorfo: \"Oidium monilioides\" (Nees) Link 1824) \u00e8 un fungo fitopatogeno della famiglia \"Erysiphaceae\", rinvenibile su varie specie di graminacee spontanee e coltivate.\nSistematica.\nIn passato il fungo apparteneva al genere \"Erysiphe\"; attualmente, studi di biologia molecolare hanno permesso di ascriverlo al genere \"Blumeria\", di cui rappresenta l'unica specie. Morfologicamente differisce da \"Erysiphe\" per la forma degli austori e per alcuni dettagli della parete cellulare dei conidi.\nAttualmente i termini \"Blumeria graminis\" e \"Erysiphe graminis\" sono considerati sinonimi. L'anamorfo del fungo viene indicato come \"Oidium monilioides\" o \"Oidium tritici\".\nAll'interno di \"Blumeria graminis\" sono distinguibili alcune \"formae speciales\", in base alla specie vegetale colpita.\nOspiti.\nIl fungo colpisce principalmente frumento, orzo, avena e segale. Attacca inoltre molte graminacee spontanee e pu\u00f2 rappresentare un problema sui tappeti erbosi ornamentali e sportivi, in particolare su \"Poa pratensis\". Attacchi del fungo sono stati segnalati su pi\u00f9 di sessanta specie in Italia e su centinaia di specie in tutto il mondo.\nSintomatologia ed identificazione.\n\"Blumeria graminis\" pu\u00f2 attaccare tutte le parti epigee della pianta, ma si localizza prevalentemente sulla pagina superiore delle foglie partendo da quelle basali. Sulla superficie delle stesse \u00e8 possibile notare inizialmente delle pustole, che evolvono in macchie puntiformi, via a via pi\u00f9 estese, ricoperte da una muffa di consistenza soffice e di colore bianco\u00a0\u2013 grigiastro. I tessuti attorno alle aree colpite assumono una colorazione brunastra e necrotizzano. Tale sintomatologia compromette la capacit\u00e0 fotosintetica della pianta. All'interno del feltro miceliare si sviluppano i casmoteci, osservabili come formazioni tondeggianti di colore nerastro. Le foglie colpite ingialliscono e seccano, mentre i culmi si indeboliscono e si piegano nella parte apicale. Gli attacchi pi\u00f9 gravi si hanno in primavera, nelle fasi di levata e spigatura. In caso di gravi epidemie si possono avere perdite di produzione del 30% oltre ad un peggioramento qualitativo della granella.\nIl fungo forma conidiofori corti provvisti di cellula basale rigonfiata. I conidi, di forma ellissoidale, incolori e dalle dimensioni di 25-35 x 10-15\u00a0\u00b5m sono disposti in lunghe catene di 10-20 elementi. I casmoteci dal diametro di 120 - 200\u00a0\u00b5m, sono immersi nel feltro miceliare e contengono 8-25 aschi con 8 ascospore ciascuno.\nBiologia ed epidemiologia.\n\"Blumeria graminis\" \u00e8 un parassita obbligato, incapace quindi di crescere al di fuori di un tessuto vivente.\nLe infezioni possono prendere avvio sia dalle ascospore che dai conidi. Questi ultimi, pi\u00f9 importanti da un punto di vista epidemiologico, sono prodotti dal micelio in primavera. Grazie all'azione del vento vengono trasportati a distanza fino a posarsi su superfici fogliari recettive, formando un appressorio che ne garantisce l'adesione. A questo punto emettono un tubulo germinativo che perfora la cuticola vegetale e penetra nei tessuti sottostanti, dove vengono differenziati gli austori che permettono l'assorbimento di sostanze nutritive. Il periodo di incubazione della malattia si aggira, in genere, tra i 5 e i 10 giorni.\nLe temperature ottimali per le infezioni di \"Blumeria graminis\" sono comprese tra 15\u00a0\u2013 20\u00a0\u00b0C, ma possono aversi entro un range di 3\u00a0\u2013 30\u00a0\u00b0C. Anche se un livello di umidit\u00e0 relativa elevato (&gt; 90%) \u00e8 necessario per lo sviluppo dell'infezione, la presenza di un velo d'acqua sulle superfici fogliari limita gli attacchi del patogeno. Le infezioni pi\u00f9 gravi si hanno quando si alternano periodi di tempo siccitoso a periodi pi\u00f9 umidi.\nNelle regioni con estati aride la formazione di cleistoteci garantisce la sopravvivenza del fungo alle condizioni avverse. Nelle zone a clima temperato i cleistoteci rivestono invece un'importanza secondaria. Durante i mesi autunnali, in condizioni di elevata umidit\u00e0 relativa, i cleistoteci liberano le ascospore assicurando la ripresa delle infezioni sui cereali vernini. Nel periodo invernale il fungo rimane quiescente, svernando come micelio sulle piante infette, per poi riprendere con le infezioni conidiche in primavera.\nDistribuzione geografica.\n\"Blumeria graminis\" \u00e8 presente in quasi tutte le regioni dove sono coltivati i cereali. Diventa importante in particolare nelle zone umide o nelle aree siccitose nelle quali venga impiegata l'irrigazione.\nIl mal bianco dei cereali causa gravi danni nelle regioni fredde della Cina, Giappone e Asia; in Nord Europa, in Nord America e nelle regioni settentrionali e orientali dell'Africa. \u00c8 importante anche in regioni caldo - umide con inverno mite, come in alcune zone del Sud America e Sud-est degli Stati Uniti. L'intensit\u00e0 degli attacchi \u00e8 invece minore nelle aree con piogge particolarmente intense, in quanto la pioggia battente sfavorisce la germinazione dei conidi sulle foglie.\nLotta.\nLa lotta contro il mal bianco dei cereali \u00e8 essenzialmente preventiva in quanto i trattamenti fungicidi rappresentano generalmente un costo troppo elevato per questo tipo di coltura. Tra gli accorgimenti agronomici che consentono di limitare gli attacchi del fungo ricordiamo:\nIn Italia i trattamenti fungicidi sui cereali vengono eseguiti solo in caso di attacchi particolarmente gravi, prevedendo una soglia di intervento di 10 - 12 pustole uniformemente distribuite sulle ultime due foglie. In tali casi possono essere effettuati trattamenti fungicidi con prodotti a base di propiconazolo, ciproconazolo, tebuconazolo e triadimenol.\nPer quanto riguarda i tappeti erbosi ornamentali o sportivi \u00e8 consigliabile:"}
{"id": "2228625", "revid": "339392", "url": "https://it.wikipedia.org/wiki?curid=2228625", "title": "Rete CSTP", "text": ""}
{"id": "2228626", "revid": "1993636", "url": "https://it.wikipedia.org/wiki?curid=2228626", "title": "Blufin", "text": "Blufin S.p.A \u00e8 una casa di moda italiana fondata a Carpi da Anna Molinari con il marito Gianpaolo Tarabini. Blufin raggruppa tre marchi principali: \"Blumarine\", nata nel 1977, \"Blugirl\" (1995) e \"Anna Molinari\" (1995).\nStoria.\nIl marchio \"Blumarine\" viene fondato dai coniugi Anna Molinari e Gianpaolo Tarabini nel 1977 a Carpi, in provincia di Modena. Il nome proviene dal colore preferito dalla coppia, unitamente al loro amore per il mare. Nel 1980 il marchio compare per la prima volta sulle passerelle di Milano.\nNel 1988 viene fondato il gruppo Blufin. La prima boutique \"Blumarine\" \u00e8 aperta in via della Spiga, a Milano nel 1990 e nel tempo il marchio \u00e8 venduto in oltre 400 boutique, delle quali 46 monomarca.\nNel 1995 \"Blumarine\" \u00e8 affiancata dal brand \"Anna Molinari\", linea di ricerca disegnata dalla figlia Rossella Tarabini e dalla linea \"Blugirl\", pr\u00e8t-\u00e0-porter giovane. Il brand \"Blugirl\" \u00e8 distribuito in oltre 300 boutique.\nNel maggio 2006 Gianpaolo Tarabini muore durante un safari nello Zimbabwe, alla guida del gruppo va il figlio Gianguido.\nNell'ottobre 2018 viene lanciato il marchio \"Be Blumarine\", (disegnato da Mirko Fontana e Diego Marquez), una evoluzione in chiave moderna, con prezzi inferiori del 20-30%, di \"Blugirl\". Nel novembre parte la riorganizzazione del gruppo con un quarto dei 95 dipendenti in cassa integrazione per un anno.\nNel novembre 2019 Blufin viene interamente acquisito dal fondatore e presidente di Liu Jo, Marco Marchi, nell'ambito di un'operazione che porta alla nascita di \"Eccellenze Italiane\", una holding di aggregazione di brand di fascia alta. Anna Molinari rester\u00e0 nel ruolo di ambasciatrice dei marchi.\nMarchi.\nBlumarine.\n\"Blumarine\" \u00e8 il marchio storico del gruppo Blufin, si colloca a pieno titolo tra le firme di maggior prestigio della moda italiana. Il rilevante successo e apprezzamento da parte dei consumatori per il brand ha contribuito a una costante e progressiva estensione della gamma prodotti mediante accordi di licenza che a oggi completano un'ampia offerta di stile nell'abbigliamento, negli accessori, nell'arredamento e nella cosmetica.\nBlugirl.\nLa linea \"Blugirl\" si affianca alla prima linea \"Blumarine\" nel 1995 quale proposta giovane in grado di esprimere gli stessi valori della prima linea in una chiave giocosa, spiritosa e ironica. Dai capi per giovani e giovanissime delle primissime collezioni, la linea \"Blugirl\" si rivolge alle giovani donne oggi cresciute, sofisticate, che non vogliono rinunciare all'ironia e al glamour.\nAnna Molinari.\nIl marchio \"Anna Molinari\" \u00e8 il marchio \"Blufin\" specializzato nel campo del pret \u00e0 porter e dell'abbigliamento di lusso, disegnato dal 1995 al 2004 dalla figlia della fondatrice Rossella Tarabini.\nFamiglia.\nDirettore creativo dei brand \"Blumarine\" e \"Blugirl\", \"Anna Molinari\" \u00e8 soprannominata regina delle rose, dal suo amore per questi fiori magici e sensuali.\nAnche Rossella Tarabini, figlia di Anna Molinari, \u00e8 stilista per \"Blufin\" mentre Gianguido Tarabini, suo fratello, si \u00e8 unito all'azienda nel 1992, diventando direttore delle licenze nel 2004 e amministratore delegato dal 2006, dopo la morte del padre."}
{"id": "2228627", "revid": "223320", "url": "https://it.wikipedia.org/wiki?curid=2228627", "title": "Blumarine", "text": ""}
{"id": "2228628", "revid": "223320", "url": "https://it.wikipedia.org/wiki?curid=2228628", "title": "Blugirl", "text": ""}
{"id": "2228629", "revid": "106908", "url": "https://it.wikipedia.org/wiki?curid=2228629", "title": "Citt\u00e0 del Tennessee", "text": "Lista delle citt\u00e0 del Tennessee, Stati Uniti d'America, comprendente tutti i comuni (\"city\" e \"town\") e i census-designated place (CDP) dello Stato.\nI dati sono dell'USCB riferiti al censimento del 2010."}
{"id": "2228631", "revid": "223320", "url": "https://it.wikipedia.org/wiki?curid=2228631", "title": "Anna Molinari", "text": ""}
{"id": "2228633", "revid": "287204", "url": "https://it.wikipedia.org/wiki?curid=2228633", "title": "Wechsler Intelligence Scale for Children", "text": "La Wechsler Intelligence Scale for Children (WISC) \u00e8 uno strumento clinico e diagnostico per la valutazione delle abilit\u00e0 intellettuali dei bambini dai 6 ai 16 anni e 11 mesi. Il quoziente d'intelligenza viene calcolato come quoziente di deviazione. La somministrazione del test richiede circa 70 minuti ed \u00e8 individuale. La particolarit\u00e0 del test consiste nel fatto che non \u00e8 necessario saper leggere o scrivere per poterlo effettuare. La WISC \u00e8 utilizzata in ambito sia psicologico sia neuropsichiatrico.\nStoria.\nLa WISC fu creata da David Wechsler nel 1949 originariamente come estensione verso il basso della \"Wechsler Adult Intelligence Scale\". Furono poi realizzate nuove versioni: la WISC-R nel 1974 e la WISC-III nel 1991. L'attuale versione (WISC-IV) \u00e8 del 2003. Ogni nuova versione ha avuto come scopo quello di compensare il cosiddetto effetto Flynn.\nDavid Wechsler cre\u00f2 anche la scala primaria di intelligenza per i bambini in et\u00e0 prescolare, la \"Wechsler Preschool and Primary Scale of Intelligence\" (WPPSI), utilizzata con i bambini dai 3 agli 8 anni.\nLa versione utilizzata attualmente in Italia (WISC-IV) \u00e8 stata standardizzata nel 2012 da Arturo Orsini, Lina Pezzuti e Laura Picone su un campione di 2200 soggetti 6,0-16,11 anni, suddivisi in 11 gruppi di et\u00e0 di un anno.\nWISC-III.\nLa WISC-III \u00e8 una scala composta da 13 subtest divisi in due gruppi: subtest verbali e subtest di performance. La somministrazione avviene alternando una prova della scala verbale ad una prova della scala di performance. I subtest selezionano diverse abilit\u00e0 mentali (memoria, ragionamento astratto, percezione, etc.) che tutte insieme vanno a concorrere all'abilit\u00e0 intellettiva generale (quoziente d'intelligenza).\nL'abilit\u00e0 del bambino \u00e8 sintetizzata attraverso tre diversi punteggi:\nLa WISC-III fornisce inoltre quattro quozienti di deviazione fattoriale (QDF):\nTra parentesi \u00e8 indicata la posizione del subtest nell'ordine di somministrazione:\nWISC-IV.\nLa WISC-IV \u00e8 uno strumento composto da 15 prove (10 principali e 5 supplementari) suddivise in quattro gruppi (o Indici): prove verbali, prove di ragionamento visuo-percettivo, prove di memoria a breve termine (uditiva o verbale) e prove di velocit\u00e0 di elaborazione. La somministrazione avviene alternando le diverse prove di ciascun Indice. I punteggi conseguiti ai subtest permettono il computo di un punteggio composito generale (QI) e di quattro punteggi compositi parziali che valutano specifici domini cognitivi [Indice di Comprensione verbale (ICV), Indice di Ragionamento visuo-percettivo (IPR), Indice di Memoria di lavoro (IML), Indice di Velocit\u00e0 di elaborazione (IVE)].\nUtilizzo.\nLa WISC \u00e8 usata prevalentemente per ottenere informazioni oggettive inerenti alle difficolt\u00e0 di apprendimento.\nTuttavia, grazie alla possibilit\u00e0 di interpretazione qualitativa delle risposte fornite ai subtest, pu\u00f2 essere un utile strumento per la valutazione neuropsicologica. Meno frequentemente il test \u00e8 utilizzato per identificare bambini con un alto quoziente intellettivo."}
{"id": "2228636", "revid": "1632387", "url": "https://it.wikipedia.org/wiki?curid=2228636", "title": "Hiiekoda", "text": "Hiiekoda (\"Bosco sacro\" in italiano) \u00e8 l'album di debutto del gruppo musicale folk metal estone dei Metsat\u00f6ll, pubblicato nel 2004."}
{"id": "2228644", "revid": "767487", "url": "https://it.wikipedia.org/wiki?curid=2228644", "title": "Guido Mazzoni (politico)", "text": "Dette un giudizio critico sulla legge elettorale sugli \"apparentamenti\".\nIl 5 luglio 1951 fu eletto consigliere per il Consiglio comunale di Firenze, nelle liste del Partito Comunista Italiano e ricopr\u00ec tale carica anche nell'elezione del 28 maggio 1956.\nFu uno dei fondatori dell'Istituto Storico della Resistenza in Toscana, il 24 ottobre 1953.\nNel 1963 fu eletto deputato per la III e IV Legislatura nel Collegio di Firenze."}
{"id": "2228648", "revid": "767487", "url": "https://it.wikipedia.org/wiki?curid=2228648", "title": "L'importante \u00e8 amare", "text": "L'importante \u00e8 amare \u00e8 un film del 1975 diretto da Andrzej \u017bu\u0142awski. \u00c8 il primo film del regista girato al di fuori della Polonia; \u017bu\u0142awski decise di emigrare in Francia dopo essersi visto bloccare dalla censura polacca il suo secondo film, \"Il diavolo\" del 1972, legittimato ben 16 anni dopo.\nLa pellicola, presentata al Premio C\u00e9sar nel 1976, ha vinto il premio per la migliore attrice, in virt\u00f9 dell'interpretazione che la stessa Romy Schneider ha ritenuto la migliore della sua carriera.\nTrama.\nDurante le riprese di un film pornografico, il fotografo Servais Mont conosce Nadine Chevalier, un'attrice decaduta costretta, per sopravvivere, a recitare in pellicole di infima qualit\u00e0 per lo pi\u00f9 del filone a luci rosse. Mont rimane folgorato dal fascino e dalla personalit\u00e0 della donna e inizia a frequentarla, facendo anche conoscenza con suo marito Jacques, attore disoccupato che si fa mantenere dalla moglie. Nell'intento di risollevare la carriera di Nadine, Servais decide di finanziarle uno spettacolo teatrale - il Riccardo III -, diretto dal folle e controverso Messala, arrivando ad indebitarsi con Mazelli, uno spietato strozzino. Lo spettacolo va in scena, ma si rivela un fiasco clamoroso e viene stroncato pesantemente dalla critica.\nIl ricchissimo Kessler, il primo attore, abbandona la compagnia, e poich\u00e9 ha compreso quel che Servais ha fatto gli lascia un'ingente somma di denaro: egli tuttavia non la usa per saldare il proprio debito ma, per amore di Nadine, la regala a suo marito: Jacques per\u00f2, sentendosi umiliato, si toglie la vita, cos\u00ec da restituire la libert\u00e0 a Nadine.\nNel frattempo Servais, nauseato da ogni cosa, lascia gli incarichi delicati a lui affidati da Mazelli, il quale pretende allora il saldo del debito entro soli dieci giorni.\nServais riesce comunque a raccogliere il denaro e consegnarlo con un giorno di ritardo a Mazelli, che decide comunque di punirlo facendolo massacrare di botte dagli scagnozzi.\nNadine, sola e disperata, cerca conforto recandosi a casa di Servais, dove lo trova a terra ancora sanguinante, e lo stringe in un amorevole abbraccio."}
{"id": "2228659", "revid": "486946", "url": "https://it.wikipedia.org/wiki?curid=2228659", "title": "Feredico III di Trinacria", "text": ""}
{"id": "2228664", "revid": "438678", "url": "https://it.wikipedia.org/wiki?curid=2228664", "title": "Il caso del dottor Gailland", "text": "Il caso del dottor Gailland (\"Docteur Fran\u00e7oise Gailland\") \u00e8 un film del 1976 diretto da Jean-Louis Bertuccelli.\nIl soggetto \u00e8 tratto da un romanzo di No\u00eblle Loriot."}
{"id": "2228666", "revid": "1543377", "url": "https://it.wikipedia.org/wiki?curid=2228666", "title": "Erwin Mortier", "text": "Noto soprattutto a livello nazionale, alcune delle sue opere sono state tradotte in Inglese da Ina Rilke a partire dal 1999, anno del suo trasferimento a Gand e del successo letterario. Autore anche di raccolte di poesie di scarso successo, \u00e8 noto nel Regno Unito soprattutto per tre romanzi: \"Marcel\", \"My fellow skin\" e \"Shutter Speed\". Autore ancora giovane e poco conosciuto - le sue opere non sono infatti disponibili in Italiano - nel 2008 ha goduto di una certa visibilit\u00e0 arrivando ad essere selezionato con scrittori del calibro di Ismail Kadare e Daniel Kehlmann per l'assegnazione dell'Independent Foreign Fiction Prize, quell'anno vinto dal connazionale Paul Verhaegen."}
{"id": "2228682", "revid": "114023556", "url": "https://it.wikipedia.org/wiki?curid=2228682", "title": "Ordine di Maria Anna", "text": "L'Ordine di Maria Anna (in tedesco \"Maria Anne-Orden\") fu un ordine cavalleresco femminile fondato nell'ambito del Regno di Sassonia.\nStoria.\nL'Ordine di Maria Anna venne fondato il 15 maggio 1906 da re Federico Augusto III di Sassonia per commemorare la memoria di sua madre, Maria Anna.\nL'Ordine era un'onorificenza prettamente femminile e poteva essere concessa indifferentemente a donne sposate o non, con l'obbiettivo di ricompensare coloro che si fossero distinte nelle opere di pubblica utilit\u00e0 o per le pie cause.\nL'Ordine era suddiviso in tre classi di benemerenza, oltre ad una croce:\nInsegne.\nLa medaglia dell'Ordine consisteva in una croce d'oro smaltata di blu e bordata d'oro con le braccia molto curvate. Il medaglione centrale alla croce era d'oro e riportava il busto di Maria Anna di profilo verso sinistra realizzato in argento, il tutto contornato da una fascia smaltata di bianco con decorazioni in oro. Sul retro, a riprendere le medesime decorazioni, si trovavano al centro del medaglione, sempre su sfondo oro, le iniziali \"M A\" in argento (per Maria Anna). Il tutto era sostenuto al nastro da una corona reale in oro.\nLa Croce di Maria Anna era invece realizzata in argento.\nIl nastro era azzurro con una fascia bianca su ciascun lato."}
{"id": "2228685", "revid": "767487", "url": "https://it.wikipedia.org/wiki?curid=2228685", "title": "Non per soldi... ma per denaro", "text": "Non per soldi... ma per denaro (\"The Fortune Cookie\") \u00e8 un film del 1966 diretto da Billy Wilder.\nTrama.\nHarry Hinkle \u00e8 un giovane operatore della CBS che viene inviato a riprendere una partita di football americano al Cleveland Stadium. In quella stessa partita, viene travolto dal giocatore dei Cleveland Browns, Luther Jackson, che gli causa lievi danni. Arrivato in ospedale, Willie, cognato di Harry, dopo aver scoperto che l'incidente non era grave, decide nonostante tutto di sporgere denuncia e chiedere un rimborso di un milione di dollari all'assicurazione. Incapace di convincere Harry a mentire sulla sua condizione di salute, Willie riceve una telefonata da Sandy, ex moglie di Harry, che \u00e8 scappata con un altro uomo. Sandy, interessata alla condizione di salute del marito, fa credere a Harry che ci sono ancora speranze che lei ritorni. Harry allora si lascia convincere dal cognato e sostiene di fronte ai medici di avere tre dita e una gamba paralizzata; il medico si accorge di una vertebra schiacciata che in realt\u00e0 Harry si era procurato da piccolo, ma che non aveva mai curato per mancanza di denaro.\nMentre l'assicurazione \u00e8 molto dubbiosa sul fatto che Harry sia veramente in condizioni disastrose, i medici decidono, con il consenso di Willie, di sottoporre Harry a numerose visite che garantiscano l'invalidit\u00e0 del ragazzo. Per passare le visite senza nessun problema, Willie inietta a Harry un medicinale paralizzante nelle zone indicate ma i medici dichiarano che le visite fatte sono state inconcludenti. L'assicurazione decide allora di piazzare dei microfoni nella casa di Harry in modo tale da riuscire a scoprire se l'uomo mente o meno. Nel frattempo Luther Jackson, dispiaciuto dell'incidente, regala a Harry una sedia telecomandata per muoversi solo con l'uso di una mano. Luther, sentendosi molto in colpa per l'accaduto, salta alcune partite pur di stare al servizio di Harry che inizia, dato il buon e dolce carattere di Luther, a pensare di farla finita con quella messinscena.\nContemporaneamente, Sandy chiama di nuovo Harry e gli dice di voler venire a fargli visita; l'uomo si fa dare una mano dal suo amico Luther a preparare una graziosa cenetta per l'occasione. Mentre Willie sta andando a trovare Harry, scopre i microfoni nascosti e scrive su un pezzo di carta a Harry di non parlare perch\u00e9 li avrebbero potuti sentire. Dopo aver mandato Luther all'aeroporto a prendere Sandy, i due decidono di tenere i microfoni in modo da far credere agli assicuratori che avrebbero devoluto ai disabili i soldi del risarcimento. Mentre Luther e Sandy sono in macchina per il ritorno a casa, Luther capisce dai discorsi di Sandy che lei non \u00e8 pi\u00f9 interessata al marito e quando arrivano a casa, Luther si sente mortificato nel vedere il povero Harry essere illuso dalla donna. Finita la cena, Sandy dice a Harry di aver imparato a cucinare e che sarebbe rimasta con Harry per tutto il tempo necessario, convincendolo a mandare via Luther.\nLuther, preso dai sensi di colpa nel vedere il povero amico imbrogliato dalla donna, va nel bar di suo padre e inizia a bere provocando una rissa. Nel frattempo Harry e Willie annunciano a Sandy e ai microfoni che avrebbero dato tutto il denaro in donazione durante la partita di football in onore di Harry. Sandy, non credendo alla cosa, chiama Willie fuori dalla porta e gli rivela di essere a conoscenza del fatto che sia tutta una finzione. Facendosi dire quali siano i veri piani, la ragazza accetta di tener buono Harry solo in cambio di denaro che Willie senza preoccupazioni le promette.\nMentre Sandy e Harry guardano la TV, vengono a conoscenza della rissa e del fermo per stato di ebrezza di Luther il quale, dopo aver passato una nottata in prigione, era stato sospeso a tempo indeterminato. Harry sentita la notizia, chiama Willie tentando di convincerlo ad aiutare Luther ma Willie dichiara di stare trattando con quelli dell'assicurazione. Stanco e preso in giro, Harry urla contro Sandy di voler dire tutta la verit\u00e0 ma la donna sentendo quelle parole, tenta in tutti i modi di abbindolare il povero Harry che casca tra le sue braccia senza opporre resistenza.\nWillie d\u00e0 la notizia a Sandy e Harry di aver ottenuto dagli assicuratori 200.000 dollari e che finalmente possono festeggiare. A quel punto Sandy dichiara di volere 20.000 dollari per potersi pagare una parte da cantante alla tv facendo capire ad Harry che in realt\u00e0 era tornata solo per coronare il suo sogno di divenire cantante e non per lui. Dall'altra parte dell'isolato, per\u00f2, uno degli investigatori pagati dell'assicurazione, non credendo ancora alla messinscena, dice all'altro di lasciare la telecamera accesa mentre lui si precipita a casa di Harry per cercare di far rivelare tutto. Una volta arrivato, inizia a levare tutti i microfoni e, proprio davanti alla finestra, fa dei commenti razzisti su Luther, suscitando rabbia da parte di Harry che si alza in piedi e con la mano ferita lo colpisce con un pugno in faccia. L'investigatore, soddisfatto, si alza e chiede al collega di fronte se ha ripreso la scena, ma l'amico gli risponde che era troppo buio per vedere qualcosa. Nel frattempo, Willie e Sandy rimproverano Harry di quell'atto. Harry, preso dall'ira del momento, propone all'investigatore di ripetere la scena per rigirarla.\nHarry, dopo aver preso a pugni l'investigatore per rigirare la scena, inizia a mostrare una serie di acrobazie che non avrebbe potuto fare se fosse stato davvero invalido. Dopo aver detto alla moglie di non volerla pi\u00f9 vedere, Harry esce dalla porta di casa e si reca presso lo stadio da rugby dove incontra il suo amico Luther Jackson, che vedendolo in buone condizioni capisce la truffa. Harry gli dice che non valeva la pena picchiarsi per difendere la faccia di Harry Hinkle, visto che, come dicevano tutti, era un imbroglione, e gli chiede di picchiarlo. Luther gli chiede perch\u00e9 l'ha fatto e gli dice che non \u00e8 intenzionato a picchiarlo. Harry risponde che l'ha fatto solo per soldi e che \u00e8 pentito. Luther allora gli dice che in realt\u00e0 ha lasciato il rugby per partire e forse andare a fare la lotta libera facendosi chiamare \"L'angelo nero\".\nHarry rimane l\u00ec fermo con un pallone da rugby in mano e osserva l'amico andarsene. Quando Luther \u00e8 abbastanza lontano, Harry gli urla che ha dimenticato il pallone e glielo lancia con il piede che prima fingeva fosse paralizzato. Luther risponde al lancio e, correndo, marca Harry che cade a terra con un colpo secco. Luther, preoccupato che sia successo qualcosa di grave, chiede a Harry se sta bene e quest'ultimo finge di sentire un telefono che squilla. Quando Luther gli chiede quanti di lui vede, Harry risponde dicendo \"due: Boom Boom Jackson e un altro salame che vuole farsi chiamare L'angelo nero\"."}
{"id": "2228686", "revid": "1005847", "url": "https://it.wikipedia.org/wiki?curid=2228686", "title": "Elezioni generali in Per\u00f9 del 2001", "text": "Le elezioni generali in Per\u00f9 del 2001 si tennero l'8 aprile (primo turno) e il 3 giugno (secondo turno) per l'elezione del Presidente e il rinnovo del Congresso della Repubblica.\nSi tratt\u00f2 delle prime elezioni libere dopo la dittatura del presidente Alberto Fujimori; le elezioni presidenziali videro la vittoria di Alejandro Toledo (primo indios eletto alla massima carica in Per\u00f9).\nCampagna elettorale.\nLa campagna elettorale inizi\u00f2 non appena il presidente Alberto Fujimori dichiar\u00f2 le proprie dimissioni dalla pi\u00f9 alta carica dello Stato Peruviano ed \u00e8 subentrato come presidente ad interim il centrista di opposizione Valent\u00edn Paniagua membro del partito Azione Popolare di tendenza centrista e liberale.\nIl principale leader dell'opposizione era il moderato di centro-sinistra Alejandro Toledo che propose un'alleanza che comprendesse tutta la opposizione al regime di Fujimori ma tale proposta non venne accettata n\u00e9 dall'Alleanza Popolare Rivoluzionaria Americana, socialdemocratico, n\u00e9 dall'Unidad Nacional la coalizione democristiana guidata dal Partito Popolare Cristiano. Subito dopo le dimissioni del governo fujimoriano l'ex presidente aprista Alan Garc\u00eda (1985-1990) pot\u00e9 ritornare dall'esilio forzato in Francia subito negli ultimi anni per la sua opposizione al governo autoritario ma anche per presunti indagini giudiziarie condotte su aspetti controversi avvenuti durante la sua presidenza. Garc\u00eda si \u00e8 presentato come uomo della sinistra che avrebbe ripensato tutto il sistema neoliberista peruviano scatenando i timori dell'establishment finanziario del paese.\nAl primo turno risultano vincitori il leader centrista Toledo ed il leader aprista Garc\u00eda nonostante tutta la campagna elettorale fosse in svantaggio rispetto a Flores. Il ballottaggio \u00e8 stato vinto da Toledo."}
{"id": "2228690", "revid": "767487", "url": "https://it.wikipedia.org/wiki?curid=2228690", "title": "Snurfer", "text": "Col termine Snurfer, dall'incrocio delle due parole inglesi \"snow\", (neve) e \"surfer\", si indica un particolare attrezzo sportivo da scivolamento, antenato del moderno snowboard.\nStoria.\nLo Snurfer fu inventato e per la prima volta costruito dall'ingegnere americano Sherman Poppen a Muskegon, Michigan nel 1965. Poppen si trovava al di fuori della sua abitazione quando osserv\u00f2 come le sue figlie, di 11 anni, scendessero gi\u00f9 da una collina stando in piedi su un solo sci. Corse subito in un negozio e ne compr\u00f2 un altro paio, che leg\u00f2 assieme e a cui attacc\u00f2 una corda al suo muso in modo tale che l'utilizzatore potesse avere un maggiore controllo della tavola. Fu sua moglie a chiamarlo \"Snurfer\" e poco dopo la sua creazione, anche diversi amici delle figlie di Poppen ne vollero uno e l'ingegnere pens\u00f2 di brevettare la sua invenzione.\nPi\u00f9 tardi, egli autorizz\u00f2 alla costruzione dello Snurfer la Brunswick Corporation che ne inizi\u00f2 una vasta produzione. In poco tempo, l'attrezzo raggiunse una grandissima diffusione in tutti gli Stati Uniti, il suo prezzo variava dai 10 ai 30 dollari e Poppen riusc\u00ec a vendere circa un milione di esemplari tra il 1966 ed il 1976, e nel corso degli anni esso sub\u00ec diverse modifiche da parte di alcuni snurfers, come Dimitrije Milovich e pi\u00f9 tardi Jake Burton Carpenter.\nNel corso degli anni settanta, Poppen organizzer\u00e0 diverse competizioni a Rockford, Michigan che attireranno snurfers da tutti gli Stati Uniti. Nel 1979 anche Carpenter parteciper\u00e0 ad una di queste con una tavola di sua costruzione, dotata in particolare di due attacchi in grado di assicurare i suoi scarponi all'attrezzo. Fu grazie a questa innovazione che nacquero la Burton Snowboards, prima grande societ\u00e0 produttrice di snowboard, o la Funky Snowboards, fra le prime italiane."}
{"id": "2228701", "revid": "599013", "url": "https://it.wikipedia.org/wiki?curid=2228701", "title": "Chris Brown (atleta)", "text": "Biografia.\nIl 13 marzo 2010 si \u00e8 laureato campione mondiale indoor a Doha con il tempo di 45\"96.\nIl 27 luglio 2012 \u00e8 stato portabandiera per le Bahamas alla cerimonia di apertura dei Giochi della XXX Olimpiade a Londra."}
{"id": "2228706", "revid": "144796", "url": "https://it.wikipedia.org/wiki?curid=2228706", "title": "Croce al merito di guerra (Sassonia)", "text": "La croce al merito di guerra di Sassonia (in tedesco: \"Kriegsverdienstkreuz\") fu una medaglia creata nell'ambito del Regno di Sassonia.\nStoria.\nLa medaglia venne creata con regia patente di re Federico Augusto III di Sassonia del 30 ottobre 1915 come ricompensa per le persone che avessero dimostrato ardore patriottico e volont\u00e0 di difesa della patria durante la prima guerra mondiale.\nInsegna.\nLa decorazione consiste in una croce latina di bronzo con le braccia unite da una corona d'alloro. Nel braccio superiore della croce \u00e8 incisa una corona ed in quello sottostante l'anno di fondazione dell'ordine \"1915\". Sul retro, il medaglione accoglie le iniziali del fondatore \"F A\" (Federico Augusto). Al centro della croce su un medaglione si trova il profilo del fondatore attorniato dalla legenda \"FRIEDRICH AUGUST KOENIG VON SACHSEN\" (Federico Augusto re di Sassonia). Sulle braccia orizzontali della croce si trovano le parole \"WELT- KRIEG\" (guerra mondiale), a ricordo della causa di fondazione della medaglia.\nIl nastro della medaglia \u00e8 verde con strisce bianche, gialle e blu su ciascun lato."}
{"id": "2228709", "revid": "110157", "url": "https://it.wikipedia.org/wiki?curid=2228709", "title": "Zenza Bronica", "text": " \u00e8 stata un'azienda giapponese produttrice di macchine fotografiche \"medio formato\", con modelli sia a telemetro che reflex.\nStoria.\nI primi modelli fecero la loro comparsa nel 1958, quando il fondatore della societ\u00e0, \"Zenzaburo Yoshino\", introdusse una nuova fotocamera reflex 6x6 di sua progettazione: la \"Bronica Z\", modello con dorso e mirino intercambiabili, otturatore a tendina con tempi sino a 1/1250s. La \"Bronica Z\" e il modello successivo \"Bronica S\", utilizzavano ottiche di alta qualit\u00e0 (Nikkor), e divennero presto prodotti di successo. Successivamente Bronica introdusse obiettivi di sua costruzione.\nAll'inizio le ottiche fornite dalla Nikon furono il Nikkor P 75/f2,8 - Nikkor H 50/f3,5 - Nikkor D 40/f4,0 - Nikkor Q 135/f3,5 - Nikkor P 200/f4,0.\nPrerogativa unica di queste fotocamere era lo specchio reflex che invece di sollevarsi verso l'alto, durante lo scatto della foto (cosa comune a tutte le altre reflex), scivolava verso il basso, permettendo l'uso di grandangolari non retrofocus, con la lente ultima molto vicina al piano focale. Con il modello EC, i progettisti adottarono uno specchio diviso in due parti. La prima, di superficie maggiore, si sollevava verso l'alto, mentre la porzione minore si rovesciava verso il basso. Questo permetteva di continuare ad usare i grandangolari utilizzati per le macchine precedenti, riprendendo la soluzione adottata per l'Exakta 66 verticale del 1953.\nCon le successive Bronica SQ/ETR i progettisti tornarono allo specchio unico tradizionale, adottando i nuovi grandangolari retrofocus.\nLa Bronica EC/TL.\nCommercializzata a partire dal 1975, fu la prima reflex 6x6 con esposimetro automatico incorporato a priorit\u00e0 dei diaframmi. Discendente direttamente dal modello EC, era dotata di un otturatore elettronico con tempi da 4' a 1/1000 di sec. comandato da un esposimetro TTL, composto da tre cellule al silicio, con misurazione effettuata al momento dello scatto con il diaframma chiuso all'apertura impostata.\nZenza Bronica Ltd. fu acquistata dal costruttore di ottiche Tamron. \nQuesti ha cessato la produzione dello storico marchio nel 2005."}
{"id": "2228710", "revid": "729019", "url": "https://it.wikipedia.org/wiki?curid=2228710", "title": "PZL P.7", "text": "Il PZL P.7 era un monoplano da caccia, prodotto dalla azienda polacca Pa\u0144stwowe Zak\u0142ady Lotnicze negli anni trenta.\nCostruito in circa 150 esemplari, venne utilizzato dall'aviazione polacca a partire dal 1932 e rimase in servizio fino allo scoppio della seconda guerra mondiale quando, ormai obsoleto, venne relegato a compiti di addestramento.\nStoria del progetto.\nIl PZL P.7 \u00e8 il diretto discendente di due velivoli (il PZL P.1 ed il PZL P.6) progettati da un giovane ingegnere polacco (Zygmunt Pu\u0142awski) sul finire degli anni venti. Sulla scorta delle esperienze precedenti il P.7 fu il naturale sviluppo di concetti d'avanguardia, perfezionati adottando un propulsore di maggiore potenza.\nIn sostanza il velivolo riproponeva l'ala con profilo \"a gabbiano\" dei predecessori (peculiarit\u00e0 che merit\u00f2 a questo particolare profilo la definizione di \"\"ala polacca\" o \"ala Pu\u0142awski\"\") adottando il motore radiale e 9 cilindri Bristol Jupiter nella versione VII F (dotata di compressore) e costruita su licenza dall'azienda ceca \u0160koda Holding.\nIl prototipo del P.7 vol\u00f2 nell'ottobre del 1930 ed i collaudi proseguirono per diversi mesi, mentre, ancora, il P.6 si affermava come uno dei progetti pi\u00f9 promettenti, aggiudicandosi l'edizione del 1931 delle statunitensi National Air Races.\nNella primavera di quello stesso anno, tuttavia, il promettente ingegner Pulawski perse la vita in un incidente aereo e lo sviluppo del velivolo sub\u00ec dei rallentamenti.\nNell'autunno del 1931, il prototipo del P.7, per cause non ben definite, and\u00f2 perso in un incidente dal quale il pilota (Ludomi\u0142 Rayski) usc\u00ec indenne.\nVenne cos\u00ec costruito un secondo prototipo, definito P.7a: questo differiva dal precedente principalmente per l'adozione di un Anello Townend che circondava il motore e nella coda, che adottava un terminale maggiormente rastremato. Venne adottata l'ala del PZL P.8 (che procedeva parallelamente nel proprio sviluppo), dotata di maggior apertura, brevi alettoni e di superficie liscia (anzich\u00e9 corrugata, come nel primo P.7).\nIl progetto venne accettato e ne fu ordinata la produzione in serie: tra il 1932 ed il 1933 vennero prodotti 149 esemplari di serie, che entrarono in servizio nell'aeronautica polacca nel 1933.\nTecnica.\nStruttura.\nIl P.7 era un velivolo completamente metallico ed aveva il rivestimento in duralluminio. Le ali avevano profilo \"a gabbiano\" ed erano sostenute da due montanti per lato, poggianti sulla fusoliera. Questa era costituita da una struttura in tubi nella parte anteriore mentre le due sezioni centrali e di coda erano di tipo semi-monoscocca. Tra il motore e l'abitacolo era posto il serbatoio di carburante (sganciabile in caso d'incendio), dalla capacit\u00e0 di 290 l. Com'era frequente all'epoca, la cabina di pilotaggio era di tipo scoperto e riparata dal parabrezza. Il carrello era fisso e le ruote, poste in gambe indipendenti, erano dotate di ammortizzatori.\nMotore.\nIl motore era un radiale a 9 cilindri Bristol Jupiter nella variante VII F che veniva prodotto dalla \u0160koda, su licenza. Dotato di compressore, poteva arrivare fino ad un massimo di 520 hp, mentre la normale potenza d'esercizio era di 480\u00a0hp. Inserito in un anello Townend per l'ottenimento di migliori prestazioni, muoveva un'elica bipala.\nArmamento.\nL'armamento era costituito da due mitragliatrici mitragliatrici Vickers Model E posizionate ai lati della fusoliera, inizialmente calibro 7,7\u00a0mm, poi ricalibrate per poter utilizzare il munizionamento 7,92 \u00d7 57 mm Mauser standard nelle forze armate polacche dell'epoca.\nImpiego operativo.\nI PZL P.7a divennero operativi nei primi mesi del 1933, andando a sostituire i precedenti PWS-A e PWS-10. In questo modo l'aviazione polacca divenne la prima forza aerea al mondo dotata unicamente di caccia interamente metallici.\nAll'epoca dell'entrata in servizio, il P.7 era un aereo moderno, molto spesso migliore delle macchine contemporanee in linea presso altre forze aeree. I rapidi progressi della tecnologia aeronautica lo resero presto obsoleto tanto che, gi\u00e0 dal 1935 inizi\u00f2 la sostituzione con il PZL P.11 leggermente pi\u00f9 moderno; il P.7 venne quindi relegato a compiti di addestramento.\nAllo scoppio della seconda guerra mondiale, il 1\u00ba settembre 1939, l'aeronautica polacca impegnava ancora 106 velivoli PZL P.7, dei quali 30 in unit\u00e0 di prima linea, 40 in reparti di addestramento.\nMalgrado possedessero una migliore manovrabilit\u00e0 rispetto ai principali opponenti tedeschi e potessero operare da basi aeree ridotte (necessitavano di appena 150 m per il decollo), i P.7 erano considerevolmente pi\u00f9 lenti dei loro avversari, anche in considerazione della loro anzianit\u00e0 di servizio che aveva logorato le unit\u00e0 motrici. Anche il loro armamento era insufficiente e spesso poco efficiente. La somma di queste ragioni port\u00f2 a registrare solo 7 abbattimenti (2 He 111, 2 Do 17, 2 Bf 110 e 1 Hs 126) al prezzo di 22 velivoli; molto spesso l'azione dei P.7 si limit\u00f2 ad azioni di disturbo delle operazioni di bombardamento.\nLa maggior parte dei P.7a venne distrutta nel 1939, in combattimento oppure al suolo; alcuni piloti trovarono rifugio in Romania (neutrale fino al giugno del 1941) ed i velivoli non vennero pi\u00f9 usati in combattimento. Alcuni esemplari furono catturati dai tedeschi ed impiegati come addestratori, alla pari di altri velivoli, catturati dalle truppe sovietiche."}
{"id": "2228715", "revid": "1226", "url": "https://it.wikipedia.org/wiki?curid=2228715", "title": "Protettorato di Cromwell", "text": ""}
{"id": "2228716", "revid": "1115371", "url": "https://it.wikipedia.org/wiki?curid=2228716", "title": "Marlene van Niekerk", "text": "Nata nella Provincia del Capo Occidentale, trascorse la propria infanzia e adolescenza prima nella cittadina di Riviersonderend, poi nella pi\u00f9 grande e pi\u00f9 nota Stellenbosch, dove, tra l'altro, si laure\u00f2 con una tesi sul capolavoro di Nietzsche \"Cos\u00ec parl\u00f2 Zarathustra\" nel 1978. Soggiorn\u00f2, poi, nel 1979 in Germania lavorando a Stoccarda e a Magonza come apprendista, successivamente (1980-1985) si spos\u00f2 nei Paesi Bassi, dove ottenne la seconda laurea grazie ad una tesi sui contemporanei Claude L\u00e9vi-Strauss e Paul Ric\u0153ur. Tornata in Patria, si laure\u00f2 in Psicologia presso la University of Zululand e pi\u00f9 tardi anche presso l'UNISA.\nPrese quindi ad insegnare presso l'Universit\u00e0 del Witwatersrand, sempre nel Sud Africa, Letteratura afrikaans e olandese. Attualmente, \u00e8 professoressa presso la pi\u00f9 prestigiosa Universit\u00e0 di Stellenbosch."}
{"id": "2228727", "revid": "110157", "url": "https://it.wikipedia.org/wiki?curid=2228727", "title": "Ordine civile di Sassonia", "text": "L'Ordine civile di Sassonia fu un ordine cavalleresco di merito fondato nell'ambito del regno di Sassonia.\nStoria.\nL'ordine civile di Sassonia venne fondato il 7 giugno 1815 dal re Federico Augusto I di Sassonia per ricompensare i civili che si fossero distinti al servizio dello stato.\nEsso era suddiviso in sette classi di benemerenza:\nCon un emendamento del 18 marzo 1858 la piccola croce venne convertita in croce d'onore ed il 31 gennaio 1876 divenne cavaliere di II classe. Con lo stesso decreto, inoltre, le medaglie civili vennero rimpiazzate da croci di distinzioni, sempre in oro o in argento.\nLe classi di benemerenza divennero dunque:\nInsegne.\nLa medaglia dell'ordine consisteva in una croce d'oro smaltata di bianco con delle corone dorate all'incavo dei bracci. Al centro, un medaglione portava impresso lo stemma del regno di Sassonia, mentre sul retro riportava una corona d'alloro smaltata di verde con la scritta \"F\u00fcr Verdienst und Treue\" (\"Per servizio e lealt\u00e0\") in oro.\nIl nastro dell'ordine era bianco con una striscia verde su ciascun lato."}
{"id": "2228731", "revid": "1272592", "url": "https://it.wikipedia.org/wiki?curid=2228731", "title": "Pawe\u0142 Huelle", "text": "\u00c8 esperto, oltre che di letteratura, di psicologia, filosofia e storia della Polonia. Come scrittore, \u00e8 noto soprattutto per il romanzo \"Weiser Dawidek\" (\"Chi fu Weiser Dawidek?\"), con il quale ha esordito nel 1987, dal quale il connazionale regista Wojciech Marczewski ha tratto un film intitolato \"Weiser\" nel 2000.\nDal 1994 al 1999 \u00e8 stato direttore di una piccola emittente televisiva polacca."}
{"id": "2228735", "revid": "363629", "url": "https://it.wikipedia.org/wiki?curid=2228735", "title": "Medaglia del salvataggio (Sassonia)", "text": "La medaglia del salvataggio fu una onorificenza istituita nell'ambito del regno di Sassonia.\nStoria.\nLa medaglia del salvataggio venne creata il 18 maggio 1831 dal re Antonio di Sassonia per ricompensare coloro che avessero salvato altre vite umane ponendosi sotto un personale pericolo di morte.\nEssa poteva essere concessa in tre tipologie a seconda del valore dimostrato:\nInsegne.\nLa medaglia riportava sul dritto il profilo del monarca fondatore, mentre sul retro, racchiuse entro una corona d'alloro, si trovavano le parole (\"per il salvataggio\").\nIl nastro della medaglia era bianco."}
{"id": "2228738", "revid": "53224", "url": "https://it.wikipedia.org/wiki?curid=2228738", "title": "Judith Hermann", "text": "Nata e cresciuta nella parte occidentale di Berlino, visse le contraddizioni di questo particolare momento storico tedesco trasferendosi poi nella parte orientale, nella Repubblica Democratica Tedesca; brillante studentessa di filosofia, divenne poi giornalista e soggiorn\u00f2, quindi, negli Stati Uniti, dove si convinse di essere pi\u00f9 portata per la letteratura dopo la pubblicazione di alcune \"short stories\". Tornata in patria, continu\u00f2 a lavorare come giornalista, poi ottenne una cattedra presso l'Accademia delle Arti di Berlino nel 1997. Nel 1998 i suoi racconti furono pubblicati nella raccolta \"Sommerhaus, sp\u00e4ter\" (\"Casa estiva, pi\u00f9 tardi\"), accolta favorevolmente dai critici. La sua seconda raccolta \u00e8 stata pubblicata nel 2003 con il titolo \"Nient'altro che fantasmi\" (\"Nichts als Gespenster\")."}
{"id": "2228753", "revid": "228587", "url": "https://it.wikipedia.org/wiki?curid=2228753", "title": "Ordine di Enrico il Leone", "text": "L'Ordine di Enrico il Leone fu un ordine cavalleresco del Ducato di Brunswick (Braunschweig).\nStoria.\nL'Ordine di Enrico il Leone venne fondato dal Duca Guglielmo VIII di Brunswick il 25 aprile 1834 per commemorare la figura di Enrico il Leone, personaggio di spicco della politica tedesca dell'epoca di Federico Barbarossa. La decorazione veniva concessa nella stessa classe per il merito civile e militare.\nClassi.\nL'Ordine era suddiviso in quattro classi di benemerenza e l'8 marzo 1877 gli venne aggiunta una quinta classe:\nLe decorazioni militari disponevano di due spade incrociate dietro la medaglia.\nInsegne.\nLa decorazione consisteva in una croce in oro smaltata di blu, pomata d'oro e montata su una stella raggiata d'argento. Al centro della croce si trovava un medaglione d'argento lavorato con le iniziali del fondatore dell'Ordine \"W\" (Guglielmo, appunto) in oro sormontate dalla corona reale, attorniate da una fascia rossa con inciso in oro il motto \"IMMOTA FIDES\".\nSul retro, si trovava l'anno di fondazione indicato con la numerazione romana \"MDCCCXXXIV\"\nIl \"nastro\" dell'ordine era rosso con una striscia gialla su ciascun lato"}
{"id": "2228754", "revid": "287204", "url": "https://it.wikipedia.org/wiki?curid=2228754", "title": "Ding (vaso)", "text": "Un ding o ting (cinese: \u9f0e; pinyin: \"d\u01d0ng\") \u00e8 un antico vaso cinese munito di piedi e coperchio.\nI \"ding\" possono essere fatti di ceramica o di bronzo in varie forme. I pi\u00f9 antichi risalgono alla Dinastia Shang. Le iscrizioni sui \"ding\" e sugli \"zhong\" sono studiati come importante esempio di iscrizioni su bronzo.\nNella storia e nella cultura cinese, il possesso di un antico \"ding\" \u00e8 spesso associato al potere e al dominio sulla terra. Pertanto, il \"ding\" \u00e8 spesso utilizzato come implicito simbolismo per il potere. Il termine \"interrogare il \"ding\"\" (cinese: \u95ee\u9f0e; pinyin: \"w\u00e8n d\u01d0ng\") si usa spesso con il significato intercambiabile di conquista del potere.\nForse i pi\u00f9 famosi \"ding\" antichi sono i \"Nove \"Ding\"\". Si dice che questa serie di nove vasi fosse stata fatta dal Re Yu della Dinastia Xia quando divise il suo territorio in nove province, ed il possesso di tutti e nove i pezzi era considerata un segno della legittima autorit\u00e0 su tutto il regno (come si diceva allora, \"tutto sotto il cielo\"). L'ubicazione dei nove \"ding\" attualmente \u00e8 sconosciuta, ma si dice che siano stati persi in qualche momento durante la dinastia imperiale Qin, dopo essere passati tra varie dinastie reali e stati feudali.\nL'architettura del Museo di Shanghai \u00e8 fatta in modo da assomigliare ad un \"ding\" di bronzo."}
{"id": "2228755", "revid": "192549", "url": "https://it.wikipedia.org/wiki?curid=2228755", "title": "Filareto Bracamio", "text": "Biografia.\nProveniva dalla nobile famiglia armena dei Varajnuni, originari del Vaspurakan; \nPhilaretus entr\u00f2 al servizio dell'Impero bizantino nel X secolo, \ne sembra si sia rapidamente integrato se venne descritto come greco per lingua, costumi e religione, \nanche se in effetti fu calcedoniano.\nPhilaretus sal\u00ec uno ad uno i gradini della gerarchia bizantina;\nsui sigilli \u00e8 qualificato come \"tassiarca\" (comandante di un reggimento di fanteria), \"protospatario\" e \"topot\u0113r\u0113t\u0113s\" (vice comandante) del Tagmata di Kappadokia, poi come \"magister\" e \"duces\", ed infine come \"curopalate\" e \"duces\".\nEgli serv\u00ec lealmente l'impero sotto Romano IV Diogene - ebbe un alto comando nell'esercito - \nfino alla sconfitta dei bizantini alla battaglia di Manzicerta del 1071, che apr\u00ec le porte dell'Anatolia ai Selgiuchidi di Alp Arslan.\nUnico generale bizantino rimasto nel sud-est, Philaretus fu a capo della fortezza di Romanopolis e riun\u00ec le guarnigioni della frontiera orientale, che contavano numerosi armeni; il nucleo del suo esercito, per\u00f2, era formato da 8'000 \"ifranj\" normanni, mercenari comandati da Raimbaud o anche Roussel di Bailleul o Erveo Francopoulo.\nAiutato da Gabriele a Melitene e Basilio Apocapa ad Edessa, condusse una lunga resistenza che port\u00f2 alla formazione di un principato sotto l'autorit\u00e0 nominale bizantina \nma in effetti quasi-autonomo, che si estendeva dalla Cilicia (comprese Tarso, Mamistra e Anazarbe) ad Edessa;\nnel 1078, all'inizio del regno di Niceforo III Botaniate, egli divenne duca di Antiochia, il che includeva Edessa.\nI suoi domini comprendevano anche il corno sud-occidentale dell'Armenia Maggiore e, temporaneamente, la Cappadocia orientale e Cipro.\nNumerosi sigilli testimoniano come lui fosse \"mega domestico\" e \"protocuropalate\", poi \"sebastos\", quindi anche \"protosebastos\".\nDurante il regno di Michele VII Ducas, Philaretus dovette fronteggiare l'opposizione di alcuni dei suoi compatrioti (appartenenti alla Chiesa apostolica armena), tali Apelgharip Ar\u00e7rouni e Vasak Pahlavouni e, probabilmente, Tornik de Sassoun\nLe sue relazioni con Costantinopoli non migliorarono che a partire dal 1078, durante il regno di Niceforo III Botaniate che riconobbe ufficialmente \nil suo governo autonomo dei territori che i Selgiuchidi avevano strappato all'Impero.\nLe sconfitte e la morte.\nIl principato ebbe breve durata, \nPhilaretus perse i suoi territori uno dopo l'altro nonostante una temporanea conversione all'islam:\nnel dicembre 1084, Antiochia fu conquistata da S\u00fcleyman I, Sultano di Rum; \nnel 1086 inizi\u00f2 un'offensiva dell'Impero selgiuchide\ne nel 1087 Edessa cadde\nnelle mani di Malik Shah;\nPhilaretus fugg\u00ec, tornando alla fortezza di Germanicia.\nTuttavia, molti dei suoi luogotenenti riuscirono a resistere, come Gabriele, Thoros e Gogh Vasil (Basilio il Ladro); i Rupenidi si ritirarono sulle montagne della Cilicia e costituirono l'embrione della futura Piccola Armenia, all'origine della quale Philaretus si situa, ancorch\u00e9 involontariamente.\nLa data della morte di Philaretus non \u00e8 certa: se il suo nome scompare dalle fonti nel 1086, \nD\u00e9d\u00e9yan la fissa nel 1090 \nmentre Cheynet nel 1092.\nEgli fu l'ultimo \"Domestikos t\u014dn schol\u014dn t\u0113s Anatol\u0113s\" conosciuto. \nI suoi figli consegnarono Germanicia alla Prima crociata, nel 1098."}
{"id": "2228757", "revid": "599013", "url": "https://it.wikipedia.org/wiki?curid=2228757", "title": "Mackintosh", "text": "Mackintosh \u00e8 un tipo di mantello o soprabito impermeabile.\nStoria.\nVenne inventato nel 1823 e messo in commercio nel 1824 dall'inventore scozzese Charles Macintosh da cui prende il nome, che aveva creato un materiale resistente all'acqua per rendere impermeabile un tessuto."}
{"id": "2228765", "revid": "287204", "url": "https://it.wikipedia.org/wiki?curid=2228765", "title": "Nilokheri", "text": "Nilokheri \u00e8 una citt\u00e0 dell'India di 16.400 abitanti, situata nel distretto di Karnal, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 49' 60 N e 76\u00b0 55' 0 E e ha un'altitudine di 236 .\nSociet\u00e0.\nEvoluzione demografica.\nAl censimento del 2001 la popolazione di Nilokheri assommava a 16.400 persone, delle quali 8.596 maschi e 7.804 femmine. I bambini di et\u00e0 inferiore o uguale ai sei anni assommavano a 2.050, dei quali 1.129 maschi e 921 femmine. Infine, coloro che erano in grado di saper almeno leggere e scrivere erano 11.952, dei quali 6.583 maschi e 5.369 femmine."}
{"id": "2228767", "revid": "287204", "url": "https://it.wikipedia.org/wiki?curid=2228767", "title": "Narwana", "text": "Narwana \u00e8 una citt\u00e0 dell'India di 50.659 abitanti, situata nel distretto di Jind, nello stato federato dell'Haryana. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 29\u00b0 37' 0 N e 76\u00b0 7' 0 E e ha un'altitudine di 213 .\nSociet\u00e0.\nEvoluzione demografica.\nAl censimento del 2001 la popolazione di Narwana assommava a 50.659 persone, delle quali 27.218 maschi e 23.441 femmine. I bambini di et\u00e0 inferiore o uguale ai sei anni assommavano a 7.138, dei quali 4.066 maschi e 3.072 femmine. Infine, coloro che erano in grado di saper almeno leggere e scrivere erano 31.910, dei quali 19.146 maschi e 12.764 femmine."}
{"id": "2228770", "revid": "124699027", "url": "https://it.wikipedia.org/wiki?curid=2228770", "title": "Be Good to Me", "text": "Be Good to Me \u00e8 il primo singolo tratto dall'album \"Headstrong\" della cantante statunitense Ashley Tisdale, uscito a natale 2006 negli Stati Uniti ed a febbraio 2007 in Italia. Il singolo ha raggiunto la posizione #80 nella Billboard Hot 100 ed \u00e8 entrato anche nelle classifice canadese, austriaca e tedesca."}
{"id": "2228773", "revid": "287204", "url": "https://it.wikipedia.org/wiki?curid=2228773", "title": "Naraingarh", "text": "Naraingarh (o Narayangarh) \u00e8 una citt\u00e0 dell'India di 18.209 abitanti, situata nel distretto di Ambala, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 30\u00b0 28' 60 N e 77\u00b0 7' 60 E e ha un'altitudine di 294 .\nSociet\u00e0.\nEvoluzione demografica.\nAl censimento del 2001 la popolazione di Naraingarh assommava a 18.209 persone, delle quali 9.571 maschi e 8.638 femmine. I bambini di et\u00e0 inferiore o uguale ai sei anni assommavano a 2.207, dei quali 1.176 maschi e 1.031 femmine. Infine, coloro che erano in grado di saper almeno leggere e scrivere erano 13.361, dei quali 7.525 maschi e 5.836 femmine."}
{"id": "2228784", "revid": "1305772", "url": "https://it.wikipedia.org/wiki?curid=2228784", "title": "Not Like That", "text": "Not Like That \u00e8 il terzo singolo estratto dell'album \"Headstrong\" di Ashley Tisdale."}
{"id": "2228787", "revid": "30610", "url": "https://it.wikipedia.org/wiki?curid=2228787", "title": "Lina Medina", "text": "Biografia.\nLa bambina aveva manifestato un'anomala dilatazione dell'addome, tanto da indurre i genitori (Tiburcio Medina e Victoria Loza) a farla visitare all'ospedale San Juan de Dios di Pisco, nel sospetto che potesse trattarsi di una formazione tumorale. I medici scoprirono invece con stupore che la bambina era incinta di sette mesi.\nPrima di intervenire, il dottor Gerardo Lozada Murillo di Arequipa la condusse a Lima per avere conferma dello stato di gravidanza da altri specialisti.\nUn mese e mezzo pi\u00f9 tardi (14 maggio 1939), con parto cesareo imposto dall'esilit\u00e0 del bacino, la bambina diede alla luce un maschio. L'operazione fu praticata dallo stesso Lozada e dal collega Alejandro Busalleu con l'assistenza dell'anestesista Rolando Colareta, che le somministr\u00f2 \u201cl'anestesia della regina\u201d, una sostanza volatile che a contatto con l'ossigeno si dissolve sotto forma di schiuma, per sottolineare l'importanza di quello che stava per accadere.\nIl caso fu illustrato nei dettagli dal dottor Edmundo Escomel alla rivista \"La Presse M\u00e9dicale\", che aggiunse particolari sulla comparsa del menarca a otto mesi di et\u00e0 (ma secondo altre fonti a due anni e mezzo), e sullo sviluppo delle mammelle gi\u00e0 a quattro anni. A cinque, la bambina presentava ampliamento del bacino e maturazione ossea avanzata.\nIl neonato, di , fu chiamato Gerardo Alejandro in onore dei dottori che si presero a cuore il caso, Lozada e Busalleu. La bambina non rivel\u00f2 mai chi fosse il padre n\u00e9 le circostanze del concepimento: Escomel scrisse che ella \"non poteva dare risposte precise\", suggerendo cos\u00ec che non lo sapesse davvero. Ma la vicenda provoc\u00f2 intanto l'arresto del padre con l'accusa di violenza sessuale e incesto. L'uomo fu scagionato per insufficienza di prove.\nData l'impossibilit\u00e0 della Medina di mantenere il figlio, venne creata dal governo del Per\u00f9 una commissione per la cura e la tutela del neonato.\nDa adulta, la Medina si impieg\u00f2 come segretaria nella clinica di Lozada a Lima. Il chirurgo le forn\u00ec un'istruzione e l'aiut\u00f2 ad assicurare a suo figlio la possibilit\u00e0 di frequentare le scuole superiori. Il giovane era stato allevato nella convinzione che Lina fosse una sorella maggiore, anche se a dieci anni scopr\u00ec la verit\u00e0.\nConosciuto Ra\u00fal Jurado, la Medina lo spos\u00f2 ed ebbe da lui un secondo figlio nel 1972. Gerardo, nonostante fosse cresciuto in salute, mor\u00ec all'et\u00e0 di 40 anni (1979) per mielofibrosi. Con il marito, la Medina \u00e8 vissuta in un quartiere povero di Lima noto come \"Chicago Chico\".\nPer la grandissima eccezionalit\u00e0 del suo caso, unico nella storia dell'umanit\u00e0, alla Medina \u00e8 dedicata una statua conservata al Museo delle Cere di New York.\nDocumentazione e autenticit\u00e0 del caso.\nSono state pubblicate due fotografie che documentano il caso. La prima fu scattata intorno ai primi di aprile del 1939, quando la bambina era incinta di sette mesi e mezzo. Presa dal profilo sinistro, ritrae la bambina nuda in piedi, con le mani incrociate dietro la schiena, in modo da evidenziare su sfondo neutro l'estensione del ventre e le mammelle sviluppate. \u00c8 l'unica immagine della sua gravidanza, finora poco conosciuta fuori dall'ambiente medico. L'altra fotografia, molto pi\u00f9 chiara, fu scattata un anno pi\u00f9 tardi a Lima quando Gerardo aveva undici mesi.\nBench\u00e9 si sia sospettato il falso, il caso appare suffragato dalle fonti. Casi estremi di pubert\u00e0 precoce, in bambini sotto i nove anni, sono eccezionali, ma non sconosciuti alla letteratura medica."}
{"id": "2228789", "revid": "767487", "url": "https://it.wikipedia.org/wiki?curid=2228789", "title": "Not Without a Fight", "text": "Not Without a Fight \u00e8 il sesto album studio dei New Found Glory, pubblicato il 10 marzo 2009 per la Epitaph Records, prodotto da Mark Hoppus, bassista e cantante di Blink-182 e degli ormai sciolti +44."}
{"id": "2228790", "revid": "767487", "url": "https://it.wikipedia.org/wiki?curid=2228790", "title": "Suddenly (Ashley Tisdale)", "text": "Suddenly \u00e8 il quarto singolo di Ashley Tisdale pubblicato nel 2008.\n\u00c8 il primo singolo della Tisdale a non essere stato pubblicato negli Stati Uniti.\nNel video, la cantante si esibisce davanti a un microfono come fosse la prima volta davanti ad un pubblico. Seguono varie scene di \"backstage\"."}
{"id": "2228791", "revid": "287204", "url": "https://it.wikipedia.org/wiki?curid=2228791", "title": "Narnaund", "text": "Narnaund \u00e8 una citt\u00e0 dell'India di 15.114 abitanti, situata nel distretto di Hisar, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 13' 0 N e 76\u00b0 9' 0 E e ha un'altitudine di 207 .\nSociet\u00e0.\nEvoluzione demografica.\nAl censimento del 2001 la popolazione di Narnaund assommava a 15.114 persone, delle quali 8.114 maschi e 7.000 femmine. I bambini di et\u00e0 inferiore o uguale ai sei anni assommavano a 2.291, dei quali 1.216 maschi e 1.075 femmine. Infine, coloro che erano in grado di saper almeno leggere e scrivere erano 8.541, dei quali 5.464 maschi e 3.077 femmine."}
{"id": "2228792", "revid": "599013", "url": "https://it.wikipedia.org/wiki?curid=2228792", "title": "Logica come scienza del concetto puro", "text": "Logica come scienza del concetto puro \u00e8 un'opera filosofica di Benedetto Croce, pubblicata nel 1909. Segue \"Estetica\" come concetti espressi.\nStoria.\nIn contrapposizione all'altra opera di puro concetto pratico, la filosofia della pratica, la sua opera concernente la logica venne inizialmente presentata nei \"Lineamenti\" e letta due volte all'Accademia pontaniana di Napoli. (10 aprile e 1\u00ba maggio del 1904 e 2 aprile 1905) In seguito venne riorganizzata e pubblicata nel 1909."}
{"id": "2228793", "revid": "610351", "url": "https://it.wikipedia.org/wiki?curid=2228793", "title": "Dollaro di Nevis", "text": "Il dollaro \u00e8 stata la valuta di Nevis fino al 1830. Era costituita da monete coloniali francesi e spagnole contromarcate. Il dollaro era suddiviso in 72 \"black dogs\", ognuno dei quali valeva 1\u00bd \"pence\". Nel 1801 circa furono emesse monete da 1, 4, 6, 7 e 9 \"black dogs\" con stampate la parola \"Nevis\" e la denominazione. Le monete da 1 \"black dog\" furono ottenute contromarcando le monete da 2 \"sous\" della Guyana francese, mentre quelle da 9 \"black dogs\" vennero prodotte dalle monete coloniali spagnole da 1 \"real\". Nel 1830 la sterlina divenne la valuta ufficiale dell'isola.\nDopo il 1935 i dollari hanno circolato ancora a Nevis, prima come dollari delle Indie occidentali britanniche, poi come dollari dei Caraibi orientali."}
{"id": "2228794", "revid": "110157", "url": "https://it.wikipedia.org/wiki?curid=2228794", "title": "Giro del sole", "text": "Giro del sole \u00e8 una trittico di racconti in prosa di Massimo Bontempelli, apparse prima separatamente tra il 1939 e il 1941 sul settimanale \"Tempo\", poi raccolte in volume, senza differenze di rilievo, nel 1941.\nContenuti.\nLe tre parti sono \"Viaggio d'Europa\", \"Il viaggio di Colombo\" e \"Le ali dell'Ippogrifo\". Nei racconti, i protagonisti sono costretti a viaggiare seguendo il corso del sole.\n\"Viaggio d'Europa\" era stato pubblicato a puntate, tra il 1939 e il 1940, su \"Tempo\" con il titolo \"Toro primo\". Esso narra il rapimento di Europa da parte di Giove che, sotto forma di toro, la porta dalla Fenicia a Creta.\n\"Il viaggio di Colombo\", scritto nel 1939 e apparso su \"Tempo\" nel 1940 con illustrazioni di Giorgio De Chirico, segue il viaggio di Cristoforo Colombo da Palos a San Salvador. La narrazione calca lo spirito dei dialoghi delle \"Operette morali\" di Leopardi.\n\"Le ali dell'Ippogrifo\" fu scritto nel 1940 e venne pubblicato su \"Tempo\" nel 1941, con illustrazioni di Giorgio De Chirico. La storia, con forte ispirazione ariostesca, \u00e8 quella di Ruggero che con l'Ippogrifo vola dai Pirenei ad un'isola fantastica i cui abitati svolgono un culto del sole."}
{"id": "2228796", "revid": "76963", "url": "https://it.wikipedia.org/wiki?curid=2228796", "title": "Emma Leonard", "text": "In Italia \u00e8 nota per aver interpretato il ruolo di Verity McGuire nella serie televisiva per ragazzi \"Geni per caso\".\nBiografia.\nEmma Leonard fece pratica allo Screen Actors Studio a Geelong e la sua carriera cominci\u00f2 all'et\u00e0 di 12 anni.\nIl suo lavoro in televisione include \"Geni per caso\", \"Blue Heelers - Poliziotti con il cuore\", \"Short Cuts\" e \"Very Small Business\".\nHa studiato Design applicato all'Universit\u00e0 di Victoria.\nDoppiatrici italiane.\nNelle versioni in italiano dei suoi film, Emma Leonard \u00e8 stata doppiata da:"}
{"id": "2228797", "revid": "287204", "url": "https://it.wikipedia.org/wiki?curid=2228797", "title": "Nangal Chaudhry", "text": "Nangal Chaudhry \u00e8 una suddivisione dell'India, classificata come \"census town\", di 7.368 abitanti, situata nel distretto di Mahendragarh, nello stato federato dell'Haryana. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Nangal Chaudhry assommava a 7.368 persone, delle quali 3.885 maschi e 3.483 femmine. I bambini di et\u00e0 inferiore o uguale ai sei anni assommavano a 973, dei quali 557 maschi e 416 femmine. Infine, coloro che erano in grado di saper almeno leggere e scrivere erano 4.287, dei quali 2.602 maschi e 1.685 femmine."}
{"id": "2228803", "revid": "320578", "url": "https://it.wikipedia.org/wiki?curid=2228803", "title": "Feltrina", "text": ""}
{"id": "2228804", "revid": "320578", "url": "https://it.wikipedia.org/wiki?curid=2228804", "title": "Strada Feltrina", "text": ""}
{"id": "2228811", "revid": "24443", "url": "https://it.wikipedia.org/wiki?curid=2228811", "title": "Alpi Venete", "text": ""}
{"id": "2228816", "revid": "729019", "url": "https://it.wikipedia.org/wiki?curid=2228816", "title": "Remington SR-8", "text": "La Remington SR-8 \u00e8 un prototipo di fucile di precisione sviluppato dalla Remington Arms.\nStoria.\n\u00c8 stato originariamente sviluppato per l'Esercito Italiano ed \u00e8 stato progettato per sparare proiettili .338 Lapua.\nLo stato del progetto non \u00e8 noto, anche se probabilmente \u00e8 stato accantonato.\nIl Remington SR-8 nella cultura di massa.\n\u00c8 utilizzato anche nel popolare sparatutto in prima persona online gratuito chiamato Urban Terror e nella mod per Wolfenstein: Enemy Territory, \"True Combat: Elite\"."}
{"id": "2228817", "revid": "778127", "url": "https://it.wikipedia.org/wiki?curid=2228817", "title": "Giustino Fortunato", "text": "Studi\u00f2 i problemi riguardanti la crisi sociale ed economica del sud dopo l'unit\u00e0 nazionale, illustrando nelle sue opere una serie di interventi programmati per fronteggiare la cosiddetta questione meridionale. Durante la sua attivit\u00e0 parlamentare, si impegn\u00f2 nel miglioramento delle infrastrutture, dell'alfabetizzazione e della sanit\u00e0 nel Mezzogiorno, sostenendo politiche di bonifica e profilassi farmacologica.\nIl suo pensiero, che tocc\u00f2 aspetti geologici, economici e storici meridionali, esercit\u00f2 una grande influenza su numerosi meridionalisti e sul panorama politico-culturale del tempo ma, al tempo stesso, fu penalizzato dal suo notorio pessimismo, che lo rendeva sconfortato verso le istituzioni e lo spingeva spesso ad isolarsi dagli schieramenti politici, ricevendo da parte dei suoi detrattori il malevolo nomignolo di \"apostolo del nulla\". Tuttavia Fortunato consider\u00f2 il suo pessimismo \"una filosofia del costume\". Fu, altres\u00ec, tra i primi che compresero la minaccia del fascismo e figur\u00f2 in seguito tra i firmatari del Manifesto degli intellettuali antifascisti.\nBiografia.\nNato il 4 settembre 1848 a Rionero in Vulture da Pasquale e Antonia Rapolla, fu discendente di una famiglia di possidenti terrieri, originatasi da Carmelo, emigrato a Rionero da Giffoni Sei Casali nel 1720. La famiglia aveva compiuto nel corso del XVIII secolo una rapida ascesa sociale. Un figlio di Carmelo, Gennaro Fortunato, era stato tra il 1792 ed il 1799 l'ultimo vescovo di Lavello.\nUn altro esponente della famiglia, Giustino Fortunato \"senior\", ebbe notevoli incarichi burocratici\u02d0 fu, infatti, giudice di pace durante la Repubblica Napoletana, procuratore e intendente sotto Gioacchino Murat e primo ministro del Regno delle Due Sicilie dal 1849 al 1852.\nSuo nonno Anselmo (fratello minore di Giustino senior) era un carbonaro, mentre suo padre era fedele alla dinastia borbonica, tanto che, a detta di Fortunato, \"non credeva, non immaginava nemmeno l'unit\u00e0\". Durante le reazioni legittimiste (che resero il Vulture uno dei maggiori centri del movimento ribellista), i suoi zii paterni Gennaro e Giuseppe furono arrestati con l'accusa di manutengolismo, essendo la famiglia Fortunato in rapporti con il capobrigante Carmine Crocco e suo padre fu incarcerato per oltraggio all'ufficiale che esegu\u00ec il mandato di cattura\u02d0 tuttavia, il padre e gli zii vennero, poi, scarcerati per insufficienza di prove nel 1862, pur mantenendo sempre un ambiguo atteggiamento nei confronti di Crocco, in quanto ex salariato dei Fortunato, fino a quando si votarono alla causa dell'unit\u00e0. Questo atteggiamento venne assunto in quanto si vociferava di una fantomatica quotizzazione dei demani da loro usurpati.\nDopo il rilascio del padre, Fortunato, ancora adolescente, si trasfer\u00ec con la famiglia a Napoli. Comp\u00ec i primi studi presso il collegio dei Gesuiti e consegu\u00ec, in seguito, la laurea in giurisprudenza presso l'universit\u00e0 \"Federico II\" nel 1869 ma, maturando la passione per gli studi storici, non esercit\u00f2 mai professioni giuridiche. Frattanto si appassion\u00f2 anche all'arte, all'alpinismo e al giornalismo diventando redattore di due giornali del partito moderato: \"Unit\u00e0 Nazionale\" e \"Patria\". Fu allievo di intellettuali come Francesco De Sanctis e Luigi Settembrini e si focalizz\u00f2 sullo studio della letteratura tedesca, in particolare su Herder e Goethe. Nel 1873, vinse il concorso da Consigliere di Prefettura a Lecce, ma rinunci\u00f2 all'incarico. Nel 1875, figur\u00f2 tra i fondatori della Societ\u00e0 Napoletana di Storia Patria. Nel 1880, Fortunato debutt\u00f2 in politica, candidandosi alle elezioni per il collegio di Melfi.\nIn occasione del terremoto di Casamicciola del 28 luglio 1883, si trovava presso l'Albergo della Sentinella, da dove \"giunse a venir fuori illeso... ed imbarcatosi sul \"Tifeo\", rec\u00f2 alla Prefettura di Napoli il triste annunzio\". Nello stesso evento si rese protagonista del salvataggio di un villeggiante, il sig. Du Martean, che \"fu salvato con uno sforzo quasi sovrumano\".\nDurante la sua attivit\u00e0 parlamentare, divenne noto per essere un deputato scrupoloso nei suoi programmi e, bench\u00e9 di idee liberal-conservatrici, di giudizio svincolato e molto spesso in contrasto con entrambi gli schieramenti politici. Nello stesso periodo strinse rapporti di amicizia con molte personalit\u00e0, tra cui Nicola Mameli, Napoleone Colajanni, Sidney Sonnino e in particolare Benedetto Croce, il quale dedicher\u00e0 a Fortunato la sua opera \"Cultura e vita morale\" in segno di profonda stima. Insieme a Leopoldo Franchetti, fond\u00f2 l'Associazione per gli interessi del Mezzogiorno, di cui fu presidente onorario dal 1918 fino alla morte, e per questo si batt\u00e9 in Parlamento: una delle sue tante proposte fu quella di costruire le ferrovie ofantine che, secondo il progetto, dovevano passare anche per il suo paese natale, Rionero.\nIl suo intento politico fu di \"cooperare alla ricostruzione civile della patria\", perci\u00f2 non ader\u00ec \"n\u00e9 alla Destra n\u00e9 alla Sinistra\". A causa per\u00f2 del suo carattere scettico, polemico e forse eccessivamente delicato, rifiut\u00f2 diversi incarichi ministeriali. Ricopr\u00ec la mansione di segretario alla presidenza della Camera dal 1886 al 1897 e fu nominato senatore nel 1909. Gli ultimi anni furono tristi: dovette allontanarsi dal suo paese natio a causa dell'incomprensione dei concittadini e di alcuni incidenti che gli mostrarono l'ingratitudine del popolo, come ad esempio nel 1917, quando venne accoltellato da un contadino di Rionero, che lo accusava di aver appoggiato la guerra. Suo fratello Ernesto, a cui era molto legato, mor\u00ec nel 1921.\nFortunato lasci\u00f2 la politica attiva nel 1919, ritornando a Napoli per dedicarsi agli studi economici e sociali, resi difficoltosi dalle sue precarie condizioni di salute per via di una grave malattia alla vista. Entr\u00f2 anche in contatto con nuove generazioni di politici e antifascisti da cui appresero insegnamenti come Piero Gobetti, Guido Dorso, Umberto Zanotti Bianco, Nello Rosselli, Manlio Rossi Doria e Giorgio Amendola. Con l'instaurazione del regime fascista, Fortunato cerc\u00f2 di mantenere in vita il suo impegno meridionalista e, in clandestinit\u00e0, cerc\u00f2 di divulgare i suoi pensieri antifascisti. In questo periodo, scrisse il saggio \"Nel regime fascista\" (1926) che, onde evitare il pericolo della censura, fu stampato in poche copie e distribuito agli amici pi\u00f9 intimi.\nNel 1930, nella sua residenza napoletana invit\u00f2 un giovane Indro Montanelli, al tempo redattore di un piccolo quindicinale fiorentino, con cui tenne un discorso sulla questione meridionale. Montanelli lo definir\u00e0 anni dopo \u00abil pi\u00f9 grande e illuminato studioso del Meridione\u00bb.\nFortunato mor\u00ec a Napoli il 23 luglio 1932.\nNel 2006, gli \u00e8 stata dedicata l'Universit\u00e0 telematica Giustino Fortunato, con sede a Benevento. A lui \u00e8 intitolata anche la Biblioteca di Studi meridionali \"Giustino Fortunato\" di Roma, fondata nel 1923 con il contributo dello stesso Fortunato. Ad Avellino gli \u00e8 intitolato l'istituto tecnico commerciale.\nL'uomo e il pensatore.\nLe case dei Fortunato a Napoli, Rionero in Vulture e Gaudiano (frazione di Lavello) erano rinomati e ospitali luoghi d'incontro di intellettuali come Benedetto Croce, Francesco Saverio Nitti, Gaetano Salvemini. Egli e il fratello Ernesto, l'uno da uomo politico, attivo ben oltre il mandato parlamentare, l'altro da imprenditore, coltivarono per tutta una vita, quasi simbioticamente, ambizioni egemoniche oltre i confini della Basilicata.\nErnesto praticamente provando la non ineluttabilit\u00e0 del carattere assistito dell'impresa agricola meridionale e la possibilit\u00e0 di diffondere, con gli spiriti imprenditoriali, un diverso sistema di relazioni sociali e umane con il lavoro contadino e bracciantile; Giustino, mirando al problema di una riforma delle classi dirigenti del paese, come problema soprattutto delle sue campagne, dove solo una moderna capacit\u00e0 produttiva dei ceti agrari poteva garantire la civilizzazione delle masse contadine, e offrire un solido retroterra a qualunque ipotesi di sviluppo.\nDi sentimenti politici moderati e conservativamente riformatori, Fortunato fu vicino agli intellettuali napoletani di Destra e per sempre ostile alla Sinistra. Il suo conservatorismo non era grettamente chiuso nella difesa dei pi\u00f9 retrogradi rapporti sociali, ma si apriva ad una visione riformistica che non intendeva negare, bens\u00ec superare la \"questione sociale\". Quindi un pi\u00f9 incisivo intervento dello Stato, reso capace di fondarsi su un pi\u00f9 ampio consenso delle masse essenzialmente contadine, e non ridotto al ruolo di semplice repressione.\nSforzo egemonico e oculate riforme, secondo il modello conservatore inglese; invece che mero dominio e conservazione dello status quo. Le conoscenze delle condizioni economico-sociali delle province meridionali, compiute attraverso continue esperienze \"pedestri\", e il giudizio critico per certe forme dell'azione politica, maturato nella pratica giornalistica di parte, condurranno presto Fortunato ad un'analisi spietata, ma realistica, delle responsabilit\u00e0 di una classe dominante priva delle necessarie qualit\u00e0 e attitudini per essere classe progressivamente dirigente.\nSul piano generale era un fervido assertore del parlamentarismo, contro le tentazioni autoritarie di rafforzare il potere esecutivo sul legislativo. Critic\u00f2 le avventure coloniali del Regno d'Italia e l'intervento nella prima guerra mondiale; intu\u00ec subito la nefasta natura del fascismo, dissentendo in ci\u00f2 da molti intellettuali dell'epoca, come Nitti, Croce, Salvemini, Gramsci e Kuliscioff che in principio non percepivano le gravi conseguenze che avrebbe portato. Egli comprese sin dal principio che il fascismo non fosse una via della restaurazione dello Stato liberale, rovinato da quattro anni di violenze e disordini.\nPer Fortunato il fascismo non era una \"rivoluzione\" ma una \"rivelazione\", una rivelazione della sua natura, non una \"fugace comparsa\" ma la \"pi\u00f9 incredibile, terribile tragedia\", dovuta non al semplice sopravvento dello squadrismo ma alla debolezza della classe dirigente, poich\u00e9 il fascismo era \"la risultante delle deficienze morali e delle incapacit\u00e0 secolari della borghesia italiana\".\nL'educatore.\nNel 1898 Giustino Fortunato, nei locali dell'Istituto Universitario di Igiene di Roma, aveva fondato la \"Societ\u00e0 per gli studi sulla malaria\" insieme a Benedetto Croce e Leopoldo Franchetti, con il contributo finanziario anche delle Societ\u00e0 Ferroviarie, adriatica, mediterranea, sicule della Banca d'Italia e della romana Societ\u00e0 immobiliare. Fortunato fu eletto Presidente della Societ\u00e0, che si avvaleva soprattutto delle ricerche scientifiche di Angelo Celli, igienista, e di Giambattista Grassi, zoologo, ambedue professori dell'universit\u00e0 di Roma.\nIntorno all'attivit\u00e0 di cura dei malarici, Fortunato mobilit\u00f2 una schiera di medici di base. Fino al 1900, nella sola Basilicata, i morti per la malaria furono circa 1500 ogni anno. A Lavello, nella azienda agricola di Fortunato, la malaria era sotto controllo non solo per intensive opere di bonifica idraulica e agraria, messe in opera dal fratello Ernesto, ma anche perch\u00e9 costui, gi\u00e0 dal suo arrivo in azienda, comprava a sue spese dalla farmacia Kernot di Napoli il chinino che veniva somministrato ai contadini.\nFortunato, insieme a Leone Wollemborg, Angelo Celli, Leopoldo Franchetti e Francesco Guicciardini, riusc\u00ec a far approvare la legge 505 del 23-12-1900, che garantiva il Chinino a basso prezzo, ne prevedeva la vendita nei monopoli e nelle farmacie, apriva laboratori statali di profilassi antimalarica. \u00c8 storia nota l'impegno di Fortunato per la costruzione dell'Istituto Tecnico di Melfi che, dopo essere arrivato a quattro sezioni nel 1892, compresa la prestigiosa sezione fisico matematica, ottenne la \"statalizzazione\" nel 1904, nell'ambito della legge speciale per la Basilicata.\nA sue spese, Fortunato volle aprire due asili costruiti da Marcello Piacentini: uno a Lavello, dedicato nel 1923 al fratello Ernesto; uno a Rionero in Vulture, dedicato alla madre Antonia e nel 1924 inaugurato da Padre Semeria, amico e frequente suo ospite nella casa napoletana. Cos\u00ec scriveva Fortunato a Floriano Del Secolo a proposito delle traversie, finanziarie e costruttive degli asili da lui voluti, nel 1928: \"Caccio nuovo denaro, per una nuova fabbrica dell'asilo infantile di Lavello: esecutore il Piacentini. Ebbene a costui \u00e8 giunta lettera di un avv. Pinto, segretario federale fascista della nostra Provincia, ma residente - per la professione - qui a Napoli, dicendogli a lettere di scatola che\u2026l'appaltatore deve indicarlo lui! E tu, primo fra tutti, anche tu mi davi del\u2026pessimista\".\nLo storico.\nAll'attivit\u00e0 parlamentare, allo studio dei problemi sociali ed economici, volle e seppe trovar sollievo e ristoro nelle ricerche storiche. A conferma della sua passione di letterato e studioso, la sua casa di Napoli si trasform\u00f2, per molti anni, in \"salotto letterario\" frequentato da studiosi, politici, intellettuali del tempo. Si prefisse di svelare il passato di una terra emarginata, creduta priva di storia, fiaccata da secoli di dominazione straniera; non fu il cultore di piccole glorie da campanile, ma inquadr\u00f2 i suoi resoconti nel pi\u00f9 ampio contesto storico del tempo.\nLo scopo ultimo \u00e8 dichiarato: \"Un regime di libert\u00e0, nel mondo moderno, non \u00e8 assolutamente compatibile se non col benessere delle moltitudini. [...] Educhiamo quindi l'uomo, tutti gli uomini della terra che ci vide nascere e ci nutrisce, \u2014 schiavi, se non pi\u00f9 del peccato, della materia, \u2014 e confidiamo nell'avvenire\". Il metodo di Fortunato fu di indagare negli archivi, confrontarsi con una nutrita bibliografia storica, analizzare documenti, dai quali si era proposto di cavare la veridica storia del brigantaggio nelle province meridionali.\nCome storico era anche molto critico nei confronti del Regno delle Due Sicilie, del quale criticava la politica di spesa, rivolta soprattutto alle forze armate, mentre si spendeva molto meno per tutti gli altri servizi pubblici, anche se le tasse pagate nel Regno delle Due Sicilie erano solo di un quinto inferiori a quelle pagate nel Piemonte sabaudo, la cui privata ricchezza, secondo il meridionalista, molto superava quella del meridione.\nRiserv\u00f2 grande attenzione anche al Medioevo, et\u00e0 cruciale per i destini delle province meridionali, e quindi al monachesimo bizantino e latino, all'avvento dei normanni, a Federico II, alle dominazioni angioina e aragonese. \"Dopo tutto, ben altro \u00e8 stato il mio intendimento: questo, cio\u00e8, che lo studio della storia valga un bel nulla, quale che sia il suo campo, se essa non serva a farci ritrovare nel passato e apprendervi la ragione del presente\". Vasto quadro che il Fortunato disegn\u00f2 a grandi linee e a vivaci colori.\nL'abilit\u00e0 sua di narratore erudito insieme e spigliato gli permise di congiungere agevolmente i grandi avvenimenti e le figure della storia generale con gli umili casi e gli umili personaggi. Lo stile fu di offrire tali dati al lettore e commentarli in forma pi\u00f9 scorrevole, quasi in forma di romanzo. Il linguaggio, talvolta ostico e dotto anche per i suoi contemporanei, dopo il primo impatto risultava espressivo e avvincente.\nIl politico.\nCome meridionalista attribuiva le cause dei problemi del meridione ai secoli di storia antecedenti all'unit\u00e0, precisando che nel 1860 la situazione economica del Regno delle Due Sicilie non era migliore di quella degli altri stati preunitari, n\u00e9 le imposte sempre minori. Egli criticava il sistema doganale, definito \u201cmedievale\u201d e l'elevatissima spesa militare borbonica, mentre il regno mancava di scuole, strade, approdi marittimi e di un sistema moderno di trasporti, di cui si riportano alcuni paragrafi significativi:\nPercorrendo la terra meridionale si rese conto di quanto poco fosse amica dell'uomo per motivi climatici e topografici, sfatando il luogo comune che vedeva il Meridione paradiso popolato da diavoli e da inetti. Il suo nome \u00e8 legato alla questione meridionale, tanto che parl\u00f2 per la prima volta alla Camera a favore dei contadini del Mezzogiorno e sulla questione demaniale. Sono degni di nota i discorsi contro la riduzione del numero delle preture (dannosa per il sud Italia); contro il reclutamento territoriale; contro la riforma delle forze armate in quanto era \"meglio avere dieci corpi di esercito pi\u00f9 solidi, ben equipaggiati che averne dodici imperfettamente addestrati\".\nPoste in questi termini, le sue censure ai provvedimenti per l'esercito possono sembrare ispirate da quello che si suole chiamare pacifismo. Non del tutto esatto: se da un lato era a favore della neutralit\u00e0 dell'Italia, dall'altro era pronto a giustificare un'azione bellica nel caso fosse inevitabile, a questo proposito scrisse, congedandosi dagli elettori nel 1912: \"L'Italia bisogner\u00e0 che sia militarmente cos\u00ec forte da non subire nessuna imposizione, e tanto preparata alla guerra da evitarla con onore e, se provocata, ad accettarla con sicuro animo\". L'elenco dei temi pi\u00f9 importanti e pi\u00f9 ampiamente svolti nella Camera non darebbe notizia compiuta dell'attivit\u00e0 di Giustino Fortunato deputato.\nNe tratt\u00f2 molti anche quando se ne presentava l'occasione: il gioco del lotto, la condotta delle autorit\u00e0 dopo il terremoto di Casamicciola, dal quale egli era miracolosamente scampato, il bonificamento, la malaria. Fuori dalla Camera promosse la fondazione della \"Societ\u00e0 per gli studi della malaria\" e ne fu presidente; dentro e fuori tanto fece affinch\u00e9 fosse votata la legge per la vendita del chinino, farmaco utile per la guarigione dalla malattia.\nDopo quasi un quarto di secolo di vita parlamentare, nel 1909 annunci\u00f2 il suo congedo \"con la coscienza di avere per ventinove anni consacrato al delicato ufficio quanto ebbe di intelletto e di volont\u00e0, e con l'orgoglio di lasciarlo moralmente sano e amministrativamente libero come nessuno altro in Italia. Il 4 aprile di quell'anno fu nominato senatore e alcuni giudizi di Pasquale Villari gli diedero l'occasione di esporre le sue opinioni circa l'emigrazione meridionale.\nMa la sua salute non pi\u00f9 sana non gli permise di essere assiduo alle sessioni del Senato. Nel 1915, 221 senatori approvarono la guerra cos\u00ec come Giustino Fortunato, che inizialmente era per la neutralit\u00e0 assoluta ma, in seguito alle parole di Antonio Salandra, si convinse dell'intervento.\nOnorificenze.\nA lui \u00e8 dedicata una via a Lagonegro."}
{"id": "2228818", "revid": "1543377", "url": "https://it.wikipedia.org/wiki?curid=2228818", "title": "La visita (racconti)", "text": "La visita \u00e8 una raccolta di racconti giovanili di Carlo Cassola, pubblicata presso Einaudi nel 1962, che ripresenta racconti che erano gi\u00e0 stati pubblicati precedentemente in diverse occasioni.\nLa raccolta \u00e8 suddivisa in tre parti:\nLa raccolta \u00e8 preceduta, a mo' di prefazione, dal racconto \"Il film dell'impossibile\", scritto nel 1942 e rimasto inedito per vent'anni, in cui Cassola presenta la propria dichiarazione di poetica.\nMolti dei racconti, in particolare quelli de \"La visita\" e \"Alla periferia\" sono molto corti, quasi frammenti di racconto. Spesso i contenuti sono autobiografici, specie in \"Alla periferia\", e alcuni dei personaggi appaiono in pi\u00f9 di un racconto."}
{"id": "2228821", "revid": "1543377", "url": "https://it.wikipedia.org/wiki?curid=2228821", "title": "Kuito (municipio)", "text": "Kuito \u00e8 una municipalit\u00e0 dell'Angola appartenente alla Provincia di Bi\u00e9. Ha 477.042 abitanti (stima del 2006) ed una superficie di 4.818\u00a0km\u00b2.\nIl principale comune \u00e8 l'omonimo Kuito."}
{"id": "2228822", "revid": "1573940", "url": "https://it.wikipedia.org/wiki?curid=2228822", "title": "Thripidae", "text": "I Tripidi (Thripidae ) sono una famiglia di insetti fitomizi dell'ordine dei Thysanoptera. Rappresentano il raggruppamento pi\u00f9 importante dell'ordine sia per il numero di specie sia per i danni causati all'agricoltura.\nDescrizione.\nI Tripidi sono insetti di piccole dimensioni, poco appariscenti, dal corpo esile e allungato, generalmente di colore nerastro.\nIl capo \u00e8 ipognato, provvisto di antenne di 6-8 articoli e, come la generalit\u00e0 dei Tisanotteri, apparato boccale pungente-succhiante, asimmetrico per l'assenza della mandibola destra. Il labbro superiore \u00e8 conformato a doccia e forma un cono che avvolge gli stiletti boccali, costituiti dalle lacinie mascellari, dalla mandibola sinistra e dalla prefaringe, e chiuso ventralmente dal labbro inferiore. Il canale di suzione \u00e8 formato dall'accollamento delle lacinie mascellari, la funzione perforante \u00e8 svolta dalla mandibola e l'immissione della saliva avviene lungo una doccia ventrale che percorre la prefaringe.\nLe ali sono lunghe e sottili, percorse da una sola nervatura longitudinale, frangiate da lunghe setole lungo i margini anteriore e posteriore, acuminate all'apice. In posizione di riposo sono ripiegate orizzontalmente lungo il corpo e sono poco evidenti.\nL'addome \u00e8 stretto e allungato, le femmine hanno ovopositore rivolto verso il basso, composto da due paia di valve, utilizzato per deporre le uova nei tessuti vegetali.\nBiologia.\nI Tripidi sono insetti fitomizi che si nutrono della linfa succhiata dalle foglie, dai fiori, dai frutti e dai giovani germogli. Sono ovipari e anfigonici, con determinazione del sesso subordinata alla fecondazione: le femmine sono diploidi e si sviluppano da uova fecondate, mentre i maschi sono aploidi e si originano da uova partenogenetiche. \u00c8 frequente tuttavia anche la partenogenesi telitoca per assenza o rarefazione del sesso maschile.\nLo sviluppo postembrionale si svolge per neometabolia in quattro stadi preimmaginali: due di neanide, uno di \"preninfa\" e uno di \"subpupa\"; durante quest'ultimo stadio, l'insetto \u00e8 immobile e non si nutre. Il ciclo vitale si svolge con una o pi\u00f9 generazioni l'anno, secondo la specie.\nImportanza economica.\nI danni causati dai Tripidi, in generale, consistono in alterazioni provocate dalla suzione dei succhi vegetali e dalla immissione della saliva, che ha effetti fitotossici. Su organi gi\u00e0 sviluppati le alterazioni sono per lo pi\u00f9 di tipo cromatico: sulle foglie causano decolorazioni accompagnate a riflessi argentei, un effetto ottico dovuto alla penetrazione di aria nei tessuti colpiti; sui frutti provocano spesso la comparsa di aree suberificate denominate comunemente \"rugginosit\u00e0\" o \"scabbia\". Sugli organi in accrescimento provocano anche alterazioni dello sviluppo come atrofie, deformazioni, ecc. Questi danni sono di particolare importanza nelle piante ornamentali in quanto comportano la perdita totale del prodotto.\nAltro elemento di danno di non trascurabile importanza \u00e8 la trasmissione di agenti fitopatogeni quali virus e batteri.\nFra le specie di maggior interesse agrario si citano le seguenti:"}
{"id": "2228824", "revid": "232134", "url": "https://it.wikipedia.org/wiki?curid=2228824", "title": "Crozza", "text": ""}
{"id": "2228826", "revid": "599013", "url": "https://it.wikipedia.org/wiki?curid=2228826", "title": "Kuito (disambigua)", "text": ""}
{"id": "2228832", "revid": "1543377", "url": "https://it.wikipedia.org/wiki?curid=2228832", "title": "Dominanza stocastica", "text": "La dominanza stocastica \u00e8 una forma di ordinamento stocastico. Il termine \u00e8 utilizzato nella teoria delle decisioni per riferirsi a situazioni in cui una lotteria, cio\u00e8 una determinata distribuzione di probabilit\u00e0 sugli esiti (\"outcome\"), pu\u00f2 essere considerata superiore ad un'altra.\nLa nozione di dominanza stocastica \u00e8 basata sul sistema di preferenze riguardo ai possibili esiti e sul grado di avversione al rischio collegato a tali preferenze.\nSi distinguono solitamente una dominanza stocastica di primo e di secondo ordine.\nDominanza stocastica del primo ordine.\nDate due distribuzioni di probabilit\u00e0 F1 e F2 sugli esiti \"x\", dove:\nsi dice che F1(x) domina stocasticamente F2(x) al primo ordine, se per ogni funzione non decrescente x : R --&gt; R accade che:\nDeve in pratica accadere che per tutto il supporto, la probabilit\u00e0 di ottenere un premio maggiore o uguale di un determinato minimo \"x\" sia maggiore nella prima lotteria rispetto alla seconda, cio\u00e8:\nQuesto implica necessariamente che la funzione di distribuzione cumulata della prima lotteria sia inferiore o uguale a quella della seconda lotteria.\nDominanza stocastica del secondo ordine.\nDate due distribuzioni di probabilit\u00e0 F1 e F2 sugli \"outcome\" x aventi stessa media, si dice che F1(x) domina stocasticamente F2(x) al secondo ordine se per ogni funzione concava non decrescente x : R+ --&gt; R accade che:"}
{"id": "2228839", "revid": "247222", "url": "https://it.wikipedia.org/wiki?curid=2228839", "title": "Clowns", "text": "Clowns \u00e8 un album dei Nuova Idea pubblicato nel 1973.\nTracce.\nTutti i brani sono stati composti e arrangiati dalla \"Nuova Idea\"."}
{"id": "2228842", "revid": "767487", "url": "https://it.wikipedia.org/wiki?curid=2228842", "title": "Claudio Daiano", "text": "Ha scritto i testi di molte canzoni entrate nella storia della musica leggera italiana, da \"Sei bellissima\" per Loredana Bert\u00e8 (composta su musica di Gian Pietro Felisatti) a \"L'isola di Wight\" e \"Storia di periferia\" per i Dik Dik, da \"Un pugno di sabbia\" a \"Un giorno insieme\", entrambe per i Nomadi, da \"Il volto della vita\" per Caterina Caselli a \"Un'ombra\" per Mina.\nBiografia.\nFiglio di Silverio Fontana, gestore del \"Dancing Fontana\", uno dei pi\u00f9 famosi di Cervia, situato in via Roma, si accosta alla musica insieme ai fratelli Carlo e Franco.\nInizia la carriera come cantante in alcuni gruppi della sua zona, di cui i pi\u00f9 noti sono i Nevada (con Fulvio Penso alla tromba, Lino Brandolini al pianoforte, Franco Forlivesi alla chitarra, Luigi Adami alla chitarra e canto e Franco Asioli alla batteria).\nSi trasferisce poi a Milano (per studiare all'universit\u00e0), entrando in contatto con il mondo musicale e discografico, e mettendosi in luce come paroliere; la prima grande affermazione risale al 1968 con \"Il volto della vita\", firmata anche da Mogol, cover di \"Days of Pearly Spencer\" di David McWilliams.\nSempre nello stesso anno ottiene un altro grande successo: \"Quelli erano giorni\", cover di \"Those Were the Days\", singolo di debutto nonch\u00e9 hit di Mary Hopkin, scritta da Gene Raskin per il testo inglese sulla musica di una canzone russa, \"\u0414\u043e\u0440\u043e\u0433\u043e\u0439 \u0434\u043b\u0438\u043d\u043d\u043e\u044e\" (\"Dorogoi dlinnoyu\"), scritta da Boris Fomin ed incisa da Gigliola Cinquetti; il suo testo verr\u00e0 inciso anche dalla stessa Hopkin.\nNel 1969 scrive il testo per la versione italiana della celebre canzone-scandalo \"Je t'aime... moi non plus\" di Serge Gainsbourg. La canzone viene incisa in differenti versioni, in particolare due versioni sono le pi\u00f9 celebri, quella cantata da Giorgio Albertazzi e Anna Proclemer e quella cantata da Ombretta Colli assieme ad un non precisato partner (non si tratta comunque n\u00e9 di Giorgio Gaber, n\u00e9 di Daiano stesso).\nNel 1969 con \"Due grosse lacrime bianche\", interpretata da Iva Zanicchi, partecipa all'Eurovision Song Contest 1969.\nNel 1970 ottiene due successi con \"L'isola di Wight\" per i Dik Dik (cover di \"Wight Is White\" di Michel Delpech) ed \"Un pugno di sabbia\" per i Nomadi, che arriva al quarto posto ad Un disco per l'estate.\nNel 1973 debutta al Festival di Sanremo come autore di \"Angeline\", eseguita dai Pop Tops, che viene eliminata; si rif\u00e0 per\u00f2 l'anno successivo, vincendo con \"Ciao cara, come stai?\", interpretata da Iva Zanicchi.\nSempre nel 1974 pubblica il suo primo album da cantautore, \"Io come chiunque (sulla pista di Cohen)\": un album tributo a Leonard Cohen, contenente canzoni tradotte da Daiano (in un caso, \"The partisan\", con la collaborazione di Bruno Lauzi) e gli arrangiamenti curati da Victor Bach.\nNello stesso anno partecipa alla Mostra Internazionale di Musica Leggera di Venezia con \"Momenti s\u00ec, momenti no\", interpretata da Caterina Caselli.\nIl 1975 \u00e8 l'anno di \"Sei bellissima\", che diventa una delle canzoni \"evergreen\" della musica leggera italiana, anche grazie all'interpretazione di Loredana Bert\u00e8, mentre l'anno successivo ottiene un buon successo con \"15 anni\", incisa dai Vicini di casa.\nContinua a portare avanti la sua carriera solista, incidendo altri singoli ed un secondo album, ma ottiene i successi maggiori come autore; tra le altre canzoni da lui scritte ricordiamo \"Oramai\", che Fiordaliso presenta al Festival di Sanremo 1983 aggiudicandosi il Premio della critica \"Sezione Giovani\".\nUn'altra collaborazione significativa \u00e8 quella con il gruppo sardo dei I Collage, per cui ha scritto molte canzoni di cui le pi\u00f9 note sono \"Donna musica\" e \"I ragazzi che si amano\".\nHa collaborato anche con Nino Manfredi per alcune commedie musicali, tra cui \"Parole d'amore parole\"."}
{"id": "2228848", "revid": "1305772", "url": "https://it.wikipedia.org/wiki?curid=2228848", "title": "Cabinda (municipio)", "text": "Cabinda \u00e8 una municipalit\u00e0 dell'Angola appartenente alla Provincia di Cabinda. Ha 185.924 abitanti (stima del 2006).\nIl capoluogo \u00e8 Cabinda."}
{"id": "2228849", "revid": "124758", "url": "https://it.wikipedia.org/wiki?curid=2228849", "title": "Maometto (nome)", "text": "Varianti in altre lingue.\nDi seguito si trova una lista delle varianti del nome in altre lingue:\nOrigine e diffusione.\nNome di scarsissima diffusione in Italia, \u00e8 l'adattamento fonetico italiano del nome arabo \u0645\u062d\u0645\u0651\u062f (\"Mu\u1e25ammad\"), portato dal Profeta dell'Islam, Maometto.\nEtimologicamente, questo nome costituisce il participio passivo della seconda forma (\"forma intensiva\") della radice \u062d\u0645\u062f (\"\u1e25-m-d\", \"hamid\"), che vuol dire \"lodare\", \"pregare\"; il significato \u00e8 quindi \"degno di lode\", \"il molto lodato\". Condivide etimologia e significato con il nome Mahmud. Per semantica, inoltre, \u00e8 affine al nome italiano Enea."}
{"id": "2228856", "revid": "104458", "url": "https://it.wikipedia.org/wiki?curid=2228856", "title": "Denise Feierabend", "text": "Biografia.\nStagioni 2005-2010.\nOriginaria del Canton Obvaldo, ha disputato le prime gare FIS nel dicembre del 2004. Ha esordito in Coppa Europa il 5 gennaio 2006 a Lenzerheide in slalom speciale, classificandosi 27\u00aa. Due stagioni dopo, il 15 febbraio 2008, ha debuttato in Coppa del Mondo nello slalom speciale di Zagabria Sljeme piazzandosi 18\u00aa.\nNel 2009 \u00e8 stata convocata per i suoi primi Campionati mondiali e durante la rassegna iridata di Val-d'Is\u00e8re ha ottenuto il 6\u00ba posto nello slalom speciale vinto dalla tedesca Maria Riesch; pochi giorni dopo, il 18 febbraio, ha ottenuto a Zakopane nella medesima specialit\u00e0 la sua prima vittoria, nonch\u00e9 primo podio, in Coppa Europa, mentre il 1\u00ba marzo successivo ha vinto la medaglia d'oro nello slalom speciale ai Mondiali juniores di Garmisch-Partenkirchen.\nStagioni 2011-2016.\nNella rassegna iridata di Garmisch-Partenkirchen 2011 ha ottenuto il 35\u00ba posto nello slalom gigante, il 21\u00ba nello slalom speciale e il 6\u00ba nella supercombinata. Ha subito un grave infortunio al ginocchio sinistro sul finire della stagione 2011-2012, durante una sessione di allenamento a Ofterschwang.\nTornata a competere in Coppa del Mondo all'inizio della stagione 2013-2014, ha preso parte ai XXII Giochi olimpici invernali di , sua prima presenza olimpica, classificandosi 17\u00aa nello slalom speciale e 12\u00aa nella supercombinata. Il 20 febbraio 2015 ha colto a Bad Wiessee in slalom speciale la sua ultima vittoria, nonch\u00e9 ultimo podio, in Coppa Europa e il 13 marzo 2016 ha ottenuto il suo miglior piazzamento in Coppa del Mondo: 4\u00aa nella combinata di Lenzerheide del 13 marzo.\nStagioni 2017-2018.\nAi Mondiali di Sankt Moritz 2017, sua ultima presenza iridata, si \u00e8 classificata 4\u00aa nella combinata e 9\u00aa nello slalom speciale. Ai XXIII Giochi olimpici invernali di , suo congedo olimpico, ha vinto la medaglia d'oro nella gara a squadre e si \u00e8 classificata 14\u00aa nello slalom speciale e 9\u00aa nella combinata.\nIl 26 novembre 2017 a Killington in slalom speciale ha bissato il suo miglior piazzamento in Coppa del Mondo (4\u00aa); si \u00e8 ritirata al termine di quella stessa stagione 2017-2018: la sua ultima gara in Coppa del Mondo \u00e8 stata lo slalom speciale disputato a \u00c5re il 17 marzo, dove \u00e8 stata 12\u00aa, e la sua ultima gara in carriera \u00e8 stata lo slalom speciale dei Campionati svizzeri 2018, l'8 aprile a Meiringen, chiuso dalla Feierabend al 12\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante\nSL = slalom speciale"}
{"id": "2228860", "revid": "339651", "url": "https://it.wikipedia.org/wiki?curid=2228860", "title": "Leschelles", "text": ""}
{"id": "2228861", "revid": "425293", "url": "https://it.wikipedia.org/wiki?curid=2228861", "title": "Yuja Wang", "text": "\u00c8 nata a Pechino dove ha iniziato lo studio del pianoforte all'et\u00e0 di sei anni ed ha continuato a studiare al Conservatorio Centrale di Musica di Pechino. Dall'et\u00e0 di 21 anni era gi\u00e0 una pianista affermata a livello internazionale, che si esibiva in recital in tutto il mondo. Ha un contratto discografico con la Deutsche Grammophon.\nBiografia.\nYuja Wang viene da una famiglia di musicisti. La madre, Zhai Jieming, \u00e8 una ballerina e suo padre, Wang Jianguo, \u00e8 un percussionista. Entrambi vivono a Pechino.\nWang inizia lo studio del pianoforte all'et\u00e0 di 6 anni. A 7 anni inizia lo studio di tre anni al Conservatorio Centrale di Musica di Pechino. A 11 anni partecipa al Morningside Music Bridge International Music Festival (all'Universit\u00e0 Mount Royal di Calgary, Alberta), come studente pi\u00f9 giovane del festival.\nAll'et\u00e0 di 15 anni, Wang inizia lo studio al Curtis Institute of Music di Filadelfia, che frequenta per cinque anni con Gary Graffman e dove si diploma nel 2008. Graffman disse che la tecnica della Wang lo impression\u00f2 durante la sua audizione, ma \"era l'intelligenza e il buon gusto\" delle sue interpretazioni che la distinguevano.\nCarriera.\nPrimi anni.\nNel 1998, Wang vinse il terzo premio al Concorso Internazionale Ettlingen per Giovani Pianisti a Ettlingen, Germania. Nel 2001 vinse il terzo premio e il premio speciale della giuria (assegnato a un finalista particolarmente superiore, con meno di 20 anni di et\u00e0, premio in denaro di 500.000 yen) nella sezione pianoforte al primo Concorso Internazionale Sendai di Musica a Sendai, in Giappone.\nNel 2002, Wang \u00e8 arrivata prima al concorso di concerto dell'Aspen Music Festival and School.\nNel 2003, Wang fece il suo debutto europeo con l'Orchestra Tonhalle di Zurigo, in Svizzera, suonando il Concerto per pianoforte n. 4 di Beethoven, sotto la direzione di David Zinman. Ha fatto il suo debutto in Nord America a Ottawa nella stagione 2005/2006, in sostituzione di Radu Lupu, eseguendo quel concerto di Beethoven sotto la direzione di Pinchas Zukerman.\nL'11 settembre del 2005, Wang fu dichiarata vincitrice del premio biennale Gilmore Young Artist Award 2006, assegnato ai pi\u00f9 promettenti pianisti di 22 anni e pi\u00f9 giovani. Come parte del premio, ha ricevuto $ 15.000, \u00e8 apparsa ai concerti del Gilmore Festival e le \u00e8 stato commissionato una composizione nuova per pianoforte.\nNel 2006 Wang debutt\u00f2 con la New York Philharmonic al Bravo! Vail Music Festival. La stagione seguente si \u00e8 esibita con l'orchestra diretta da Lorin Maazel durante il tour della Filarmonica in Giappone ed in Corea.\nNel marzo 2007 la svolta della carriera, quando sostitu\u00ec Martha Argerich in alcuni concerti tenuti a Boston. La Argerich aveva cancellato le sue apparizioni con la Boston Symphony Orchestra per quattro concerti in abbonamento dall'8 marzo al 13. La Wang esegu\u00ec il Concerto per Pianoforte n. 1 di Tchaikovsky, sotto la direzione di Charles Dutoit.\nDopo il 2007.\nNel 2008 Wang ha effettuato un tour per gli Stati Uniti con l'Accademia di San Martin in the Fields guidata da Sir Neville Marriner. Nel 2009 si esibisce come solista con la YouTube Symphony Orchestra, diretta da Michael Tilson Thomas, alla Carnegie Hall. La Wang si esib\u00ec con la Lucerne Festival Orchestra diretta da Claudio Abbado a Pechino, la Royal Philharmonic Orchestra in Spagna e a Londra e con l'Orchestra Filarmonica di Hong Kong.\nIl 21 gennaio 2008 ha suonato nell'Hill Auditorium ad Ann Arbor, concerto dopo il quale, vista la \"standing ovation\" del pubblico, ha concesso ben tre bis: un brano di Gluck (trascrizione della stessa Wang), e le trascrizioni virtuosistiche della Marcia \"Alla Turca\" di Mozart (trascrizione di Volodos) e del Volo del Calabrone (trascrizione pianistica di Cziffra).\nIl 2 aprile del 2008, Yuja Wang ha suonato con l'Academy of St. Martin in the Fields nella Boston Symphony Hall per un concerto originariamente programmato per essere diretto dal pianoforte da Murray Perahia. Nello stesso anno ha suonato all'interno del Verbier Festival ricevendo grande acclamazione.\nNel 2009 Wang ha suonato e registrato il Concerto in sol minore n. 1 di Mendelssohn con Kurt Masur al Festival di Verbier. La sua interpretazione del \"Il volo del calabrone\" di Rimskij-Korsakov \u00e8 riportata tra i DVD scelti del Festival di Verbier dal 2008. il video \"Bumblebee\" di Wang \u00e8 stato visto pi\u00f9 di 4,5 milioni di volte su YouTube. Nell'agosto del 2009 ha suonato e registrato il Concerto n. 3 di Prokofiev sotto la direzione di Claudio Abbado.\nNel 2012 Wang ha fatto un tour con l'Orchestra filarmonica d'Israele e il direttore d'orchestra Zubin Mehta in Israele e negli Stati Uniti, con uno spettacolo alla Carnegie Hall di New York nel mese di settembre.\nWang ha fatto un tour in Asia nel mese di novembre 2012 con la San Francisco Symphony e il suo direttore Michael Tilson Thomas.\nNel febbraio 2013 Wang ha suonato e registrato il Concerto n. 2 di Prokof'ev e il Concerto n. 3 di Rachmaninov, con il direttore Gustavo Dudamel e la venezuelana Orquesta Sinf\u00f3nica Sim\u00f3n Bol\u00edvar. Sempre nel 2013 la tourn\u00e9e in Giappone di concerti di Wang culmin\u00f2 con il suo debutto alla Suntory Hall di Tokyo.\nDel maggio 2013 l'esibizione alla Fazioli Concert Hall di Sacile, suonando brani di Liebermann, Scriabin, Rachmaninov e Ravel, su un pianoforte Fazioli. Nello stesso mese questi brani verranno replicati nel corso di una tourn\u00e9e comprendente alcuni teatri dell'Italia settentrionale: il Teatro comunale di Ferrara, il Teatro Gaetano Donizetti di Bergamo e il Teatro Grande di Brescia, nell'ambito del 50\u00ba Festival pianistico internazionale.\nIl 5 maggio 2014 si \u00e8 esibita con grande successo, eseguendo brani di Chopin, Stravinsky, Kapustin, con numerosi bis, al Carlo Felice di Genova in un concerto della Giovine Orchestra Genovese.\nWang ha debuttato con i Berliner Philharmoniker nel maggio 2015, eseguendo il Concerto per pianoforte n. 2 di Sergej Sergeevi\u010d Prokof'ev con il direttore Paavo J\u00e4rvi. Lo spettacolo fu trasmesso in diretta tramite la Digital Concert Hall dell'orchestra.\nAllontanandosi dal suo precedente repertorio, prevalentemente russo, ha suonato il Concerto per pianoforte n. 9 di Mozart, il \"Jeunehomme\", nel mese di febbraio 2016 alla David Geffen Hall di New York in quattro serate consecutive con Charles Dutoit sul podio, poi al suo debutto con la Filarmonica di Vienna diretta da Valery Gergiev, a Monaco e Parigi. Nel mese di marzo 2016 Wang ha suonato nel corso di tre serate nella \"Sinfonia Turangal\u00eela\" di Messiaen con Esa-Pekka Salonen alla direzione. In un recital alla Carnegie Hall nel maggio 2016, ha interpretato la Sonata per pianoforte n. 29, op. 106, la \"\", di Beethoven e due \"Ballate\" di Brahms e la \"Kreisleriana\" di Robert Schumann.\nOrchestre ed esecuzioni.\nA partire dal 2013 Wang ha suonato con numerose orchestre, tra cui Boston, Chicago, Cleveland, Los Angeles, New York, Philadelphia, San Francisco e Washington, negli Stati Uniti. A livello internazionale si \u00e8 esibita con la Staatskapelle Berlin, l'Orchestra Filarmonica di Hong Kong, la China Philharmonic, la Filarmonica della Scala, diretta da Antonio Pappano, l'Orchestra Sinfonica di Toronto, l'Orchestra filarmonica d'Israele, la London Philharmonic, l'Orchestre de Paris, la Orquesta Nacional de Espa\u00f1a, l'Orquesta Sinf\u00f3nica Sim\u00f3n Bol\u00edvar, la NHK Symphony Orchestra di Tokyo, l'Orchestra reale del Concertgebouw, l'Orchestra Mozart e l'Accademia Nazionale di Santa Cecilia.\nDiscografia.\nNel gennaio 2009 Wang ha firmato un contratto discografico con la Deutsche Grammophon. Ha pubblicato il suo primo CD, \"Sonatas &amp; Etudes\" nel 2009, seguito da \"Transformation\" nel 2010; \"Rachmaninov\" nel 2011; e \"Fantasia\" nel 2012.\nInoltre EuroArts ha pubblicato un DVD nel quale esegue il Concerto per pianoforte n. 3 in do maggiore di Sergei Prokofiev, sotto la direzione di Abbado.\nYuja Wang ha eseguito il Concerto per pianoforte n. 2 di Prokofiev con l'Orchestra Sinfonica Simon Bolivar diretta da Gustavo Dudamel a Caracas, in Venezuela, nel febbraio 2013. Una registrazione di questo spettacolo \u00e8 stata pubblicata nel mese di dicembre 2013 dalla Deutsche Grammophon.\nAnche se c'\u00e8 qualche traccia sulla pubblicazione di un CD del debutto della Wang nel 1995, ci sono poche informazioni disponibili su di esso.\nRecensioni.\nOltre che dal punto di vista pianistico, Yuja riceve talvolta attenzione dai critici (oltre che dal pubblico) per i suoi abiti appariscenti che spesso lasciano scoperte le gambe e talvolta la schiena, evidenziando la gradevole presenza scenica, ma in modo non proprio formale.\nIn una recensione del 2011 molto citata di un concerto all'Hollywood Bowl, Mark Swed, il critico di musica classica del \"Los Angeles Times\" ha scritto:\nSwed fu ampiamente criticato per questo aspetto della sua recensione.\nIn una recensione del debutto di Wang alla Carnegie Hall nel 2011, \"The New York Times\" scrisse:\nNel giugno 2012 il \"San Francisco Chronicle\" scrisse che Wang \u00e8 \"molto semplicemente, la pi\u00f9 abbagliante pianista, incredibilmente dotata, nel mondo dei concerti di oggi e non c'\u00e8 nient'altro da fare se non sedersi, ascoltare e ammirare la sua arte.\"\nDi un concerto nel maggio 2013 alla Carnegie Hall, \"The New York Times\" rifer\u00ec che i suoi (di Wang) \"fortissimo erano temibili, ma altrettanto, in un modo pi\u00f9 tranquillo, le bramose linee melodiche del primo movimento della \"Sonata n. 2\" di Rachmaninov\". Il critico aggiunse:\nNel maggio 2016, \"The New York Times\" recens\u00ec la sua esecuzione della formidabile \"Sonata Hammerklavier\" di Beethoven:"}
{"id": "2228868", "revid": "125605538", "url": "https://it.wikipedia.org/wiki?curid=2228868", "title": "Citro\u00ebn C3 Picasso", "text": "La Citro\u00ebn C3 Picasso \u00e8 una monovolume compatta prodotta dalla casa automobilistica francese Citro\u00ebn dal 2008 al 2017.\nProfilo e caratteristiche.\nIl lancio della C3 Picasso avviene in contemporanea alla presentazione della speciale Citro\u00ebn C3 Pluriel \"Charleston\"; la C3 Picasso rappresenta la versione monovolume della famiglia C3 e utilizza il telaio di base della seconda generazione dell'utilitaria francese (stessa piattaforma della Peugeot 207 e 208).\nAnche dal punto di vista del family-feeling Citro\u00ebn, il Drooneel, la nuova monovolume anticipa contenuti stilistici e soluzioni che saranno adottate dalla C3 di seconda generazione che verr\u00e0 presentata solo successivamente al debutto della variante Picasso. La \"C3 Picasso\" inoltre, monta motorizzazioni non condivise con la \"C3\" prima serie, ossia i motori 1.4 e 1.6 Prince VTI, che erogano rispettivamente 95 e 120 CV (quest'ultimo Euro 5), e che sono montati anche su 207 e Mini Cooper. Due anche le motorizzazioni a gasolio, entrambe da 1.6 litri. Si tratta del 1.6 DV6 proposto in due livelli di potenza, 90 e 109 CV.\nLa \"C3 Picasso\" va a occupare una fascia di mercato in cui si trover\u00e0 a dover contrastare modelli come la Opel Meriva, la Lancia Musa, la Nissan Note, la Renault Modus \u00e8 anche la \"cugina\" Peugeot 1007. Le armi a disposizione della francese sono il design pi\u00f9 moderno e anticonformista e il buon rapporto prezzo/qualit\u00e0, oltre alla possibilit\u00e0 di disporre di motorizzazioni brillanti, ma non assetate di carburante.\nMolto particolare e ricercato \u00e8 il disegno del muso della \"C3 Picasso\", con fari dotati di un'appendice sul lato superiore che incorpora gli indicatori di direzione, appendice che si allunga all'indietro andando a sconfinare nel parafango. Ci\u00f2, unito ad un paraurti dal design aggressivo, d\u00e0 molta grinta alla vettura. I fari posteriori sono di forma allungata e a sviluppo verticale, cos\u00ec come verticale \u00e8 anche l'andamento della coda stessa, soluzione volta ad ottimizzare la capacit\u00e0 di carico del bagagliaio. Questo aspetto, cos\u00ec importante per una vettura come la C3 Picasso, \u00e8 stato ulteriormente valorizzato grazie al divano frazionabile, ripiegabile ed asportabile. In questo modo, la capacit\u00e0 di carico sale da 385 a 1506 litri.\nLa dotazione di serie della C3 Picasso comprende gli airbag frontali, il computer di bordo, l'ESP ed il volante regolabile in altezza e profondit\u00e0. Gli airbag laterali sono optional solo per le versioni Ideal, quelle pi\u00f9 economiche, ma sono di serie per le altre versioni. Tra gli altri optional vanno ricordati gli interni in pelle ed il tetto panoramico. Altri accessori, come le barre sul tetto, l'impianto stereo e i sensori di parcheggio, sono optional nelle versioni di base, ma di serie in quelle pi\u00f9 ricche.\nEvoluzione.\nPer il 2010 si ha l'introduzione del sistema \"Start &amp; Stop\", che spegne il motore durante la sosta ai semafori e lo riaccende non appena si preme l'acceleratore. \nNel 2012 si ha invece un leggero restyling presentato al Salone di Parigi: \u00e8 stata ridisegnata la calandra, che sfoggia un nuovo logo della casa, ma anche il paraurti anteriore, con nuovi alloggiamenti per i fendinebbia e nuove luci a led. All'interno cambiano solo pochi dettagli di finitura. Per quanto riguarda le motorizzazioni, esse riprendono quasi per interno quelle della gamma uscente, con l'eccezione di un leggero potenziamento del propulsore 1.6 HDi di punta, passato da 110 a 114 CV, e dell'arrivo di una motorizzazione bi-fuel a GPL basata sul 1.4 16v EP3, che in questo caso risulta leggermente depotenziata, scendendo da 95 a 91 CV.\nNella primavera del 2015 si \u00e8 avuto un altro piccolo aggiornamento, visibile specialmente nel frontale, dove la calandra ha subito un'ulteriore rivisitazione, cos\u00ec come il paraurti, il quale ora monta nuovi fari con fanaleria che integra la tecnologia a LED. Per quanto riguarda le motorizzazioni, il 1.4 da 95 CV ed il 1.6 da 120 CV sono stati sostituiti entrambi da una motorizzazione intermedia costituita dal 1.2 turbo da 110 CV. Un fenomeno analogo si \u00e8 verificato anche sul fronte dei diesel, dove i due motori 1.6 HDi, rispettivamente da 92 e 115 CV, sono stati sostituiti dal 1.6 BlueHDi da 100 CV di potenza massima. Rimane a listino il 1.4 bi-fuel da 91 CV.\nLa produzione della \"C3 Picasso\" termina nell'estate del 2017, mentre la vettura scompare dai listini nel mese di ottobre dello stesso anno, per essere sostituita dalla Citro\u00ebn C3 Aircross.\nRiepilogo caratteristiche.\nQueste sono le versioni previste per la \"C3 Picasso\":"}
{"id": "2228869", "revid": "1005847", "url": "https://it.wikipedia.org/wiki?curid=2228869", "title": "Partito Progressista (Islanda)", "text": "Il Partito Progressista (in islandese Frams\u00f3knarflokkurinn) \u00e8 un partito politico islandese liberale e centrista, che fa parte dell'Internazionale Liberale.\nL'attuale Presidente del partito \u00e8 Sigmundur Dav\u00ed\u00f0 Gunnlaugsson, eletto il 18 gennaio 2009; il suo predecessore era Valger\u00f0ur Sverrisd\u00f3ttir, che funse da Presidente per soli due mesi. Precedentemente, era stato capo del partito Gu\u00f0ni \u00c1g\u00fastsson, che, da vice presidente, divenne Presidente quando l'ex leader, J\u00f3n Sigur\u00f0sson, si dimise dopo che il Partito perse gran parte dei voti alle elezioni parlamentari del 2007. Il predecessore di J\u00f3n come leader di partito fu Halld\u00f3r \u00c1sgr\u00edmsson, che lo diresse dal 1994 al 2006; Halld\u00f3r fu Primo ministro dell'Islanda dal 2004 al 2006.\nStoria.\nFu fondato nel 1916 dall'unione di due partiti agrari, il Partito dei Contadini (\"B\u00e6ndaflokkur\") e i Contadini Indipendenti (\"\u00d3h\u00e1\u00f0ir b\u00e6ndur\")\nIl partito fu in coalizione con il Partito dell'Indipendenza, conservatore, dal 1995 al 2007. Dal 1995 al 2004 partecip\u00f2 alla coalizione come partner minore sotto la presidenza del leader del Partito Progressista, Dav\u00ed\u00f0 Oddsson, ma i due partiti si accordarono dopo le elezioni parlamentari del 2003 affinch\u00e9 Halld\u00f3r divenisse Primo Ministro nel settembre 2004. Halld\u00f3r assunse l'incarico il 15 settembre, ma il 5 giugno 2006 annunci\u00f2 la sua intenzione a dimettersi, a seguito dei cattivi risultati del partito alle elezioni amministrative. La coalizione rimase alleata con il Partito dell'Indipendenza, con il presidente di quest'ultimo, Geir Hilmar Haarde, come Primo Ministro. Il leader del Partito Progressista J\u00f3n Sigur\u00f0sson fu Ministro dell'Industria e del Commercio finch\u00e9 esistette la coalizione del Partito dell'Indipendenza e dell'Alleanza Socialdemocratica, cio\u00e8 fino alle elezioni parlamentari del 2007.\nLungo la storia dell'Islanda come nazione indipendente e auto-governata, il Partito Progressista \u00e8 spesso stato il secondo partito maggiore dello stato. Si \u00e8 spesso unito a governi di coalizione sia con il Partito dell'Indipendenza a destra, che con partiti di sinistra.\nNel gennaio 2009, \u00e8 stato deciso di cambiare la linea di partito riguardo all'accesso all'Unione europea, passando da una posizione di opposizione a una pi\u00f9 favorevole all'accesso all'UE.\nRecenti elezioni.\nAlle elezioni parlamentari del 2007 il partito perse cinque seggi, detraendoli dalla quota di dodici ottenuta alle precedenti elezioni. La coalizione mantenne solamente la maggioranza di un seggio all'Althing, il Parlamento nazionale, e il Partito dell'Indipendenza form\u00f2 un governo insieme ad Alleanza Socialdemocratica, firmando un accordo il 22 maggio. Il Partito Progressista torn\u00f2 pertanto all'opposizione.\nIdeologia.\nNonostante il Partito Progressista sia stato originariamente fondato come partito agrario e trovi ancora gran parte del proprio sostegno tra i contadini e i pescatori, ha gradualmente adottato, nello spettro politico, una posizione di partito liberale.\nPresidenti.\nSei dei suoi dodici presidenti sono stati Primi ministri dell'Islanda:\nOltre a questi, Steingr\u00edmur Stein\u00fe\u00f3rsson guid\u00f2 un governo dal 1950 al 1953."}
{"id": "2228870", "revid": "74173", "url": "https://it.wikipedia.org/wiki?curid=2228870", "title": "Frams\u00f3knarflokkurinn", "text": ""}
{"id": "2228873", "revid": "599013", "url": "https://it.wikipedia.org/wiki?curid=2228873", "title": "Bruno Capra", "text": "Carriera.\nInizi\u00f2 la carriera nella sua citt\u00e0 in Serie C per poi passare al Bologna nelle cui file gioc\u00f2 per 10 anni vincendo lo scudetto 1963-1964. In seguito si trasfer\u00ec al dove concluse la sua parabola agonistica.\nFu utilizzato nella finale-spareggio scudetto con l'Inter giocata a Roma e vinta 2-0 dalla squadra petroniana, schierato come ala sinistra.\nFulvio Bernardini, allenatore del Bologna dell'ultimo scudetto, lo schier\u00f2 a sorpresa al posto dell'infortunato Ezio Pascutti e quella mossa si rivel\u00f2 vincente: quel ruolo, allora chiamato 'ala tattica', sorprese gli avversari e le sue discese portarono all'insperato successo dei petroniani sui nerazzurri di Helenio Herrera, freschi vincitori della Coppa Europa ottenuta battendo il Real Madrid."}
{"id": "2228874", "revid": "2052878", "url": "https://it.wikipedia.org/wiki?curid=2228874", "title": "Mr. E. Jones", "text": "Mr. E.Jones \u00e8 un album del gruppo musicale italiano Nuova Idea, pubblicato nel 1972.\nTracce.\nTesti di Enrico Casagni, musiche di Claudio Ghiglino"}
{"id": "2228876", "revid": "290023", "url": "https://it.wikipedia.org/wiki?curid=2228876", "title": "Ciao amore, ciao", "text": "Ciao amore, ciao \u00e8 una canzone scritta dal cantautore italiano Luigi Tenco ed interpretata (in versioni separate) dallo stesso Tenco e dalla cantante italo-francese Dalida al Festival di Sanremo del 1967.\nLa canzone \u00e8 tristemente nota per essere indissolubilmente legata al decesso di Tenco, avvenuto a Sanremo il 27 gennaio 1967 dopo l'esclusione del brano stesso dalla finale del Festival.\nDalida, ritornata in Francia dopo la morte di Tenco, nel febbraio '67 (qualche giorno prima del suo tentativo di suicidio) vestita con il lungo abito nero che aveva portato a Sanremo, canta \"Ciao amore, ciao\" alla trasmissione televisiva \"Palmar\u00e8s des Chansons\" in una versione tradotta in francese. Qualche anno dopo, nel 1971, canta il brano a Canzonissima nella versione originale italiana e, sempre nello stesso anno, anche al teatro Olympia di Parigi (dove incide l'album live \"Olympia 71\") nuovamente nella versione francese. Dalida canter\u00e0 molte altre volte questo brano durante i suoi spettacoli.\nStoria.\nComposizione.\nLa stesura del testo di \"Ciao amore, ciao\" ebbe una genesi molto lunga. Prima di giungere alla versione definitiva, Tenco, infatti, ne elabor\u00f2 almeno una decina, molte delle quali rimaste poi inedite.\nColto da dubbi e incertezze aveva chiesto a Mogol, col quale aveva collaborato per brani come \"Se stasera sono qui\", di scrivere un testo ma Mogol gli conferm\u00f2 che le parole di \"Ciao amore, ciao\" erano perfette. \nLa prima versione, o, quantomeno la prima di cui sia abbia conoscenza, fu elaborata con Sergio Bardotti ed era una sorta di parafrasi di \"Rainy Day Women #12 &amp; 35\" di Bob Dylan: si trattava di un testo che invitava a liberarsi dei falsi valori. Questa versione, che iniziava con le parole \"Il mondo gira\", sarebbe in seguito stata incisa da Nicola Di Bari proprio con quel titolo.\nLa versione alternativa pi\u00f9 famosa, precedente a quella definitiva, recava il titolo \"Li vidi tornare\" ed era costituita da un testo dal carattere antimilitarista. \nIl testo fu ritenuto troppo estremo dalla sua casa discografica che gli consigli\u00f2 di cambiarlo. Tenco tuttavia ne registr\u00f2 una versione definitiva, che rimase per\u00f2 inedita fino al 1972.\n\"Li vidi tornare\" era costruita sull\u2019identica struttura della versione poi presentata a Sanremo, tuttavia pare che Tenco non fosse molto soddisfatto della canzone e stava per cambiare brano quando Dalida lo convinse a presentarla. Appartenendo entrambi alla scuderia RCA, chiesero ed ottennero di portare il brano al festival. Il brano molto orecchiabile, con un ritornello facile da ricordare, fu egregiamente arrangiato da Gian Piero Reverberi, tenendo in conto le ultime tendenze della musica pop.\nIncisione.\nL'idea di incidere il brano assieme a Dalida nacque a Parigi dopo l'estate del 1966, poco dopo che i due cantanti si erano incontrati presso gli studi romani della RCA.\nPare che il brano non piacesse molto a Tenco e che lui fosse stato convinto a portarlo a Sanremo da Dalida.\nIl brano si intitolava originariamente \"Ciao amore\". Il titolo venne cambiato in \"Ciao amore, ciao\" a circa tre settimane dall'inizio del Festival di Sanremo per ragioni di carattere legale.\nIl brano al Festival di Sanremo 1967.\nNell'immediata vigilia del Festival, Tenco sottopose \"Ciao amore, ciao\" al giudizio di alcuni suoi amici, ai quali promise anche una cena nel caso in cui il brano avesse avuto successo.\nI giornalisti riportano che, durante le prove del brano, l'interpretazione di Dalida era migliore di quella di Tenco.\nI due artisti presentarono il brano durante la prima serata del Festival il 26 gennaio 1967.\nPoco prima di salire sul palco Tenco disse al conduttore Mike Bongiorno: \u00abQuesta \u00e8 l'ultima volta\u00bb, al che questi ribatt\u00e9: \u00abL'ultima volta che canti un brano fox\u00bb; in seguito Bongiorno raccont\u00f2 di avere pensato che Tenco avesse deciso di interrompere l\u00ec la sua carriera artistica.\nL'esibizione di \"Ciao amore, ciao\" da parte di Tenco fu condizionata dall'assunzione di un farmaco e di un alcolico (una grappa alle pere), tanto che lo stesso maestro Gian Piero Reverberi fece fatica a seguire il cantautore.\nLa stessa Dalida si lament\u00f2 dietro le quinte dell'esecuzione di Tenco (\u00abCos\u00ec mi rovina la canzone!\u00bb).\nCome risultato, il brano ottenne 38 preferenze su 900 classificandosi quintultimo (12\u00aa su 16) ed eliminato salvo parere favorevole della commissione di ripescaggio, composta da Gianni Ravera, Ugo Zatterin, Lino Procacci, Lello Bersani e Gianni delli Ponti.\nLa commissione, alla fine, prefer\u00ec \"La rivoluzione\" interpretata da Gianni Pettenati e Gene Pitney.\nL'eliminazione del suo brano fu comunicata a Tenco mentre questi stava dormendo su un tavolo da biliardo: appena appresa la notizia Tenco se la prese con Marcello Minerbi dei Marcellos Ferial, imputandogli di essere stato colui che l'aveva introdotto nel mondo della musica.\nPi\u00f9 misurata fu la reazione di Dalida, che invit\u00f2 Tenco a un brindisi.\nPoche ore dopo, la stessa Dalida trov\u00f2 Tenco privo di vita nella sua stanza d'albergo, suicidatosi con un proiettile 7,65 sparato al capo dalla sua Walther PPK.\nDi fianco al corpo fu trovato un biglietto autografo in cui Tenco si lament\u00f2 dell'eliminazione e spieg\u00f2, a quanto parrebbe, le ragioni del suicidio: \u00abFaccio questo [\u2026] come atto di protesta contro un pubblico che manda \"Io, tu e le rose\" in finale e una commissione che seleziona \"La rivoluzione\"\u00bb.\nDopo Sanremo.\nL'emozione scaturita dalla tragica morte di Tenco port\u00f2 all'esaurimento gi\u00e0 alle ore 12:00 di luned\u00ec 30 gennaio delle 80.000 copie del disco distribuite dalla RCA. Nella stessa giornata, alla casa discografica, che prima del Festival aveva previsto una vendita intorno alle 40.000 copie., arrivarono degli ordinativi che ammontavano ad altre 70.000 copie.\nUn mese dopo il Festival, il disco di Tenco aveva raggiunto la cifra di 300.000 copie vendute.\nTesto e musica.\nTesto.\nLa canzone \u00e8 in parte una canzone d'amore e in parte una canzone di critica verso la societ\u00e0 moderna.\nIl testo parla infatti di una persona che, stanca della vita di campagna e del lavoro nei campi (in cui \u2013 si dice \u2013 la sopravvivenza \u00e8 esclusivamente legata alla variabilit\u00e0 delle condizioni atmosferiche), \u00e8 decisa a partire per la citt\u00e0, per cercare nuove opportunit\u00e0 professionali ed inseguire nuovi sogni: per fare questo, per\u00f2, deve lasciare la persona amata, che rimane nei luoghi d'origine. Nel \u201cnuovo mondo\u201d, per\u00f2, la persona protagonista del brano sembra trovarsi un po' \u201cspaesata\u201d, tanto da aver voglia di tornare sui propri passi, anche se mancano i soldi.\nIl disagio che avvolge il protagonista in questa sua nuova avventura \u00e8 espresso, tra l'altro, in frasi molto significative come \"in un mondo di luci, sentirsi nessuno\" (seconda strofa del brano), frase questa che inoltre testimonia ancora una volta la celeberrima malinconia e il pessimismo caratteristico delle canzoni di Tenco.\nMusica.\nLa tonalit\u00e0 originale del brano \u00e8 sol maggiore.\nPer quanto riguarda la melodia, il ritornello \u00e8 \u2013 confrontato ad altre canzoni di Tenco e con il tema del brano \u2013 insolitamente allegro, forse perch\u00e9 in questo ritornello, nel quale vengono ripetute le parole del titolo, ovvero viene fatto riferimento al saluto d'addio alla persona amata, \u00e8 insito un grido di speranza in un futuro migliore (pur con un pizzico di malinconia dovuto all'abbandono).\nVi sono, infine, delle differenze tra la versione di Tenco e quella di Dalida: la prima, inizia subito con la parte cantata mentre la seconda, con un preludio strumentale.\nLa versione di Luigi Tenco.\nTracce.\n7\"\nLa versione di Dalida.\nTracce.\n7\"\nCover.\nTanti gli artisti, italiani e non, che hanno reso omaggio alla canzone di Luigi Tenco, tra cui:\nLa cover di Giusy Ferreri.\nNel 2010 il brano \u00e8 stato reinterpretato da Giusy Ferreri ed estratto come quarto e ultimo singolo dall'album di cover \"Fotografie\" del 2009.\nLa cover di Bianca Atzei.\nIl 12 febbraio 2015 il brano viene interpretato da Bianca Atzei, con un nuovo arrangiamento composto da Alex Britti, nel corso della serata del Festival di Sanremo dedicata alle cover. Viene registrata e inserita nel suo album di debutto \"Bianco e nero\" e successivamente pubblicata come secondo singolo da esso estratto."}
{"id": "2228877", "revid": "466539", "url": "https://it.wikipedia.org/wiki?curid=2228877", "title": "Simmental", "text": "La Simmental \u00e8 una vallata alpina dell'Oberland Bernese nel Canton Berna in Svizzera, percorsa dal fiume Simme, affluente del Kander. Dapprima da Lenk a Boltigen si sviluppa in direzione sud-nord (nel Distretto di Obersimmental) e poi fino a Wimmis si sviluppa in direzione ovest-est (nel Distretto di Niedersimmental).\nOrografia.\nLe montagne che contornano la valle fanno parte delle Prealpi Bernesi (sottosezione delle Prealpi Svizzere).\nLe montagne principali sono:"}
{"id": "2228878", "revid": "1605525", "url": "https://it.wikipedia.org/wiki?curid=2228878", "title": "Giorgio Calcagno", "text": "Biografia.\nNato ad Almese in provincia di Torino, Giorgio Calcagno visse l'infanzia e gli anni giovanili a Genova, dove si laure\u00f2 in lettere. A Torino inizi\u00f2 la propria carriera giornalistica al Popolo Nuovo, per poi lavorare sette anni a Roma al Radiocorriere Tv e stabilirsi definitivamente a Torino nel 1962, quando divenne redattore de La Stampa. \nCritico letterario, contribu\u00ec a fondare Tuttolibri, che diresse dal 1976 al 1989, e la sezione Cultura &amp; spettacoli del quotidiano torinese, con Lorenzo Mondo e Gaetano Scardocchia Dal 1992 pass\u00f2 al ruolo di collaboratore del giornale, svolto fino alla scomparsa nel 2004.\nL'esordio come scrittore nel 1969, col romanzo I\"l vangelo secondo gli altri\". Del 1980 la prima raccolta di poesie \"Visita allo zoo\". Ha pubblicato inoltre saggi e articoli di letteratura su varie riviste.\nDal 2007 \u00e8 istituito ad Almese il Premio letterario Giorgio Calcagno, assegnato a Umberto Eco, Arrigo Levi (2008), Ermanno Olmi (2009), Enzo Bianchi (2010)."}
{"id": "2228879", "revid": "1543377", "url": "https://it.wikipedia.org/wiki?curid=2228879", "title": "In the Beginning (Nuova Idea)", "text": "Nuova Idea \u00e8 il primo album del gruppo musicale italiano Nuova Idea, pubblicato nel 1971."}
{"id": "2228888", "revid": "1543377", "url": "https://it.wikipedia.org/wiki?curid=2228888", "title": "Samuel Cornish", "text": "Biografia.\nPrimi anni.\nCornish nacque nella contea di Sussex, in Delaware, da genitori liberi. Nel 1815 si trasfer\u00ec a Filadelfia in Pennsylvania e successivamente a New York nel 1821 dove organizz\u00f2 una congregazione di presbiteriani di colore.\nCarriera.\nQuando fu ordinato sacerdote, nel 1822, la sua parrocchia si trovava alla New Demeter Street Presbyterian Church, ed era la prima chiesa presibiteriana nera di tutta New York City. In seguito fu pastore della First African Presbyterian Church di Philadelphia, e della Emmanuel Church di New York City. Raggiunse alte posizioni alla American Bible Society, alla Union Missionary Society e alla American Missionary Society.\nCornish fu anche uno dei membri fondatori della American Anti-Slavery Society, facendone parte dal 1833 al 1840. Nel 1840 lasci\u00f2 la American Anti-Slavery Society per entrare nella nuova American and Foreign Anti-Slavery Society, principalmente a causa di contrasti con William Lloyd Garrison sul ruolo della religione nel movimento abolizionista. Us\u00f2 la sua posizione di giornalista per informare il pubblico sugli sviluppi dell'abolizionismo.\nSamuel Cornish e John Russwurm iniziarono a stampare il primo quotidiano nero, che si intitolava \"Freedom's Journal\", nel 1827. Cornish lasci\u00f2 la redazione del \"Freedom's Journal\" nel 1829 per dirigere il \"The Rights of All\" e successivamente il \"Colored American\" dal 1837 al 1839.\nVita privata.\nSamuel Cornish spos\u00f2 Jane Livingstone a New York nel 1824. I due ebbero quattro bambini: Sarah Matilda, William, Samuel e Jane Sophia Tappan. Cornish mor\u00ec il 6 novembre 1858 a Brooklyn. Aveva 63 anni."}
{"id": "2228890", "revid": "118598712", "url": "https://it.wikipedia.org/wiki?curid=2228890", "title": "Mao Dante - Nuova serie", "text": ", conosciuto anche come Mao Dante - Apocalypse oppure Shin Mao Dante , \u00e8 un manga realizzato da G\u014d Nagai, remake-sequel del manga incompiuto \"Mao Dante\" realizzato dallo stesso Nagai nel 1971. Mao Dante \u00e8 comunemente considerato il precursore di \"Devilman\".\nIl manga \u00e8 stato pubblicato in Giappone da K\u014ddansha sulle pagine della rivista \"Magazine Z\" da marzo 2002 a ottobre 2003, mentre in Italia \u00e8 stato edito in quattro volumi tank\u014dbon da d/visual, dal 19 dicembre 2008 (primi 2 volumi) al 27 febbraio 2009 (terzo e quarto volume). Una nuova edizione curata da J-Pop \u00e8 stata rilasciata nel 2017, mantenendo inalterati i quattro volumi originali."}
{"id": "2228892", "revid": "38120", "url": "https://it.wikipedia.org/wiki?curid=2228892", "title": "Mao Dante - Apocalypse", "text": ""}
{"id": "2228894", "revid": "38120", "url": "https://it.wikipedia.org/wiki?curid=2228894", "title": "Mao Dante Apocalypse", "text": ""}
{"id": "2228901", "revid": "729019", "url": "https://it.wikipedia.org/wiki?curid=2228901", "title": "BAE Mantis", "text": "Il BAE Systems Mantis \u00e8 un APR britannico usato come dimostratore per la tecnologia UCAV. Il Mantis \u00e8 mosso da due turboelica con una apertura alare di circa 22\u00a0m, \u00e8 comparabile con lo MQ-9 Reaper statunitense. Gli altri partner coinvolti nella Fase 1 del programma Mantis sono il Ministero della Difesa britannico, Rolls-Royce, QinetiQ, GE Aviation, SELEX Galileo, Meggitt e Lola.\nStoria.\nSviluppo.\nLo sviluppo del Mantis inizi\u00f2 negli ultimi mesi del 2007, una prima versione fu presentata al Farnborough International Air Show del 2008. La Fase 1 del velivolo Mantis, si aspetta che voler\u00e0 nel 2009, sar\u00e0 mosso da due turboelica Rolls-Royce RB250, anche se cambier\u00e0 nelle future versioni, ed \u00e8 inteso per avere un'autonomia di 24 ore. La Fase 1 \u00e8 intesa per dimostrare le capacit\u00e0 del prototipo BAE Systems ed \u00e8 focalizzata sulla valutazione del sistema di controllo autonomo. Le fasi pi\u00f9 avanzate saranno valutate per compiti civili e varianti armate.\nLa grande cupola sul davanti, che ricorda il posto di pilotaggio di un aereo classico, contiene un sistema di comunicazione via satellite."}
{"id": "2228906", "revid": "125839980", "url": "https://it.wikipedia.org/wiki?curid=2228906", "title": "Modelli FIAT", "text": "Qui sotto \u00e8 copiata la lista completa dei modelli di automobili prodotti dalla FIAT dal 1899. L'elenco \u00e8 compilato seguendo l'anno di distribuzione."}
{"id": "2228908", "revid": "767487", "url": "https://it.wikipedia.org/wiki?curid=2228908", "title": "Fausto Sabeo", "text": "Leone X lo chiam\u00f2 a Roma alla Biblioteca Vaticana, poi lo mand\u00f2 anche in Inghilterra e in Irlanda, al fine di cercare libri, per la sua Biblioteca; il Sabeo non ricav\u00f2 molti vantaggi da questo lavoro. Dopo la morte di Leone X, fu alle dipendenze di altri pontefici. Fu apprezzato da Enrico II, al quale il Sabeo dedic\u00f2 i suoi cinque libri di \"Epigrammi\" e il re gli offr\u00ec in dono una collana del valore di duecento scudi.\nA Fausto Sabeo \u00e8 intitolata la Biblioteca comunale di Chiari, in provincia di Brescia\nOpere.\nIl Sabeo scrisse \"Epigrammatum libri quinque ad Henricum regem Galliae\"; \"Picta poesis ovidiana\"; \"In Celsi Archelai Melini funere amicorum lacrymae\"; \"Fuga Virginis Mariae\"; \"Juliae Virginis agon\"; \"Cosmografia\".\nIn occasione della morte di Ambrogio Catarino Politi, Il Sabeo scrisse questi versi in sua lode: \"Sacrati hoc cineres tumulo: pia ossa quietem assiduos fluctus post maris huius habent. Cuius erant, cernes in caelo nomen astrum, si virtus rupto carcere in astra volat\"."}
{"id": "2228911", "revid": "729019", "url": "https://it.wikipedia.org/wiki?curid=2228911", "title": "Gabriel Jean Joseph Molitor", "text": "Biografia.\nFiglio di un militare, si arruol\u00f2 nel 1791 nel secondo battaglione di volontari del suo dipartimento; eletto capitano all'unanimit\u00e0, prese parte alla campagna del 1792 nell'Armata del Nord. Aiutante generale l'anno seguente presso l'Armata delle Ardenne, comand\u00f2 una brigata, sotto il generale Hoche, alla battaglia di Kaiserslautern. Conquist\u00f2 con tre battaglioni l'importante posizione di Erlenbach, difesa dall'ala destra dell'esercito prussiano. Nella campagna del 1795 comand\u00f2 una delle colonne che decisero il successo alla battaglia di Gersberg, vicino Wissembourg. Durante le quattro campagne successive assist\u00e9 come capo di Stato Maggiore a tutte le operazioni di \nPichegru, Kl\u00e9ber, Moreau e Jourdan. Fu gravemente ferito durante un attacco alla fortezza di Magonza. All'assedio di Kehl difese con valore l'isola di Ehrlen-Bhein, e ricevette il brevetto di generale di brigata il 30 luglio 1799.\nInviato in Svizzera sotto Mass\u00e9na, Molitor sconfisse definitivamente gli austriaci nelle battaglie di Svitto, Mutten e Glarona. Minacciato in quest'ultima citt\u00e0 dai due corpi d'armata austro-russi di Jela\u010di\u0107 e Linken, rispose ad un emissario nemico che gli intimava la resa: \u00abNon sono io che mi arrender\u00f2, sarete voi!\u00bb.\nDurante otto ore di combattimenti accaniti, si impadron\u00ec per sei volte del ponte di \nNaffels, per riuscire infine a tenerlo impedendo cos\u00ec il congiungimento dei due corpi d'armata nemici. Dopo la campagna il Direttorio gli indirizz\u00f2 una lettera di felicitazioni, e il governo elvetico gli accord\u00f2 delle ricompense.\nNel 1800 Molitor and\u00f2 a servire sotto Moreau nell'Armata del Reno; comand\u00f2 il passaggio del fiume dalla prima barca, con una compagnia di granatieri.\nAlla battaglia di Stockach sconfisse la sinistra austriaca facendo 4.000 prigionieri. Poco dopo, con una divisione di 5.000 uomini, riusc\u00ec a fermare i corpi d'armata austriaci del Tirolo che schieravano non meno di 25.000 combattenti. Costantemente vincitore in una serie di scontri minori, come a Bregenz e Nesselwangen, coron\u00f2 la spedizione con la presa dell'importante posizione di Feldkirch e del Cantone dei Grigioni, aprendo una via di comunicazione con l'Armata d'Italia.\nCon la pace, Molitor fu nominato generale di divisione, il 6 ottobre 1800, e prese il comando della divisione di Grenoble, che conserv\u00f2 sino al 1805.\nCon la ripresa delle ostilit\u00e0 raggiunse in Italia Mass\u00e9na, che gli affid\u00f2 la divisione d'avanguardia, con la quale a Caldiero, sostenne da solo l'attacco dell'ala destra austriaca comandata dall'arciduca Carlo.\nDopo la Pace di Presburgo l'Imperatore lo invi\u00f2 a prendere possesso della Dalmazia: investito di tutti i poteri civili e militari, razionalizz\u00f2 l'amministrazione e risparmi\u00f2 la met\u00e0 della spesa pubblica. Attaccato dal mare, respinse la squadra russa che assediava Lesina, mise in rotta trecento russi sbarcati sull'isola e riconquist\u00f2 Curzola.\nLa campagna termin\u00f2 con la liberazione di Ragusa; Molitor, accorso con 1.700 uomini, mise in fuga 10.000 montenegrini e 3.000 russi che assediavano la citt\u00e0. I ragusani ebbero per lui una tale riconoscenza che nelle chiese, al canto del \"Domine salvum\", dopo la parola \"imperatorem\", aggiunsero: \"et nostrum liberatorem Molitorem\". L'Imperatore lo cre\u00f2 grand'ufficiale della Legion d'onore.\nNel 1807 Molitor condusse un corpo d'armata sul mar Baltico inseguendo il re di Svezia sino ai porti di Stralsund, e diresse le operazioni sull'ala sinistra per l'assedio della fortezza, dove entr\u00f2 per primo. Rest\u00f2 in Pomerania col titolo di governatore generale civile e militare, sino alla fine del 1808.\nAll'apertura della campagna del 1809, ebbe il comando di una divisione nel corpo d'armata di Mass\u00e9na. Il 19 maggio, alla testa di una delle sue brigate oper\u00f2 il primo passaggio del Danubio a Ebersdorff, e tese un agguato agli austriaci sull'isola di Lobau. Il successivo giorno 21, sostenne, con la propria sola divisione, il primo attacco austriaco ad Aspern. Il 6 luglio, durante la battaglia di Wagram, fu incaricato di attaccare il villaggio di Aderkla, dove si infransero, per gran parte della giornata, gli sforzi disperati del centro austriaco.\nIncaricato, nel 1810, del comando delle citt\u00e0 della Lega Anseatica, e nel 1811 dei dipartimenti dell'ex regno d'Olanda, il generale Molitor vi si trovava ancora nell'aprile 1813, quando L'Aia, Leida e Zardam insorsero: con energia e rapidit\u00e0 soffoc\u00f2 la rivolta.\nNel 1814, quando le defezioni tra i soldati stranieri ebbero consegnato una parte del territorio al nemico, Molitor rientr\u00f2 in Francia, combattendo a La Chauss\u00e9e, Ch\u00e2lons e La Fert\u00e9-sous-Jouarre.\nNapoleone, al ritorno dall'Isola d'Elba, trov\u00f2 Molitor nelle funzioni di ispettore generale, e gli affid\u00f2 la difesa delle frontiere dell'Alsazia, con un corpo di 20.000 guardie nazionali mobilitate. Alla Seconda Restaurazione Molitor fu messo a riposo ed allontanato da Parigi; ma maresciallo Gouvion-Saint Cyr, al suo arrivo al ministero della Guerra, gli assegn\u00f2 nuovamente il ruolo di ispettore generale.\nNel 1823 il generale Molitor, chiamato al comando del II Corpo d'armata dell'Armata dei Pirenei, conquist\u00f2 successivamente nella Spedizione di Spagna il Regno d'Aragona, Murcia, Grenada, Malaga, Cartagena ed Alicante. I successi ottenuti gli valsero la dignit\u00e0 di Maresciallo di Francia e gli aprirono le porte della Camera dei Pari.\nLa monarchia di Luglio lo nomin\u00f2 nel 1831 al comando della 7\u00aa ed 8\u00aa Divisione militare.\nNel 1840 il maresciallo Molitor sostenne di fronte alla Camera dei Pari, con tutta la propria esperienza ed autorit\u00e0, il sistema delle fortificazioni di Parigi.\nChiamato il 6 ottobre 1847 alla carica di governatore dell'H\u00f4tel des Invalides, Molitor cedette l'anno successivo tale onore all'ex re di Vestfalia, Girolamo Bonaparte, per occupare il posto di Gran Cancelliere della Legion d'onore.\nIl suo nome \u00e8 iscritto sull'Arco di Trionfo, pilastro est.\nMolitor muore nel 1849 e viene sepolto nella cripta dell'H\u00f4tel des Invalides a Parigi."}
{"id": "2228916", "revid": "1632387", "url": "https://it.wikipedia.org/wiki?curid=2228916", "title": "Aeternum Vale", "text": "Aeternum Vale \u00e8 il primo album in studio della One Man band del 2006."}
{"id": "2228918", "revid": "74668", "url": "https://it.wikipedia.org/wiki?curid=2228918", "title": "Kubo Tite", "text": ""}
{"id": "2228919", "revid": "339392", "url": "https://it.wikipedia.org/wiki?curid=2228919", "title": "Nuova Sebastiani Rieti", "text": ""}
{"id": "2228925", "revid": "1632387", "url": "https://it.wikipedia.org/wiki?curid=2228925", "title": "Dead Words Speak", "text": "Dead Words Speak \u00e8 il secondo album in studio della one man band Doom Metal ."}
{"id": "2228929", "revid": "104458", "url": "https://it.wikipedia.org/wiki?curid=2228929", "title": "Lauterbrunnental", "text": ""}
{"id": "2228931", "revid": "135224", "url": "https://it.wikipedia.org/wiki?curid=2228931", "title": "Peyton Reed", "text": "Biografia.\nNato nella Carolina del Nord, studia alla Student Television dell'Universit\u00e0 di Chapel Hill. Durante gli anni degli studi si appassiona alla musica e alle arti visive in generale, dirigendo alcuni videoclip per i The Connells, band originaria di Raleigh. Inoltre \u00e8 stato deejay per la stazione radiofonica del college e ha imparato a suonare la batteria. \u00c8 stato sposato con Beth LaMure, da cui ha divorziato.\nInizia la sua carriera come montatore di documentari, fino al 1989 quando dirige il cortometraggio \"Almost Beat\", negli anni seguenti lavora prevalentemente per la televisione, dirigendo sequenze in live action della serie animata \"Ritorno al futuro\". Nel 1997 dirige \"Il ritorno del maggiolino tutto matto\", sequel televisivo de \"Un maggiolino tutto matto\" del 1968.\nDebutta al cinema nel 2000 con la commedia sportiva \"Ragazze nel pallone\", mentre nel 2003 dirige Ren\u00e9e Zellweger in \"Abbasso l'amore\". Nel 2005 era stato preso in considerazione per dirigere \"I Fantastici Quattro\", regia poi affidata a Tim Story, Reed torna al genere commedia con \"Ti odio, ti lascio, ti...\", interpretato da Jennifer Aniston e Vince Vaughn. Nel 2008, dopo aver diretto l'episodio pilota di \"Cashmere Mafia\", dirige Jim Carrey in \"Yes Man\", film ispirato all'autobiografia di Danny Wallace, che narra le vicende di un uomo che decide di rispondere affermativamente ad ogni domanda e occasione che gli si pone nella vita.\nNel 2014 viene scelto come sostituto di Edgar Wright per dirigere \"Ant-Man\", basato sul personaggio omonimo dei fumetti Marvel Comics. Il film esce nel 2015, si rivela un grande successo. Costato 130 milioni di dollari, il film ne incassa 520 milioni in tutto Il mondo e riceve critiche positive. Nel 2018 dirige il secondo capitolo \"Ant-Man and the Wasp\" con Paul Rudd, Michael Douglas, Evangeline Lilly, Michael Pe\u00f1a, Michelle Pfeiffer, Laurence Fishburne, Hannah John-Kamen, Walton Goggins, Judy Greer e Bobby Cannavale"}
{"id": "2228937", "revid": "123447935", "url": "https://it.wikipedia.org/wiki?curid=2228937", "title": "Philadelphia Freedom", "text": "Philadelphia Freedom \u00e8 un singolo dell'artista britannico Elton John, distribuito nel 1975. Il testo \u00e8 di Bernie Taupin.\nIl brano.\nIl pezzo \u00e8 un tributo alla tennista Billie Jean King, grande amica di Elton (vai su ); infatti prende il nome dalla squadra dei \"Philadelphia Freedoms\"\n, ed \u00e8 l'unica incursione di Elton John nel \"Philly sound\", un genere sviluppatosi verso la met\u00e0 degli anni 70 dalla fusione di soul, funky, gospel e caratterizzato da ampie armonie degli archi. Tuttavia, il tratto predominante di Philadelphia Freedom \u00e8 il tiro rock tipico di Elton. Curiosa la terza strofa, dopo il ritornello, la cui linea melodica differisce dalle precedenti ed \u00e8 contrappuntata dai falsetti di Elton.\nLa canzone mette in evidenza gli arrangiamenti orchestrali di Gene Page, all'epoca appunto tra gli arrangiatori ufficiali del \"Philly sound\", e la Elton John Band al completo, formata da Dee Murray (al basso), Nigel Olsson (alla batteria), Davey Johnstone (alla chitarra) e Ray Cooper (alle percussioni). Il gruppo d\u00e0 anche il nome al singolo, chiamato \"The Elton John Band - Philadelphia Freedom\" e distribuito il 24 febbraio 1975; esso arriv\u00f2 al primo posto per due settimane nella classifica statunitense \"Billboard Hot 100\" ed in Canada ed al secondo in Nuova Zelanda.\nLa B - side era la storica cover eltoniana di \"I Saw Her Standing There\", effettuata con John Lennon al Madison Square Garden (1974). L'ex - Beatle si era infatti unito a John per il concerto \"Thanksgiving Night\" e introdusse il brano in questa maniera: \u00abVoglio ringraziare Elton e i ragazzi per questa serata. Abbiamo provato a pensare ad un numero col quale finire, cos\u00ec da potermene andare a vomitare, e abbiamo pensato di fare un numero di un mio vecchio fidanzato chiamato Paul. Questa \u00e8 una canzone che non ho mai cantato, \u00e8 un vecchio numero dei Beatles e stiamo per impararlo\u00bb.\n\"Philadelphia Freedom\", divenuta ormai uno dei classici di Elton John, \u00e8 stata inclusa in numerose compilation, nella versione rimasterizzata di \"Captain Fantastic and the Brown Dirt Cowboy\" (1995) e nella Deluxe Edition dello stesso album (2005). Ne esiste anche una cover eseguita dal duo Hall &amp; Oates (contenuta nell'album tributo \"\") ed una della MFSB (abbreviazione di Mother Father Sister Brother), gruppo di punta del Philly Sound, in versione strumentale."}
{"id": "2228939", "revid": "486946", "url": "https://it.wikipedia.org/wiki?curid=2228939", "title": "Da Satriale", "text": ""}
{"id": "2228941", "revid": "247222", "url": "https://it.wikipedia.org/wiki?curid=2228941", "title": "Tilt (Immagini per un orecchio)", "text": "Tilt (Immagini per un orecchio) \u00e8 l'album d'esordio degli Arti e Mestieri pubblicato nell'aprile del 1974.\nLa musica \u00e8 una commistione di avant-progressive rock e fusion, celebre la sua copertina con un imbuto in mezzo alle nuvole. Il disco fu registrato presso il Chantalain Studio di Roma. \nTracce.\nTesti e musica di Furio Chirico, Gigi Venegoni, Beppe Crovella e Arturo Vitale"}
{"id": "2228948", "revid": "568643", "url": "https://it.wikipedia.org/wiki?curid=2228948", "title": "Charles Williams (giallista)", "text": "Dal suo romanzo \"Dead Calm\" del 1963 Orson Welles gir\u00f2 il film \"The Deep\" che per\u00f2 rimase incompiuto. \nNel 1989 il regista Phillip Noyce, sempre da \"Dead Calm\", ne trasse \"\" (\"Dead Calm\")"}
{"id": "2228951", "revid": "6923", "url": "https://it.wikipedia.org/wiki?curid=2228951", "title": "Visible Noise Records", "text": "La Visible Noise Records \u00e8 una etichetta discografica indipendente del Regno Unito. Le band pi\u00f9 famose che ne hanno fatto parte sono i Lostprophets, Evile, Bring Me the Horizon e Bullet for My Valentine."}
{"id": "2228952", "revid": "2164596", "url": "https://it.wikipedia.org/wiki?curid=2228952", "title": "Classe Sang-o", "text": "La classe Sang-o (in coreano: ; letteralmente: classe Squalo) raggruppa una serie di sottomarini a propulsione convenzionale Diesel-elettrica costruiti dalla Corea del Nord a partire dal 1991; sono state per anni le pi\u00f9 grandi unit\u00e0 subacquee costruite dai cantieri navali nordcoreani.\nUna unit\u00e0 \u00e8 stata catturata dalla Marina della Corea del Sud dopo essersi incagliata il 18 settembre 1996. La classe \u00e8 basata sui progetti dei sottomarini Heroj iugoslavi, anche se molto pi\u00f9 spoglio, con l'attrezzatura radar e i sistemi sonar datati."}
{"id": "2228954", "revid": "729019", "url": "https://it.wikipedia.org/wiki?curid=2228954", "title": "Corpo forestale e di vigilanza ambientale (Sardegna)", "text": "Il Corpo forestale e di vigilanza ambientale (Cfva), \u00e8 un corpo di polizia locale, per la tutela dell'ambiente naturale sia terrestre che marittimo operante nella Regione Sardegna.\nIstituito con la legge regionale 5 novembre 1985, n.26, \u00e8 struttura operativa dell'Assessorato della difesa dell'ambiente della Regione Sardegna.\nOrganigramma.\nLa direzione generale ed alcuni servizi centrali sono ubicati a Cagliari mentre sette ispettorati periferici si trovano in importanti centri abitati dell'isola; i 7 ispettorati hanno alle loro dipendenze in tutto 82 stazioni forestali, 10 basi logistico-operative navali (Blon), ed 11 basi elicotteristiche antincendio, tutte ubicate in posizione strategica. In ognuna di queste strutture operano ispettori, assistenti e agenti in possesso delle qualifiche di polizia giudiziaria e pubblica sicurezza.\nIn particolare il Corpo forestale e di vigilanza ambientale della Regione Sarda e si articola in:\nIl CFVA conta un organico di oltre 1.300 unit\u00e0.\nCompiti istituzionali.\nNel quadro della programmazione regionale il Corpo forestale e di vigilanza ambientale esercita le funzioni che nelle altre regioni a statuto ordinario sono esercitate dal Corpo forestale dello Stato, inoltre ha mansioni sia di coordinamento che operative nella prevenzione e lotta agli incendi boschivi e in materia di protezione civile. Promuove le attivit\u00e0 di previsione e studio degli scenari di rischio per la salvaguardia dell'incolumit\u00e0 pubblica e dell'ambiente organizzando le risorse e gli interventi. Provvede in particolare alle seguenti funzioni:\nAl Corpo sono attribuiti compiti di vigilanza, prevenzione e repressione in particolare nelle seguenti materie:\nIl Corpo forestale e di vigilanza ambientale provvede inoltre alla statistica e all'inventario forestale e pu\u00f2 predisporre studi sui problemi di interesse forestale e montano ai fini della difesa dei suolo, e avanzare proposte di soluzione agli organi competenti. Dal 2007 \u00e8 parte fondamentale del sistema di Protezione Civile Regionale.\nNumero di pronto intervento.\nIl \"1515\" \u00e8 un numero gratuito di pubblica utilit\u00e0, operante 24 ore su 24, realizzato con lo scopo di instaurare un rapporto diretto tra i cittadini ed il Corpo forestale e di vigilanza ambientale. Il numero permette di entrare in contatto con la \"sala operativa regionale\" al fine di comunicare e segnalare incendi boschivi ed ogni altra emergenza ambientale.\nQualifiche.\nDistintivi di qualifica del Corpo forestale e di vigilanza ambientale:"}
{"id": "2228955", "revid": "331082", "url": "https://it.wikipedia.org/wiki?curid=2228955", "title": "Visible Noise", "text": ""}
{"id": "2228958", "revid": "247222", "url": "https://it.wikipedia.org/wiki?curid=2228958", "title": "Giro di valzer per domani", "text": "Giro di valzer per domani \u00e8 il secondo album degli Arti e Mestieri (sulla copertina del vinile originale il nome della band appare come \"Arti + Mestieri\"), pubblicato dalla Cramps Records nel 1975. Il disco fu registrato al \"Fono\" di Roma ed al \"Milano Sound Recording\" di Milano, Italia.\nTracce.\nTesti e musiche di Gigi Venegoni, Beppe Crovella e Arturo Vitale\nTesti e musiche di Gigi Venegoni, Beppe Crovella e Arturo Vitale"}
{"id": "2228959", "revid": "1558394", "url": "https://it.wikipedia.org/wiki?curid=2228959", "title": "Emmental (valle)", "text": "La Emmental (toponimo tedesco; in dialetto bernese: \u00c4mmitau; in francese: Vall\u00e9e de l'Emme; in italiano: Valle dell'Emme) \u00e8 una valle del Canton Berna in Svizzera, percorsa dal fiume Emme.\nDalla valle ha preso il nome il formaggio Emmentaler. Vi sono vari musei nazionali come il Museo Franz Gertsch, il Museo della cetra o il Museo delle tradizioni popolari ed anche esposizioni regionali: il museo Ch\u00fcechlihus o la Kulturm\u00fchle. "}
{"id": "2228960", "revid": "125613525", "url": "https://it.wikipedia.org/wiki?curid=2228960", "title": "Tony Visconti", "text": "Nel corso della carriera si \u00e8 anche saltuariamente esibito come musicista o cantante\nFin dai tardi anni sessanta ha lavorato con numerosi artisti di primo piano, quali i Moody Blues, i T. Rex, Mary Hopkin, i Thin Lizzy, Ralph McTell, gli Sparks, i Gentle Giant, i Boomtown Rats, Hazel O'Connor, Adam Ant, The Stranglers, Richard Barone, i Manic Street Preachers, Kristeen Young e, successivamente, Morrissey.\nLa sua collaborazione pi\u00f9 duratura \u00e8 stata quella con David Bowie, che conobbe prendendo parte ai primi The Spiders from Mars. Visconti ha prodotto e talvolta ha pure partecipato come strumentista in molti degli album di Bowie, da \"Space Oddity\" del 1969 fino all'ultimo album di Bowie, \u2605 \"(Blackstar)\" del 2016.\nI primi anni.\nVisconti \u00e8 nato a Brooklyn, New York e suo padre, appassionato di musica, gli insegn\u00f2 a suonare l'ukulele quando aveva cinque anni. Durante gli anni dell'adolescenza ha frequentato la scuola superiore di New Utrecht e ha fatto parte sia di una classica banda di ottoni, come suonatore di tuba, che di un'orchestra tradizionale, suonando il contrabbasso, esibendosi anche come chitarrista di rock 'n' roll. Tale ampia variet\u00e0 di stili musicali fu alla fine abbandonata all'et\u00e0 di quindici anni, quando concentr\u00f2 le proprie attenzioni in un complesso rock chiamato \"Ricardo and the Latineers\".\nDurante i successivi cinque anni della sua vita, Visconti si dedic\u00f2 specialmente alla musica soft rock e lounge, suonando sia il basso che la chitarra elettrica. Con la sua futura moglie, Siegrid, tent\u00f2 di far carriera come duo pop, chiamato \"Tony &amp; Siegrid\". Usando questo nome pubblicarono alla fine del 1966 il loro primo singolo, \"Long Hair\", un parziale successo nella regione di New York City, raggiungendo la 33\u00aa posizione nella classifica della locale stazione radio WMCA. Dopo il fallimento del loro secondo singolo, \"Up Here\", Visconti fu convinto dal proprio editore Howie Richmond di diventare produttore interno per la sua azienda, la Richmond Organization.\nLa produzione.\nLa Richmond aveva una consociata inglese chiamata Essex Music, e grazie a questa connessione Visconti conobbe il produttore britannico Denny Cordell, che avrebbe rappresentato la svolta della sua carriera. I due collaborarono nelle incisioni del rinomato cantante jazz Georgie Fame; in tale occasione Cordell, che stava cercando un produttore americano, gli offr\u00ec di lavorare a Londra. Visconti accett\u00f2 e subito dopo si trasfer\u00ec nella capitale britannica, dove sarebbe vissuto per la maggior parte dei successivi trent'anni e dove sarebbe finalmente sbocciata la sua carriera. Tra i primi musicisti per i quali collabor\u00f2 con Cordell nella produzione vi furono Joe Cocker, i Procol Harum e The Move. Cordell gli assegn\u00f2 anche l'incarico di scopritore di talenti per trovare un gruppo che potesse soppiantare la fama dei Beatles; in questo ambito entr\u00f2 in contatto nel 1967 con David Bowie e Marc Bolan, ai quali avrebbe legato il proprio nome per le migliori produzioni della sua carriera.\nUno dei suoi primi progetti come produttore in Inghilterra fu col gruppo gallese \"The Iveys\" (che in seguito raggiunse la notoriet\u00e0 come Badfinger). Tony produsse nel 1968 il primo singolo del gruppo, \"Maybe tomorrow\", pubblicato su etichetta Apple dei Beatles e arrivato alla 67\u00aa posizione del Billboard Hot 100. Produsse quindi molte altre tracce per il primo LP del gruppo, l'omonimo \"Maybe tomorrow\", che sarebbe uscito l'anno successivo. Nel frattempo nel 1968 aveva prodotto \"My People Were Fair and Had Sky in Their Hair... But Now They're Content to Wear Stars on Their Brows\", album di esordio del gruppo britannico Tyrannosaurus Rex (che pi\u00f9 tardi sarebbe divenuto T. Rex) di Marc Bolan, che aveva convinto a firmare per l'etichetta Regal Zonophone Record. Quest'album si rivel\u00f2 di importanza decisiva per la brillante carriera del gruppo e dello stesso Visconti. La collaborazione con la band, spesso anche come bassista e arrangiatore, sarebbe durata fino al 1974 per i successivi otto album. Uno dei maggiori successi da produttore di Visconti fu \"Electric Warrior\", l'album che lanci\u00f2 definitivamente Marc Bolan e i T. Rex. Produsse inoltre i primi due album dell'influente progressive rock band Gentle Giant.\nNel 1969 Visconti aveva intanto cominciato la collaborazione con David Bowie, che era riuscito ad avere grande successo nel Regno Unito con il singolo Space Oddity (prodotto da Gus Dudgeon), producendo il secondo album (che conteneva il singolo) dell'artista inglese intitolato David Bowie (ripubblicato nel 1972 appunto con il nome di \"Space Oddity).\" In seguito, insieme al chitarrista Mick Ronson e al batterista John Cambridge, form\u00f2 la band di supporto a Bowie \"The Hype\", nella quale suonava il basso (da questo gruppo sarebbero poi nati gli Spiders from Mars). Il nome della band avrebbe avuto vita breve, ma la formazione rest\u00f2 in piedi pi\u00f9 a lungo e prosegu\u00ec registrando nel 1970 \"The Man Who Sold the World\". In seguito il rapporto tra i due si ruppe, perch\u00e9 Bowie, influenzato dal suo nuovo manager Tony Defries, chiam\u00f2 come produttore Ken Scott. Pertanto Visconti si concentr\u00f2 sulla carriera di Marc Bolan e, dopo il divorzio da quest'ultimo, nel 1974 torn\u00f2 a lavorare con Bowie negli arrangiamenti e missaggio di \"Diamond Dogs\", per il quale inaugur\u00f2 il proprio studio di registrazione dotato di un dispositivo a 16 tracce; fu uno dei primi produttori ad avere un proprio studio di registrazione. Continu\u00f2 quindi a produrre e spesso a suonare con Bowie per gli album David Live (1974), \"Young Americans\" (1975), Low (1977), \"Heroes\" (1977), Stage (1978), \"Lodger\" (1979) e \"Scary Monsters (and Super Creeps)\" (1980).Visconti avrebbe poi prodotto due album completi per i Moody Blues, \"The Other Side of Life\" del 1986 e \"Sur La Mer\" del 1988.Nel 1987, Visconti, insieme con la prima voce dei Moodies, Justin Hayward, compose musica di sottofondo per la serie di fantascienza \"Star Cops\", trasmessa dal secondo canale della BBC.\nDalla fine degli anni ottanta, l'ampio coinvolgimento di Visconti con artisti di grido cominci\u00f2 a scemare, ma ciononostante continu\u00f2 a lavorare con molti gruppi formatisi pi\u00f9 di recente. Nel 1990 ha prodotto e scritto gli arrangiamenti per l'album di esordio del gruppo newyorkese Electric Angels. Ha prodotto molte tracce negli album \"Keys of the Kingdom\" dei Moody Blues (1991), \"Electric Honey\" dei Luscious Jackson, \"Leisure Noise\" dei Gay Dad, \"Soul Caddy\" dei Cherry Poppin' Daddies, \"The Dawn of Ananda\" di Annie Haslam e \"Moonchild\" di Debbie Gibson. Nel 1997 Visconti ha prodotto l'album di debutto del gruppo The Seahorses, la nuova band di John Squire dopo che aveva lasciato gli Stone Roses. L'album, \"Do it yourself\", ebbe per\u00f2 un successo limitato. Negli anni duemila Visconti ha rinnovato la sua collaborazione con David Bowie, producendo gli album \"Heathen\" nel 2002 e \"Reality\" nel 2003. Questi due album, per una parte della critica, si rifanno al suo lavoro di produzione di Berlino con Bowie e costituirebbero due tra i lavori pi\u00f9 apprezzati della discografia recente dell'artista britannico. Un elenco degli album pi\u00f9 conosciuti ai quali \u00e8 stato associato \u00e8 consultabile sul suo sito web ufficiale.\nDopo la fine del suo matrimonio con Siegrid, Visconti si \u00e8 sposato e si \u00e8 separato altre due volte. Dal 1971 al 1981 \u00e8 stato sposato con Mary Hopkin, dalla quale ha avuto due figli, Morgan e Jessica (Visconti aveva prodotto nel 1971 il secondo album di Hopkin per la Apple Records, \"Earth Song/Ocean Song\"). Si \u00e8 poi sposato con May Pang dal 1989 al 2000, dalla quale ha avuto altri due figli, Sebastian e Lara. Pang aveva raggiunto la notoriet\u00e0 come la donna con cui visse John Lennon nel 1974 nel periodo in cui si era separato da Y\u014dko Ono (era la segretaria di entrambi).\nNel 2003 produsse un gruppo di tracce, nelle quali suon\u00f2 anche il basso, dall'album \"Welcome to the Monkey House\" dei The Dandy Warhols. Nello stesso anno si un\u00ec coi Finn Brothers (i fratelli Neil e Tim dei Crowded House) per registrare e produrre in cooperazione il loro secondo album, pubblicato alla fine nel 2004. Per ragioni largamente incomprese, i fratelli registrarono nuovamente l'intero album e a Tony vennero riconosciuti solamente gli arrangiamenti. Nel 2004 lui produsse tre canzoni dell'album \"Lifeblood\" dei Manic Street Preachers mentre nel 2005 ha collaborato coi Kashmir, un gruppo di Copenaghen, nel cui quinto album, \"No Balance Palace\", compare David Bowie. Ha collaborato anche come coautore e produttore nel progetto del nuovo album di Richard Barone, \"Glow\". Ha lavorato a Roma per l'album di Morrissey del 2006 \"Ringleader of the Tormentors\". La sua autobiografia, \"Bowie, Bolan ed il Ragazzo di Brooklyn\" fu pubblicata a febbraio del 2007 dall'editore HarperCollins.\nIl 2007 e il 2008 hanno visto Visconti molto attivo in studio con la cantante del Benin Ang\u00e9lique Kidjo, quale produttore dell'album \"Djin Djin\" che ha vinto un Grammy Award. Tra le guest star di questa sua attivit\u00e0 di studio vengono annoverati Alicia Keys, Peter Gabriel, Joss Stone, Josh Groban e Carlos Santana.\nIn questo periodo Visconti ha prodotto gli album \"The Bright Light of America\" degli Anti-Flag, gruppo punk di Pittsburgh, \"Real Animal\" di Alejandro Escovedo, l'album No. 1 in Francia dell'artista francese Rapha\u00ebl, due tracce dell'album \"Slipway Fires\" del gruppo britannico Razorlight, scritto e arrangiato l'album \"Folie \u00e0 Deux\" dei Fall Out Boy. Nel 2009 ha prodotto e mixato \"Music For Strippers, Hookers, and the Odd On-Looker\" di Kristeen Young. Nel 2010 ha prodotto gli album \"Calling All Magicians\" della cantante australiana Danielle Spencer e \"Glow\" di Richard Barone, che comprende 5 brani composti da Visconti e Barone e una cover di \"Girl\" dei T. Rex.\nNel 2013, dopo due anni di preparazione in segreto, produce \"The Next Day\" di David Bowie, nuovo capitolo della collaborazione tra i due, nel quale suona anche diversi strumenti ed \u00e8 ingegnere del suono. Ha poi remixato e rimasterizzato i vecchi album dei T. Rex \"The Slider\" ed \"Electric Warrior\". Nel 2014 Visconti ha prodotto e arrangiato diversi brani dell'album \"The Dancing Marquis\" di Marc Almond, il quale ha dichiarato che \u00e8 stato un sogno lavorare con Visconti.\nHa co-prodotto il quinto album in studio della musicista statunitense Esperanza Spalding \"Emily's D+Evolution\" pubblicato nel 2016.\nHa co-prodotto l'album-testamento di David Bowie \"Blackstar\" pubblicato l'8 gennaio 2016, due giorni prima della morte di Bowie."}
{"id": "2228963", "revid": "115751", "url": "https://it.wikipedia.org/wiki?curid=2228963", "title": "Paul Avril", "text": ""}
{"id": "2228970", "revid": "1005847", "url": "https://it.wikipedia.org/wiki?curid=2228970", "title": "Partito Liberale (Islanda)", "text": "Il Partito Liberale (in islandese Frj\u00e1lslyndi Flokkurinn, FF) \u00e8 stato un partito politico islandese di centrodestra. Il partito sosteneva la partecipazione dell'Islanda alla NATO, ma si era opposto fortemente all'invasione e all'occupazione dell'Iraq da parte degli Stati Uniti d'America; era anche contro l'adesione islandese all'Unione europea.\nIl Presidente del partito \u00e8 stato Gu\u00f0j\u00f3n Arnar Kristj\u00e1nsson, membro del Parlamento. Nel 2006\u20142007, il piccolo partito Forza Nuova fu sciolto nel Partito Liberale, il che caus\u00f2 l'abbandono del partito da parte dell'esponente di spicco dei liberali Margr\u00e9t Sverrisd\u00f3ttir, che ader\u00ec a Movimento islandese - Vivere la terra, minacciando di dividere il Partito Liberale.\nPrima delle elezioni del 2007, il partito era concentrato principalmente sulla materia delle quote di pesca e sulle piccole comunit\u00e0 di pescatori, fino ad occuparsi dell'immigrazione. \u00c8 stato l'unico partito politico in Islanda a sostenere forti restrizioni sull'immigrazione, e conseguentemente fu accusato di xenofobia. Alla fine dopo la clamorosa sconfitta alle Elezioni parlamentari in Islanda del 2009 in cui i liberali non ottennero nessun seggio, il partito si \u00e8 definitivamente sciolto, il 18 marzo 2012."}
{"id": "2228972", "revid": "767487", "url": "https://it.wikipedia.org/wiki?curid=2228972", "title": "Aussenzio di Bitinia", "text": "Nacque da un persiano di nome Auddas, milit\u00f2 nelle guardie equestri di Teodosio il giovane, poi si ritir\u00f2 per fare vita da eremita, accusato di monofisismo fu invitato al Concilio di Calcedonia, a seguito delle sue precisazioni, fu discolpato dall'imperatore Marciano.\nAgiografia.\nNacque in Siria da genitori persiani, trascorse la giovinezza fra studi letterari e teologici. Poi entr\u00f2 nella quarta \"turma\" dei cavalieri della guardia di Teodosio il giovane a Costantinopoli, fece amicizia con un monaco di nome Giovanni ed un prete di nome Antimo, assieme ai quali nelle ore libere dal servizio militare si dedic\u00f2 a preghiere continue, digiuni ed esercizi di piet\u00e0 nella chiesa di Santa Irene. Spesso predic\u00f2 il vangelo ai commilitoni, e presto si diffuse attorno a lui un alone di santit\u00e0.\nLasci\u00f2 allora l'esercito e si ritir\u00f2 in una caverna del monte Ossia, in Bitinia, nei pressi di Calcedonia, vestendosi di pelli ruvide, con il proposito di imitare la vita di san Giovanni Battista nel deserto, ma fu presto scoperto da alcuni giovani pastori che avevano perso il gregge e ai quali Aussenzio lo aveva fatto ritrovare miracolosamente. La sua fama di santit\u00e0 si sparse anche in quei luoghi sperduti e gli vennero portati ciechi, paralitici, indemoniati, lebbrosi e altri malati, affinch\u00e9 li guarisse, e lui li guariva tutti, benedicendoli con segni di croce e ungendoli con olio santo, fra gli altri liber\u00f2 dal demonio la figlia di un cittadino di Castomena e ridiede la vista ad una principessa di Nicomedia pronunciando queste parole: \"\u201dChe Ges\u00f9 Cristo, che \u00e8 la vera luce rischiari i tuoi occhi\u201d\".\nDopo dieci anni, nel 451, l'imperatore Marciano, richiesto dal papa Leone I, convoc\u00f2 il Concilio di Calcedonia per condannare l'eresia monofisita di Eutichio. L'imperatore nutriva una grandissima stima per Aussenzio, ma poich\u00e9 gli era giunta qualche voce malevola che l'eremita avesse sostanzialmente aderito all'eresia, volle convocarlo al concilio per consentirgli di fugare ogni dubbio sull'ortodossia della sua fede.\nAussenzio, geloso della sua solitudine, inizialmente si rifiut\u00f2 di seguire la delegazione imperiale, poi per\u00f2, per obbedienza, acconsent\u00ec a partire, ma poich\u00e9 era estenuato dai digiuni, fu fatto salire su un carro, e il viaggio divenne una sorta di processione, infatti moltissimi poveri suoi amici, che avevano paura di perderlo, lo seguirono a piedi fino a Calcedonia per tutto il viaggio, che fu costellato da tutta una serie di fatti miracolosi. I monaci del monastero di File dove si ferm\u00f2, restarono stupiti per la sua capacit\u00e0 di resistere a lunghissimi digiuni. Anche nel monastero di sant'Ipazio, vicino Calcedonia, dove fu ospitato avvennero parecchi prodigi e vi accorse una gran folla di persone che chiedevano e ottenevano grazie per l'intercessione di Aussenzio.\nQuando finalmente giunse a Calcedonia il concilio era gi\u00e0 concluso, ma l'imperatore volle ricevere Aussenzio, affinch\u00e9 questi concordasse e approvasse le decisioni conciliari. Egli molto umilmente rispose:\"\u201dChi sono io, se non un cane morto? E perch\u00e9 voi o principe mi elevate al rango di dottore della chiesa? Mentre non sono altro che l'ultimo del gregge di Ges\u00f9 Cristo, e io stesso ho tanto bisogno di essere istruito dai suoi capi!\"\" Tuttavia l'imperatore volle che Aussenzio esaminasse i deliberati conciliari, questi li lesse con attenzione e poi dichiar\u00f2 che li approvava pienamente, perch\u00e9 non contraddicevano affatto quelli del Concilio di Nicea.\nAussenzio chiese poi di potersi ritirare in un luogo ancora pi\u00f9 isolato del precedente, fece costruire un monastero sul monte Skopa e vi si ritir\u00f2, facendosi rinchiudere in una cella dalla quale comunicava con l'esterno solo attraverso una piccola grata. Ma molti fedeli devoti continuavano ad accorrere da lui, che non si rifiutava di accogliergli e di dare loro insegnamenti di vita. Raccomandava di festeggiare, oltre la domenica, anche il venerd\u00ec, digiunando e pregando perch\u00e9 quello era il giorno della Passione di Cristo, e proponeva ai padroni di lasciare liberi gli operai il venerd\u00ec pur continuando a dare loro il salario per quel giorno. Sconsigliava anche di assistere agli spettacoli del Circo, perch\u00e9 questi eccitavano istinti criminali. Soccorse, rianimandolo, un altro eremita, Basilio, che era tormentato dai dem\u00f2ni.\nInfine, poich\u00e9 una nobile, dama d'onore dell'imperatrice Elia Pulcheria lo supplicava di accoglierla e di darle un abito religioso, e assieme a lei tante altre nobili dame, egli diede loro per abito un gran mantello di tela ruvida di sacco, e fece costruire un monastero per loro, in un luogo pi\u00f9 riparato, a un miglio dal suo, diede loro una regola, ed esse spesso andavano a trovarlo per averne insegnamenti su come meglio servire il Cristo. Esse furono chiamate \"trichinaraeae\", dalla tela di sacco che indossavano.\nAussenzio ebbe anche un grande dono di profezia, la notte che mor\u00ec san Simeone stilita egli ne fu informato dall'anima dello stesso santo che gli apparve mentre pregava con gli altri monaci, egli lo disse subito a tutti, qualche giorno dopo giunse dalla Siria la notizia della morte di Simeone, e tutto corrispondeva con quanto gi\u00e0 annunziato da Aussenzio\nMor\u00ec dopo una lunga vita il 14 febbraio 473\nCulto.\nIl Martirologio romano fissa la memoria liturgica il 14 febbraio.\nAlla sua morte i monaci del monastero di sant\u2019Ipazio chiesero di seppellirlo con grandi onori nel loro monastero, anche le \"trichinaraeae\" chiesero l'onore di poterlo ospitare, e alla fine l'imperatore Leone I, accord\u00f2 loro l'onore di poter ospitare le reliquie del santo, si racconta che presso di esse si verificarono molti miracoli. Lo stesso monte Skopas porta ancora oggi il nome di monte Sant'Aussenzio"}
{"id": "2228987", "revid": "339392", "url": "https://it.wikipedia.org/wiki?curid=2228987", "title": "Piume di cavallo", "text": ""}
{"id": "2229019", "revid": "1543377", "url": "https://it.wikipedia.org/wiki?curid=2229019", "title": "Pataudi", "text": "Pataudi \u00e8 una citt\u00e0 dell'India di 16.064 abitanti, situata nel distretto di Gurgaon, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 19' 0 N e 76\u00b0 46' 60 E e ha un'altitudine di 239 .\nSociet\u00e0.\nEvoluzione demografica.\nAl censimento del 2001 la popolazione di Pataudi assommava a 16.064 persone, delle quali 8.504 maschi e 7.560 femmine. I bambini di et\u00e0 inferiore o uguale ai sei anni assommavano a 2.784, dei quali 1.537 maschi e 1.247 femmine. Infine, coloro che erano in grado di saper almeno leggere e scrivere erano 9.132, dei quali 5.502 maschi e 3.630 femmine."}
{"id": "2229026", "revid": "70647", "url": "https://it.wikipedia.org/wiki?curid=2229026", "title": "Record di velocit\u00e0 terrestre", "text": "I record di velocit\u00e0 terrestri hanno una storia con testimonianze che iniziano dal 1898, con continui e frequenti miglioramenti, soprattutto fino alla seconda guerra mondiale. Nel dopoguerra il limite \u00e8 stato molto innalzato, soprattutto grazie all'utilizzo di motori di derivazione aeronautica, ma i tempi tra un record di velocit\u00e0 e l'altro si sono allungati.\nIl record attuale \u00e8 stato realizzato il 15 ottobre 1997 nel Deserto Black Rock (Nevada, USA) dal pilota britannico Andy Green che ha raggiunto la velocit\u00e0 di 1227,98 km/h (Mach 1,02) a bordo del ThrustSSC."}
{"id": "2229027", "revid": "287204", "url": "https://it.wikipedia.org/wiki?curid=2229027", "title": "Pehowa", "text": "Pehowa \u00e8 una citt\u00e0 dell'India di 33.547 abitanti, situata nel distretto di Kurukshetra, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 58' 60 N e 76\u00b0 34' 60 E e ha un'altitudine di 223 .\nSociet\u00e0.\nEvoluzione demografica.\nAl censimento del 2001 la popolazione di Pehowa assommava a 33.547 persone, delle quali 17.907 maschi e 15.640 femmine. I bambini di et\u00e0 inferiore o uguale ai sei anni assommavano a 4.353, dei quali 2.442 maschi e 1.911 femmine. Infine, coloro che erano in grado di saper almeno leggere e scrivere erano 23.205, dei quali 13.184 maschi e 10.021 femmine."}
{"id": "2229037", "revid": "287204", "url": "https://it.wikipedia.org/wiki?curid=2229037", "title": "Pinjore", "text": "Pinjore (o Pinjaur) \u00e8 una citt\u00e0 dell'India di 25.498 abitanti, situata nel distretto di Panchkula, nello stato federato dell'Haryana. In base al numero di abitanti la citt\u00e0 rientra nella classe \nIII (da 20.000 a 49.999 persone).\nGeografia fisica.\nLa citt\u00e0 \u00e8 situata a 30\u00b0 47' 50 N e 76\u00b0 55' 2 E e ha un'altitudine di 495 .\nSociet\u00e0.\nEvoluzione demografica.\nAl censimento del 2001 la popolazione di Pinjore assommava a 25.498 persone, delle quali 13.657 maschi e 11.841 femmine. I bambini di et\u00e0 inferiore o uguale ai sei anni assommavano a 3.189, dei quali 1.717 maschi e 1.472 femmine. Infine, coloro che erano in grado di saper almeno leggere e scrivere erano 19.314, dei quali 10.964 maschi e 8.350 femmine."}
{"id": "2229039", "revid": "287204", "url": "https://it.wikipedia.org/wiki?curid=2229039", "title": "Punahana", "text": "Punahana \u00e8 una citt\u00e0 dell'India di 13.178 abitanti, situata nel distretto di Gurgaon, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 27\u00b0 52' 0 N e 77\u00b0 12' 0 E e ha un'altitudine di 186 .\nSociet\u00e0.\nEvoluzione demografica.\nAl censimento del 2001 la popolazione di Punahana assommava a 13.178 persone, delle quali 6.887 maschi e 6.291 femmine. I bambini di et\u00e0 inferiore o uguale ai sei anni assommavano a 2.798, dei quali 1.474 maschi e 1.324 femmine. Infine, coloro che erano in grado di saper almeno leggere e scrivere erano 6.933, dei quali 4.364 maschi e 2.569 femmine."}
{"id": "2229041", "revid": "1305772", "url": "https://it.wikipedia.org/wiki?curid=2229041", "title": "Sidi", "text": ""}
{"id": "2229045", "revid": "287204", "url": "https://it.wikipedia.org/wiki?curid=2229045", "title": "Pundri", "text": "Pundri \u00e8 una citt\u00e0 dell'India di 17.022 abitanti, situata nel distretto di Kaithal, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 45' 0 N e 76\u00b0 32' 60 E e ha un'altitudine di 223 .\nSociet\u00e0.\nEvoluzione demografica.\nAl censimento del 2001 la popolazione di Pundri assommava a 17.022 persone, delle quali 9.139 maschi e 7.883 femmine. I bambini di et\u00e0 inferiore o uguale ai sei anni assommavano a 2.415, dei quali 1.464 maschi e 951 femmine. Infine, coloro che erano in grado di saper almeno leggere e scrivere erano 10.466, dei quali 6.207 maschi e 4.259 femmine."}
{"id": "2229056", "revid": "767487", "url": "https://it.wikipedia.org/wiki?curid=2229056", "title": "Franklyn", "text": "Franklyn \u00e8 un film del 2008 diretto da Gerald McMorrow.\nFilm thriller/neo-noir del regista esordiente McMorrow, con interpreti principali Ryan Phillippe, Eva Green e Sam Riley.\nLa pellicola \u00e8 stata presentata in anteprima il 16 ottobre 2008 al 52\u00b0 London Film Festival ed \u00e8 stato distribuito nelle sale italiane il 17 aprile 2009 da Mediafilm.\nTrama.\nIl film \u00e8 ambientato in due realt\u00e0 parallele: nella Londra dei nostri giorni e in una imprecisata \"Citt\u00e0 di Mezzo\", governata da una forza di polizia che pretende che ogni residente abbia una religione in cui credere (in tal modo ogni individuo che segue i dettami della propria religione \u00e8 di per s\u00e9 prevedibile nelle azioni e quindi facilmente catturabile se venisse emesso su di lui un mandato di arresto). In questi mondi paralleli si districano simultaneamente i destini di quattro persone. Nella Citt\u00e0 di Mezzo, Jonathan Preest (un vigilante mascherato ateo) \u00e8 alla ricerca di un criminale, capo di una setta religiosa chiamato \"l'Individuo\", per ucciderlo. Nel nostro mondo, Peter vaga per Londra alla ricerca del figlio fuggito da un manicomio; Milo, un uomo romantico, ritrova, dopo anni, il suo primo amore infantile e se ne rinnamora. Emilia, una problematica studentessa d'arte chiama, per l'ennesima volta, un'ambulanza prima di tentare un nuovo suicidio, facendosi riprendere da una telecamera in modo da creare un'opera d'arte visiva. Il destino di tutte queste persone converger\u00e0 per farle incontrare.\nProduzione.\nLa sceneggiatura originale \u00e8 opera dello sceneggiatore e regista Gerald McMorrow, al suo primo lungometraggio cinematografico, che rappresenta una distopia simile al cortometraggio di fantascienza del 2002 \"Thespian X\", da lui scritto e diretto.\nNell'ottobre del 2006 era stato contattato l'attore Ewan McGregor per il ruolo principale di Preest, ma quando la produzione stava per avere inizio nell'estate del 2007, l'attore dovette rinunciare al ruolo dopo essersi rotto una gamba a causa di una caduta in bicicletta. A sostituirlo fu chiamato Ryan Phillippe, che si un\u00ec a Eva Green e a Sam Riley.\nLa produzione inizi\u00f2 ufficialmente il 24 settembre 2007, con un budget di 6 milioni di sterline, di cui 1 stanziato dalla UK Film Council. Le riprese hanno avuto luogo a Londra e nei suoi dintorni, principalmente nell'East End di Londra e a Greenwich, dove sono state girate molte sequenze in grafica computerizzata. La fase di post-produzione ha avuto inizio nell'aprile 2008."}
{"id": "2229059", "revid": "363629", "url": "https://it.wikipedia.org/wiki?curid=2229059", "title": "Ufficio di sanit\u00e0 marittima, aerea e di frontiera", "text": "Gli Uffici di sanit\u00e0 marittima, aerea e di frontiera (noti anche con l'acronimo: USMAF), sono uffici periferici del Ministero della salute che si occupano del controllo sanitario su passeggeri e merci che transitano attraverso i punti d'ingresso transfrontalieri.\nFunzioni.\nGli Uffici sono situati nei maggiori porti ed aeroporti nazionali al fine di prevenire il rischio di importazione di malattie dall'estero. Anche se presso questi uffici si espletano attivit\u00e0 sanitarie diverse (ad es. prestazioni di medicina legale per i naviganti, vaccino-profilassi per i viaggiatori) il principale compito istituzionale degli USMAF \u00e8 la vigilanza igienico-sanitaria su mezzi, merci e persone di provenienza extra-UE. \nOrganizzazione.\nGli USMAF sono 12, suddivisi a loro volta in varie Unit\u00e0 territoriali, da cui dipendono e che coprono tutto il territorio nazionale. Questa l'attuale dislocazione:"}
{"id": "2229060", "revid": "287204", "url": "https://it.wikipedia.org/wiki?curid=2229060", "title": "Panipat Taraf Ansar", "text": "Panipat Taraf Ansar \u00e8 una suddivisione dell'India, classificata come \"census town\", di 31.204 abitanti, situata nel distretto di Panipat, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 24' 44 N e 76\u00b0 57' 17 E.\nSociet\u00e0.\nEvoluzione demografica.\nAl censimento del 2001 la popolazione di Panipat Taraf Ansar assommava a 31.204 persone, delle quali 17.205 maschi e 13.999 femmine. I bambini di et\u00e0 inferiore o uguale ai sei anni assommavano a 4.966, dei quali 2.721 maschi e 2.245 femmine. Infine, coloro che erano in grado di saper almeno leggere e scrivere erano 18.150, dei quali 11.188 maschi e 6.962 femmine."}
{"id": "2229064", "revid": "287204", "url": "https://it.wikipedia.org/wiki?curid=2229064", "title": "Panipat Taraf Rajputan", "text": "Panipat Taraf Rajputan \u00e8 una suddivisione dell'India, classificata come \"census town\", di 18.806 abitanti, situata nel distretto di Panipat, nello stato federato dell'Haryana. In base al numero di abitanti la citt\u00e0 rientra nella classe \nIV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 21' 57 N e 76\u00b0 57' 13 E.\nSociet\u00e0.\nEvoluzione demografica.\nAl censimento del 2001 la popolazione di Panipat Taraf Rajputan assommava a 18.806 persone, delle quali 10.927 maschi e 7.879 femmine. I bambini di et\u00e0 inferiore o uguale ai sei anni assommavano a 3.299, dei quali 1.818 maschi e 1.481 femmine. Infine, coloro che erano in grado di saper almeno leggere e scrivere erano 9.112, dei quali 6.330 maschi e 2.782 femmine."}
{"id": "2229066", "revid": "287204", "url": "https://it.wikipedia.org/wiki?curid=2229066", "title": "Panipat Taraf Makhdum Zadgan", "text": "Panipat Taraf Makhdum Zadgan \u00e8 una suddivisione dell'India, classificata come \"census town\", di 35.150 abitanti, situata nel distretto di Panipat, nello stato federato dell'Haryana. In base al numero di abitanti la citt\u00e0 rientra nella classe \nIII (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 24' 58 N e 76\u00b0 59' 18 E.\nSociet\u00e0.\nEvoluzione demografica.\nAl censimento del 2001 la popolazione di Panipat Taraf Makhdum Zadgan assommava a 35.150 persone, delle quali 19.248 maschi e 15.902 femmine. I bambini di et\u00e0 inferiore o uguale ai sei anni assommavano a 6.471, dei quali 3.483 maschi e 2.988 femmine. Infine, coloro che erano in grado di saper almeno leggere e scrivere erano 17.904, dei quali 11.530 maschi e 6.374 femmine."}
{"id": "2229069", "revid": "15756", "url": "https://it.wikipedia.org/wiki?curid=2229069", "title": "Uffici veterinari per gli adempimenti degli obblighi comunitari", "text": "Gli UVAC - Uffici Veterinari per gli Adempimenti degli obblighi Comunitari sono uffici periferici del Ministero della salute che curano l'assistenza tra autorit\u00e0 amministrative nazionali e comunitarie in materia di salute veterinaria e zootecnica.\nFunzioni e competenze sono disciplinate dal D.L. 2 febbraio 2021, n. 24, recante adeguamento della normativa nazionale alle disposizioni del regolamento UE 2017/625 in materia di controlli ufficiali sugli animali e le merci provenienti dagli altri Stati membri dell\u2019Unione.\nFunzioni.\nGli UVAC hanno il fine di assicurare la corretta applicazione della legislazione veterinaria e zootecnica, sulle merci di provenienza comunitaria. Gli uffici sono stati istituiti come conseguenza dell'abolizione dei controlli alle frontiere fra i Paesi dell'Unione europea. \nOrganizzazione.\nGli UVAC sono in numero di 17, operanti generalmente sul territorio di una Regione o talvolta due Regioni. Le strutture operano sulle seguenti circoscrizioni: "}
{"id": "2229075", "revid": "767487", "url": "https://it.wikipedia.org/wiki?curid=2229075", "title": "Child of Glass", "text": "Child of Glass \u00e8 il primo album in studio del gruppo musicale tedesco Blutengel, pubblicato il 22 febbraio 1999 dalla Out of Line."}
{"id": "2229080", "revid": "339392", "url": "https://it.wikipedia.org/wiki?curid=2229080", "title": "Stemma Savoia", "text": ""}
{"id": "2229081", "revid": "298171", "url": "https://it.wikipedia.org/wiki?curid=2229081", "title": "Come to Daddy", "text": ""}
{"id": "2229083", "revid": "729019", "url": "https://it.wikipedia.org/wiki?curid=2229083", "title": "Simboli di commutazione", "text": "I simboli di commutazione sono dei coefficienti impiegati in matematica attuariale al fine di agevolare le procedure di calcolo dei premi relativi alle assicurazioni sulla vita.\nPer le assicurazioni caso vita i simboli di riferimento sono formula_1, formula_2, e formula_3.\nSimilmente, per il caso morte i valori di riferimento sono formula_4, formula_5, e formula_6.\nLa differenza sostanziale \u00e8 che nei primi si considera il numero medio di sopravviventi, nei secondi invece il numero medio di decessi espresso mediante formula_7\nLe formule di riferimento sono le seguenti:\nformula_8\nformula_9\nformula_10\nformula_11\nformula_12\nformula_13\ndove formula_14 rappresenta l'et\u00e0 estrema, ossia l'ultima et\u00e0 raggiungibile."}
{"id": "2229085", "revid": "1305772", "url": "https://it.wikipedia.org/wiki?curid=2229085", "title": "SimCity Creator", "text": "SimCity Creator \u00e8 un videogioco, sesto della serie SimCity, sviluppato dalla Maxis e pubblicato dalla EA.\nLa panoramica del gioco.\n\"SimCity Creator\" segue la formula della serie SimCity dove il giocatore gestisce la citt\u00e0 e piazza zone residenziali, commerciali ed industriali in aggiunta alle infrastrutture come stazioni di polizia, ospedali, porti e gli stadi. Tuttavia, il giocatore pu\u00f2 personalizzare l'aspetto dei palazzi scegliendo tra alcuni \"Edifici eroici\" che danno uno stile diverso all'architettura cittadina come quello Egiziano, Romano, Giapponese, Europeo e futuristico. \u00c8 possibile, anche, esplorare la citt\u00e0 (resa in 3D) guidando un elicottero o un aeroplano.\nTraendo il vantaggio del Wii, il puntatore del Wiimote \u00e8 usato direttamente per disegnare le strade e binari ferroviari sulla mappa. Le citt\u00e0 possono anche essere condivise tramite il WiiConnect24. I consiglieri del gioco sono simili ai personaggi di MySims.\nSimile al \"SimCity 4\", \"SimCity Creator\" offre il ciclo giorno/notte, come anche il ciclo stagionale. I giocatori possono distruggere le citt\u00e0 provocando i disastri come dinosauri, robot giganti, tornado, alieni e impatti delle meteoriti.\nCostruzione.\nZone.\nIn questo capitolo di \"SimCity\", come nel gioco originale, ci sono le \"zone\". Sono della Bassa, Media ed Alta densit\u00e0 per ognuna delle tre zone: Residenziale, Commerciale ed Industriale. \u00c8 presente anche la \"zona\" per la discarica. Ogni zona ha un colore diverso.\nTrasporti.\nLe zone devono essere connesse con le strade e le tipologie presenti sono le seguenti:\nSviluppo.\nIl gioco fu annunciato per la prima volta il 12 febbraio 2008 da Nancy Smith (presidente dell'etichetta \"Sims\") assieme ai seguenti titoli della serie: \"SimAnimals\", \"MySims Kingdom\" e \"MySims Party\"."}
{"id": "2229087", "revid": "339392", "url": "https://it.wikipedia.org/wiki?curid=2229087", "title": "Olocausto di Odessa", "text": ""}
{"id": "2229105", "revid": "1452073", "url": "https://it.wikipedia.org/wiki?curid=2229105", "title": "Servizi territoriali per l'assistenza sanitaria al personale navigante", "text": "I SASN - Servizi Assistenza Sanitaria Naviganti sono articolazioni periferiche del Ministero della salute, che si occupano di sanit\u00e0 marittima.\nFunzioni.\nI SASN sono uffici che erogano l'assistenza sanitaria al personale in navigazione marittima o imbarcato, anche in sosta o riposo compensativo, o in attesa di imbarco, purch\u00e9 a disposizione dell'armatore, oppure al personale in navigazione aerea, purch\u00e9 in costanza del rapporto di lavoro. L'assistenza copre solo il periodo di malattia delle predette situazioni.\nOrganizzazione.\nI SASN sono rappresentati da 27 poliambulatori dipendenti dalla Direzione Generale delle Risorse Umane e Professioni Sanitarie, del Dipartimento della Qualit\u00e0 del Ministero della Salute. I poliambulatori sono suddivisi in due ambiti territoriali, ambulatori situati nel nord e centro Italia e quelli del sud d'Italia ed isole.\nI primi sono dipendenti dall'Ufficio SASN di Genova e sono:\nGli ambulatori situati nel sud Italia e nelle isole sono dipendenti dall'Ufficio SASN di Napoli e sono:"}
{"id": "2229106", "revid": "745179", "url": "https://it.wikipedia.org/wiki?curid=2229106", "title": "Re delle tigri", "text": ""}
{"id": "2229113", "revid": "150308", "url": "https://it.wikipedia.org/wiki?curid=2229113", "title": "Norina Trombini", "text": "Biografia.\nEntr\u00f2 a far parte della Resistenza nel ravennate sin dai primi giorni dopo l'armistizio dell'8 settembre 1944 con il nome di battaglia \"Ortensia\", contribuendo alla creazione di una efficiente rete di staffette al servizio dell'attivit\u00e0 clandestina partigiana, assieme ad altre numerose donne (tra cui Maria Bartolotti).\n\"Era capace di fare chilometri e chilometri con la sua bicicletta per un messaggio. Nascondeva gli ordini nella biancheria che portava addosso e quando la frugavano si mostrava spavalda. Lei, nel dopoguerra, quando le si ricordava i pericoli corsi si schermiva. Diceva che non era la sola. Che tanti avevano corso dei rischi come lei.\"\nA partire dall'estate del 1944 svolse la sua attivit\u00e0 presso il Distaccamento \"Terzo Lori\" della 28\u00aa Brigata Garibaldi \"Mario Gordini\", dislocato presso l'Isola degli Spinaroni, rimanendo ad esso aggregata sino alla Liberazione."}
{"id": "2229115", "revid": "712828", "url": "https://it.wikipedia.org/wiki?curid=2229115", "title": "Magan\u00f2", "text": ""}
{"id": "2229117", "revid": "79227", "url": "https://it.wikipedia.org/wiki?curid=2229117", "title": "UFO Club", "text": "LUFO Club (pronunciato ) \u00e8 stato un locale underground di Londra, famoso ma di breve durata: dal dicembre 1966 all'ottobre 1967. Fondato dal produttore discografico Joe Boyd e da John Hopkins, offriva esibizioni di artisti della musica underground londinese, soprattutto i Pink Floyd e i Soft Machine, che vi suonarono stabilmente in un periodo in cui erano ancora sconosciuti. Qualche volta vi si esibivano anche artisti gi\u00e0 noti al grande pubblico, come Jeff Beck e i Procol Harum. Non era raro che tra gli spettatori si trovassero personaggi come Jimi Hendrix, Paul McCartney o Pete Townshend.\nStoria.\nL'apertura.\nNel 1966 a Londra venne fondata la rivista \"International Times\" (IT), il cui argomento principale era la cultura underground. Tale pubblicazione tuttavia ebbe ben presto grossi problemi di bilancio, cos\u00ec il cofondatore della rivista, John Hopkins (detto \"Hoppy\"), insieme al produttore discografico Joe Boyd, ebbe l'idea di organizzare alcune esibizioni di artisti di musica underground allo scopo di guadagnare denaro per sostenere la rivista.\nI due si misero alla ricerca di una sala adatta a ospitare tali esibizioni, individuandone infine una nel centro di Londra, in un seminterrato al n\u00b031 di Tottenham Court Road, al di sotto del Gala Berkeley Cinema. Era una sala da ballo non molto grande, chiamata \"Blarney Club\", dove si tenevano soprattutto serate di musica irlandese. Il proprietario della sala, un anziano scozzese, accett\u00f2 di affittarla, cos\u00ec vennero organizzate due serate di musica psichedelica, il 23 e il 30 dicembre 1966, pubblicizzate come \"UFO presents Night Tripper\", in cui suonarono i Pink Floyd e i Soft Machine, due gruppi destinati a un futuro di successo, ma che ai tempi non avevano ancora pubblicato nulla. Il locale contribu\u00ec molto a renderli noti al pubblico londinese.\nLe due serate organizzate da Boyd e Hopkins ebbero un buon riscontro di pubblico, cos\u00ec i due decisero di continuare, organizzando esibizioni ogni venerd\u00ec sera e ribattezzando il locale \"UFO Club\". Tale nome venne scelto perch\u00e9 poteva significare \"Unidentified Flying Object\" (\"Oggetto volante non identificato\"), ma anche \"Underground Freak Out\" (\"Sballo dell'Underground\"). Nelle altre sere della settimana invece il locale continu\u00f2 la sua normale programmazione di musica irlandese.\nIl locale.\nAll\"UFO Club\" le esibizioni cominciavano verso le ore 22:30 (prima non era possibile fare rumore a causa del cinema situato al piano di sopra) e andavano avanti fino all'alba. Tali spettacoli combinavano musica underground dal vivo con light show, danzatori e proiezioni di immagini e filmati di avanguardia. I Pink Floyd, gruppo di punta del locale, eseguivano spesso lunghi pezzi in gran parte strumentali di musica psichedelica basati soprattutto sull'improvvisazione. Oltre che su di loro, l\"UFO Club\" puntava anche sui Soft Machine e su altri musicisti, attratti dalla reputazione che il locale si era fatta in breve tempo. Tra questi Alexis Korner, The Incredible String Band, Arthur Brown, i Tomorrow, la Bonzo Dog Doo-Dah Band e i Procol Harum, che suonarono all\"UFO Club\" mentre la loro canzone \"A Whiter Shade of Pale\" era seconda in classifica. I filmati che venivano proiettati erano a volte di artisti assai noti come Dal\u00ed e Bu\u00f1uel.\nVenivano inoltre ospitati artisti d'avanguardia come Yoko Ono (non ancora diventata compagna di John Lennon) e vi si tenevano attivit\u00e0 quali conferenze e letture di poesie. La domenica pomeriggio il palco era a disposizione di gruppi esordienti dell'underground londinese per esibirsi. Non si vendevano alcolici, ma succhi di frutta e cibo macrobiotico, che includeva crocchette di riso integrale, foglie riempite di ingredienti vegetariani e felafel.\nMichael English and Nigel Waymouth, noti come Hapshash and the Coloured Coat, ideavano poster in stile psichedelico per pubblicizzare gli eventi. Waymouth afferm\u00f2: \"Cercavamo di dare un'idea visiva delle esperienze che si facevano l\u00ec, che erano come allucinazioni\". Siccome non era raro che gli spettatori assumessero LSD prima di assistere agli spettacoli, era stata approntata anche una saletta per chi eventualmente si sentisse male. A un certo punto Hopkins venne arrestato per possesso di cannabis e condannato a otto mesi di reclusione, ma il locale rimase aperto e continu\u00f2 gli spettacoli sotto la guida di Boyd.\nLa chiusura.\nNel giugno 1967 Mick Jagger e Keith Richards, membri dei Rolling Stones, vennero arrestati per possesso di stupefacenti e condannati ad alcuni mesi di reclusione (pena poi commutata in una multa). Il giornale \"News of the World\" collabor\u00f2 con la polizia per incastrare i due, cos\u00ec gestori e frequentatori dell\"UFO Club\" si riunirono la notte del 30 giugno presso la sede del giornale e inscenarono una protesta. Come ritorsione, il \"News of the World\" pubblic\u00f2 il 30 luglio 1967 un articolo fortemente critico sul locale, descritto come un luogo di perdizione, amore libero e droghe. In particolare, veniva mostrata la foto sgranata e sfocata di una ragazza a seno nudo, affermando che tale ragazza aveva quindici anni e che la foto era stata scattata all\"UFO Club\". Queste accuse attirarono l'attenzione della polizia, che minacciando controlli indusse il proprietario della sala a dare lo sfratto a Boyd.\nSenza pi\u00f9 una sede per gli spettacoli, a partire dall'agosto 1967 Boyd cerc\u00f2 un altro luogo dove continuare le esibizioni. Brian Epstein, manager dei Beatles, diede la disponibilit\u00e0 di una sala (la \"Champagne Lounge\") all'interno del suo Saville Theatre. Boyd tuttavia prefer\u00ec la pi\u00f9 ampia \"Roundhouse\". Si trattava di un vecchio fabbricato, usato in passato come deposito di locomotive e poi di gin, che solo da pochi mesi era stato riutilizzato come sala per spettacoli dopo essere rimasto in disuso per oltre dieci anni. Gli spettacoli quindi ricominciarono all'inizio di agosto 1967, ma la nuova sede aveva costi troppo onerosi, sicch\u00e9 dopo appena due mesi il locale dovette chiudere per fallimento.\nQuanto al \"Blarney Club\" di Tottenham Court Road, terminata l'esperienza dell\"UFO\" il locale rimase aperto ancora per alcuni anni, ma successivamente fu demolito. Nell'agosto 1976 infatti l'edificio di cui il club era parte (il \"Gala Berkeley Cinema\") venne chiuso, per poi essere abbattuto e completamente ricostruito. Riapr\u00ec nel luglio 1981 come cinema multisala, oggi chiamato \"Odeon Tottenham Court Road\", e del \"Blarney Club\" non c'\u00e8 pi\u00f9 traccia.\nSpettacoli dell\"UFO Club\".\nEcco l'elenco degli spettacoli dell\"UFO Club\", sia alla sede principale, sia alla Roundhouse:"}
{"id": "2229124", "revid": "116453938", "url": "https://it.wikipedia.org/wiki?curid=2229124", "title": "SS12", "text": ""}
{"id": "2229125", "revid": "1305772", "url": "https://it.wikipedia.org/wiki?curid=2229125", "title": "SS53", "text": ""}
{"id": "2229126", "revid": "436907", "url": "https://it.wikipedia.org/wiki?curid=2229126", "title": "Interstellar Overdrive", "text": "Interstellar Overdrive \u00e8 un brano musicale del gruppo musicale britannico Pink Floyd, settima traccia del primo album in studio \"The Piper at the Gates of Dawn\", pubblicato il 5 agosto 1967 dalla Capitol Records e dalla EMI.\nDescrizione.\n\"Interstellar Overdrive\" \u00e8 una delle prime sperimentazioni strumentali psichedeliche registrate dal gruppo. Il brano \u00e8 stato inoltre descritto come la prima incursione dei Pink Floyd nello space rock (insieme a \"Astronomy Domine\"), anche se il gruppo rifiut\u00f2 sempre questa definizione per la propria musica. \"Interstellar Overdrive\" ebbe origine quando il manager dei Pink Floyd Peter Jenner canticchi\u00f2 a Syd Barrett un brano del quale non riusciva a ricordare il titolo (probabilmente \"My Little Red Book\" dei Love di Arthur Lee). Barrett inizi\u00f2 a seguire il canto di Jenner improvvisando alla chitarra e sviluppando poi il tema come la base per la melodia principale del riff di \"Interstellar Overdrive\". Il bassista Roger Waters disse a Barrett che il riff del brano gli ricord\u00f2 la sigla del telefilm \"Steptoe and Son\" (di Ron Grainer). Barrett trasse ispirazione anche da Frank Zappa e dai Byrds di \"Eight Miles High\" per la sezione free-form di \"Interstellar Overdrive\".\nAltre versioni.\nLa versione di \"Interstellar Overdrive\" che si pu\u00f2 trovare nell'album \u00e8 quella pi\u00f9 conosciuta, ma i Pink Floyd ne registrarono numerose altre versioni, in studio o dal vivo. Venne inizialmente registrata una demo del pezzo della durata di 14:57 il 31 ottobre 1966 (versione pubblicata come singolo nel 2017 in occasione del Record Store Day) ma esistono altre versioni ancora pi\u00f9 vecchie e rare; una di esse fu utilizzata come traccia di accompagnamento durante un colloquio della Canadian Broadcasting Company. Questo brano \u00e8 ricordato anche per il grande impatto live, veniva infatti spesso suonato dai Pink Floyd all'UFO Club di Londra. Le versioni live erano lunghe oltre venti minuti e molto basate sull'improvvisazione.\nUna versione estesa del brano appare nel film \"Tonite Let's All Make Love in London\", alla cui colonna sonora hanno partecipato i Pink Floyd. Durante l'Actuel Rock Festival svoltosi in Belgio nell'ottobre (24-27) del 1969 il gruppo esegu\u00ec una versione di \"Interstellar Overdrive\" con Frank Zappa, che suon\u00f2 insieme a loro in un'estemporanea jam session.\nNumerose versioni di questo pezzo sono state pubblicate nel cofanetto \"The Early Years 1965-1972\".\nCover.\nNel 1986 il gruppo Camper Van Beethoven realizz\u00f2 una propria versione del brano per l'album Camper Van Beethoven."}
{"id": "2229127", "revid": "161374", "url": "https://it.wikipedia.org/wiki?curid=2229127", "title": "SS354", "text": ""}
{"id": "2229128", "revid": "339392", "url": "https://it.wikipedia.org/wiki?curid=2229128", "title": "SS355", "text": ""}
{"id": "2229129", "revid": "161374", "url": "https://it.wikipedia.org/wiki?curid=2229129", "title": "SS351", "text": ""}
{"id": "2229130", "revid": "161374", "url": "https://it.wikipedia.org/wiki?curid=2229130", "title": "SS409", "text": ""}
{"id": "2229131", "revid": "320578", "url": "https://it.wikipedia.org/wiki?curid=2229131", "title": "SS463", "text": ""}
{"id": "2229132", "revid": "339392", "url": "https://it.wikipedia.org/wiki?curid=2229132", "title": "SS465", "text": ""}
{"id": "2229133", "revid": "320578", "url": "https://it.wikipedia.org/wiki?curid=2229133", "title": "SS512", "text": ""}
{"id": "2229134", "revid": "320578", "url": "https://it.wikipedia.org/wiki?curid=2229134", "title": "SS552", "text": ""}
{"id": "2229135", "revid": "320578", "url": "https://it.wikipedia.org/wiki?curid=2229135", "title": "SS646", "text": ""}
{"id": "2229136", "revid": "298055", "url": "https://it.wikipedia.org/wiki?curid=2229136", "title": "Nick's Boogie", "text": "Nick's Boogie \u00e8 un brano musicale del gruppo musicale britannico Pink Floyd, seconda traccia della colonna sonora del documentario \"Tonite Let's All Make Love in London\".\nDescrizione.\nIl brano venne registrato l'11 gennaio 1967 presso il Sound Techniques Studio di Londra. La genesi \u00e8 legata alla volont\u00e0 del regista Peter Whitehead, il quale preparava la realizzazione del documentario \"Tonite Let's All Make Love in London\" e ne aveva commissionato ai Pink Floyd la colonna sonora. Il regista aveva pagato i Pink Floyd affinch\u00e9 eseguissero le musiche presso lo studio, filmandone anche l'esecuzione; essi eseguirono \"Interstellar Overdrive\", rifiutandosi per\u00f2 di eseguirla nuovamente. Whitehead, che aveva pagato per una sessione di registrazione di due ore, chiese al gruppo di continuare e cos\u00ec venne improvvisato dal nulla un brano strumentale della durata di quasi 12 minuti, che venne intitolato \"Nick's Boogie\". Il girato di tale giornata divenne un film dal titolo \"London '66-'67\".\nNel corso del 1968 il brano fu rivisitato dal gruppo e divenne \"A Saucerful of Secrets\".\nPubblicazione.\nIl brano fu pubblicata soltanto nel 1990 nell'album \"Tonite Let's All Make Love In London ...Plus\" dalla See For Miles Records Ltd. con una versione inedita di \"Interstellar Overdrive\" di 16:46 minuti; l'album venne poi ripubblicato nel 2005 con il titolo di \"London 1966/1967\"."}
{"id": "2229138", "revid": "76069", "url": "https://it.wikipedia.org/wiki?curid=2229138", "title": "Denton, Texas", "text": ""}
{"id": "2229141", "revid": "125393262", "url": "https://it.wikipedia.org/wiki?curid=2229141", "title": "Conferenza di Losanna (1932)", "text": "La conferenza di Losanna fu una riunione di rappresentanti di vari Paesi per decidere delle condizioni economiche della Germania, su cui gravava la sconfitta della prima guerra mondiale. La conferenza dur\u00f2 dal 16 giugno al 9 luglio del 1932.\nStoria.\nRiunitisi a Losanna a partire dal 16 giugno 1932, i rappresentanti dei governi interessati al problema delle riparazioni tedesche (Gran Bretagna, Francia, Italia e Germania), decisero su dei problemi che riguardavano la Germania che si era evitati di affrontare per pi\u00f9 di dieci anni.\nConseguenze.\nTerminata il 9 luglio 1932, la conferenza decise:"}
{"id": "2229145", "revid": "599013", "url": "https://it.wikipedia.org/wiki?curid=2229145", "title": "Amici pedanti", "text": "Il termine Amici pedanti indica il sodalizio letterario nato a Firenze nel 1856 dal gruppo formato da Giuseppe Torquato Gargani, Giosu\u00e8 Carducci, Giuseppe Chiarini, Ottaviano Targioni Tozzetti.\nStoria.\nIl sodalizio fece l'esordio sulla scena letteraria con la \"diceria\" del Gargani (il quale scelse il nome del gruppo) \"Di Braccio Bracci e di altri poeti nostri odiernissimi\" (1856), e prosegu\u00ec con la \"Giunta alla derrata\", curata dal Carducci in risposta alle polemiche sollevate contro gli \"Amici\" dalla corrente romantica fiorentina capeggiata da Pietro Fanfani e dalla rivista \"Il Passatempo\", e con \"Ai poeti nostri odiernissimi e lor difensori, gli amici pedanti\" (1856).\nNel 1858 lavorarono alacremente per fondare una rivista che si occupasse esclusivamente di letteratura e difendesse il gusto classico contro le tendenze romantiche allora in voga. Nacque in questo modo il \"Poliziano\", che usc\u00ec per la prima volta il primo gennaio 1859. Oltre al Carducci e al Chiarini vi scrissero Francesco Donati, Pietro Dazzi, Antonio Gussalli e altri. Anche Terenzio Mamiani salutava con entusiasmo il progetto. I primi due numeri pubblicarono il saggio carducciano \"Di un miglior avviamento delle lettere italiane moderne al proprio loro fine. Discorso d'introduzione a questi studi\". Il 27 aprile, per la gioia dei \"Pedanti\", Leopoldo II di Lorena fu cacciato da Firenze, e la situazione politica fece loro sentire come non avesse pi\u00f9 senso un giornale che si estraneasse totalmente, in quel momento, dagli accadimenti presenti. In giugno usc\u00ec il sesto numero della rivista, e fu l'ultimo. Il movimento si sciolse, ma i componenti continuarono a frequentarsi e a intessere rapporti di collaborazione letteraria."}
{"id": "2229150", "revid": "1573940", "url": "https://it.wikipedia.org/wiki?curid=2229150", "title": "Sigfrido di V\u00e4xj\u00f6", "text": "Nacque in Inghilterra, fu mandato a rievangelizzare la Svezia, battezz\u00f2 il re Olof III di Svezia e collabor\u00f2 con lui per diffondere la fede cristiana in Svezia e Danimarca.\nAgiografia.\nFu monaco presso il monastero benedettino di Glastonbury. Venne incaricato da re Etelberto di andare in Norvegia dal re Olaf Tryggvason come vescovo missionario per contribuire all'evangelizzazione della penisola Scandinava. Secondo la \"Leggenda di Sigfrido\" scritta attorno al 1200, fu arcivescovo di York e fu mandato in Svezia da re Mildred d'Inghilterra (personaggio non ben individuato). Gi\u00e0 nel IX secolo la fede cristiana era stata portata in Svezia da sant'Ansgario, ma il paese era ricaduto nel paganesimo.\nDalla Norvegia Sigfrido and\u00f2 in Danimarca, poi giunse in Svezia, si ferm\u00f2 nel territorio di V\u00e4rend, nello Sm\u00e5land, dove, assieme a tre nipoti, Unaman (sacerdote), Sunaman (diacono) e Vinaman (suddiacono), costru\u00ec una chiesa.\nNel 1008 chiamato dal re Olof Sk\u00f6tkonung, affid\u00f2 la comunit\u00e0 di V\u00e4rend ai tre nipoti e and\u00f2 a Husaby, ai piedi del monte Kinekulle, sul lago V\u00e4nern, dove battezz\u00f2 il re in una fonte che l\u00ec si trovava. Poi part\u00ec per predicare in provincie pi\u00f9 interne della Svezia. Rientr\u00f2 infine a V\u00e4rend e trov\u00f2 il paese devastato da un banda di predoni guidati da Gunnar Gr\u00f6pe, che avevano ucciso anche i suoi tre nipoti, li avevano decapitati e ne avevano gettato le teste nel lago dentro un cestello di legno, che Sigfrido ritrov\u00f2. Il re Olof fece catturare i razziatori e li fece condannare a morte, ma Sigfrido intercesse per loro e fece commutare la condanna in una pena pecuniaria, che per\u00f2 lasci\u00f2 al re, facendosi donare un terreno a Tiutursby fra il lago di V\u00e4xj\u00f6 e il lago di Helga per costruirvi una missione.\nAdamo di Brema, nel suo \"Hammaburgensis Gesta Ecclesiae Pontificum\", riferisce che dopo quest'episodio, dato che gran parte degli svedesi erano pagani, Olof fu costretto a limitare l'attivit\u00e0 di Sigfrido alla provincia di V\u00e4sterg\u00f6tland, gi\u00e0 convertita.\nProsegu\u00ec ancora a lungo la sua attivit\u00e0 missionaria in Svezia e Danimarca, fu il primo vescovo di Skara. Attorno al 1030 and\u00f2 in visita all'arcivescovo di Brema Ermanno di cui era suffraganeo. Canonizz\u00f2 la prima santa norvegese santa Sunniva.\nNel 1045 mor\u00ec a V\u00e4xj\u00f6.\nCulto.\nIl Martirologio romano fissa la memoria liturgica il 15 febbraio.\n\u00c8 stato canonizzato da papa Adriano IV (1154 - 1159), che era stato legato pontificio in Svezia, ma non ci restano tracce dei documenti.\nAlla sua morte fu sepolto nella cattedrale di V\u00e4xj\u00f6, che lui stesso aveva fatto costruire, il suo reliquiario fu l\u00ec custodito, nella navata centrale, fino al 1600, quando fu distrutto per ordine del vescovo riformato Petrus Jonae Angermannus.\nIl culto di san Sigfrido si diffuse molto in Svezia, per poi scemare con l'avvento del protestantesimo. Alla fonte di Husaby, dove battezz\u00f2 il re Olof, avvennero parecchi miracoli e l'acqua \u00e8 ritenuta miracolosa. \nNelle rappresentazioni artistiche \u00e8 raffigurato in abiti vescovili e con in mano un cesto di legno, dove sono poggiate le tre teste dei nipoti uccisi. Oppure nell'atto di battezzare re Olof. O anche mentre benedice il mare dal ponte di una nave con due vescovi amici.\nV\u00e4xj\u00f6 \u00e8 il centro pi\u00f9 importante del culto di san Sigfrido, alcune sue reliquie sono custodite a Copenaghen e Roskilde.\nA Vallsj\u00f6, vicino S\u00e4vsj\u00f6 c'\u00e8 una chiesetta di montagna con una sorgente vicina, sopra di questa vi sono due buchi nella roccia che secondo una tradizione popolare sono le impronte dei ginocchi di Sigfrido."}
{"id": "2229151", "revid": "339392", "url": "https://it.wikipedia.org/wiki?curid=2229151", "title": "Antoine Vialart", "text": ""}
{"id": "2229152", "revid": "80339", "url": "https://it.wikipedia.org/wiki?curid=2229152", "title": "Diboscamento", "text": "Il termine diboscamento o disboscamento (anche deforestazione), indica l'eliminazione della vegetazione arborea in un'area boschiva o forestale. Le ragioni per cui si procede a tali operazioni possono essere molteplici e possono essere sia positive sia negative dal punto di vista ambientale: si pu\u00f2 eseguire un disboscamento inteso come taglio di piante vecchie, malate, bruciate per la non curanza nei boschi, oppure, in determinate zone per la produzione di legname oppure per la costruzione di strade, edifici, uso agricolo del suolo, piste da sci, ecc.\nNon deve essere confuso con il taglio del bosco volto alla sua coltivazione attraverso i criteri tecnici della selvicoltura, finalizzato alla salvaguardia della vegetazione e all'estrazione del legname dalla foresta, garantendo comunque la perpetuazione dell'ecosistema forestale.\nQuando invece il disboscamento \u00e8 esteso e duraturo, effettuato per motivi commerciali o per sfruttare il terreno per la coltivazione, si parla di deforestazione, con accezione negativa. \nUn esempio di deforestazione \u00e8 l'eradicazione illegale di alcune zone boschive per la costruzione di opere murarie, attivit\u00e0 agricole o commerciali di vario tipo. Anche deforestazione e disboscamento illegale sono comunque sinonimi tra loro. In poche parole \u00e8 la riduzione delle aree verdi naturali della terra causata dallo sfruttamento eccessivo delle foreste.\nStoria.\nGi\u00e0 con le prime civilt\u00e0 stanziali del mondo antico sono noti fenomeni di deforestazione, ad esempio nel 6300 a.C. a 'Ain Ghazal.\nDescrizione.\nLe foreste e i boschi sono dal punto di vista ambientale luoghi dove viene eseguito un diboscamento legale, che devono essere scelti con cura.\nFin dall'antichit\u00e0 si dibosca per ottenere la legna da ardere per il riscaldamento domestico o da usare come materiale da costruzione (legname), per ottenere nuovi terreni da destinare all'agricoltura, al pascolo o all'espansione urbana. \nQuesto fenomeno interessa soprattutto le aree tropicali dove vengono eseguite con il metodo del \"taglia e brucia\": dapprima si abbattono gli alberi e poi si incendia il sottobosco rimanente. Una volta terminato l'incendio si sar\u00e0 depositata sul terreno della cenere che fertilizza il terreno.\nQuesto sistema arreca gravi danni all'equilibrio dell'ambiente naturale, infatti la cenere fertilizza per poco tempo il terreno, mentre la distruzione del sottobosco distrugge in tutto e per tutto l'habitat della foresta pluviale accelerando i fenomeni erosivi del terreno. Dopo pochi anni si deve abbandonare il terreno e diboscare un'altra area.\nInoltre l'utilizzo del fuoco \u00e8 molto pericoloso perch\u00e9 danneggia la fauna e spesso sfugge al controllo causando danni ancora pi\u00f9 gravi.\nQuesto fenomeno, ancora molto frequente nella foresta amazzonica e in crescita in molte altre aree del pianeta, porta via molti alberi al \"polmone verde della Terra\".\nI paesi maggiormente interessati da questo fenomeno (spesso anche connesso con attivit\u00e0 illegali) sono Cina, Colombia, Congo, Brasile, India, Indonesia, Myanmar, Malaysia, Messico, Nigeria e Thailandia, che insieme compiono pi\u00f9 del 70% di disboscamento mondiale.\nI danni della deforestazione.\nLe piante verdi o comunque in generale le piante aiutano a mantenere stabile la concentrazione di anidride carbonica nell'atmosfera.\nL'utilizzo di combustibili fossili e il diboscamento stanno causando un aumento di CO2 nell'atmosfera, che ha diretta influenza in fenomeni come l'effetto serra e il riscaldamento globale.\nGli effetti negativi del diboscamento sono numerosi e comprendono:\nIl disboscamento (sia volontario sia non voluto) \u00e8 il risultato della rimozione di alberi o della loro morte non accompagnata da una rinnovazione sufficiente. Ci sono molte cause di ci\u00f2, che possono variare da una lenta degradazione forestale a improvvisi incendi, a intense attivit\u00e0 di pascolo.\nMentre il diboscamento delle foreste pluviali tropicali ha attirato l'attenzione dell'opinione pubblica, le foreste tropicali stanno scomparendo a una velocit\u00e0 sostanzialmente pi\u00f9 alta.\nInvece di catturare le precipitazioni, che filtrano poi nel sottosuolo, le aree diboscate diventano aree di veloce deflusso acquifero superficiale.\nIl diboscamento contribuisce inoltre a una riduzione dell'evapotraspirazione, che diminuisce l'umidit\u00e0 atmosferica e le precipitazioni; ad esempio nel Nord e nel Nord-ovest della Cina la media delle precipitazioni annuali \u00e8 diminuita di un terzo tra il 1950 e il 1985.\nAnche la produzione di legname \u00e8 una causa di diboscamento, ma in misura inferiore alle cause su esposte.\nLe foreste sono un'importante riserva di carbone, sono fondamentali per il ciclo del carbonio, risanando l'aria dall'anidride carbonica e altri agenti inquinanti.\nI boschi e le foreste sono inoltre importantissimi ecosistemi con un'elevatissima biodiversit\u00e0 in cui vivono numerosissime specie viventi, sia vegetali sia animali.Sono anche oggetto di bellezza estetica, naturalistica e culturale.\nIl diboscamento comporta la perdita di questi valori, del rispetto delle foreste e in generale dell'ambiente.\nControllare il diboscamento.\nI metodi per tenere sotto controllo e ridurre il diboscamento sono numerosi, ma tutti dipendono dalla volont\u00e0 politica di attuarli, anche in contrasto con forti interessi economici, spesso legati all'economia del diboscamento illegale, un affare che si aggira intorno ai 150 miliardi di dollari annui.\nFra questi vi \u00e8 prima di tutto una agricoltura sostenibile, che attui sistemi di rotazione delle colture e che utilizzi meno territorio. Questo non \u00e8 affatto scontato nei paesi in via di sviluppo dove la popolazione \u00e8 in rapida crescita.\nAlla Conferenza di Rio del 1992 si \u00e8 proposto un sistema gestione forestale sostenibile (GFS), con lo scopo di controllare il patrimonio e gli ecosistemi forestali a livello mondiale. A questo \u00e8 seguita la formazione di alcune organizzazioni come il Forest Stewardship Council, attivo per la salvaguardia delle foreste tropicali, del Nord America e dell'Europa: FSC certifica i prodotti costituiti da materie prime che non consumano il patrimonio forestale.\nIl diboscamento continua ad avanzare, e si sta rendendo necessario attuare politiche di riforestazione.\nAd esempio in Cina il governo ha chiesto ai cittadini di contribuire piantando alberi.\nAnche numerose associazioni si occupano della riforestazione, ma sembra che gli sforzi non siano completamente condivisi a livello mondiale. L'unico paese che ha aumentato il proprio patrimonio boschivo nel corso del XX secolo mediante politiche governative \u00e8 Israele.\nIn Europa il diboscamento sembra aver rallentato la sua corsa e, secondo i dati FAO, le foreste sono in crescita. Ci\u00f2 \u00e8 dovuto sia all'abbandono di terreni agricoli e alla colonizzazione spontanea del bosco, sia ad attivit\u00e0 di rimboschimento.\nPer i boschi e le foreste italiani sono in vigore gi\u00e0 dagli anni venti del secolo scorso (R.D. n. 3267/1923), per tutte le propriet\u00e0 pubbliche e per le grosse propriet\u00e0 private, dei \"Piani di assestamento forestale\" che hanno la finalit\u00e0 principale di tutelare e sviluppare il territorio boscato e che garantiscono che il taglio per produrre legname non comporti cambi di destinazione d'uso del bosco.\nIl ritmo del disboscamento.\nSecondo un rapporto della FAO, il diboscamento, nell'ultimo decennio, ha rallentato rispetto agli anni novanta, ma procede ancora a un ritmo troppo elevato per essere sostenibile. Tra il 2000 e il 2010 la perdita netta di foreste \u00e8 stata di 5,2 milioni di ettari all'anno, contro gli 8,3 milioni del decennio precedente. In particolare, le zone pi\u00f9 colpite sono il Sud America e l'Africa orientale e meridionale. Il diboscamento ha rallentato molto nell'Asia meridionale, mentre le foreste registrano addirittura una crescita in Nord America, Europa e Asia orientale."}
{"id": "2229158", "revid": "290948", "url": "https://it.wikipedia.org/wiki?curid=2229158", "title": "Acqua di scolo", "text": ""}
{"id": "2229159", "revid": "339392", "url": "https://it.wikipedia.org/wiki?curid=2229159", "title": "Emanuele Vialardi di Verrone", "text": ""}
{"id": "2229160", "revid": "108831847", "url": "https://it.wikipedia.org/wiki?curid=2229160", "title": "Kathleen Jordon Gregory", "text": "Particolarmente nota negli anni settanta per la rappresentazione in chiave moderna di \"La dodicesima notte\" di William Shakespeare. \nHa partecipato anche ad alcuni programmi tv e al film horror \"The Curse\" di David Keith.\nMor\u00ec nel 1988 all'et\u00e0 di 46 anni per un cancro allo stomaco."}
{"id": "2229161", "revid": "1305772", "url": "https://it.wikipedia.org/wiki?curid=2229161", "title": "Jack Dragna", "text": "Suo fratello Tom Dragna \u00e8 stato il consigliere della Famiglia.\nBiografia.\nGli inizi.\nDragna nacque a Corleone, in provincia di Palermo, il 18 aprile del 1891, figlio di Francesco Paolo Dragna e di Anna Dragna. Il 18 novembre del 1898 il piccolo Ignazio assieme a suo padre, sua madre, sua sorella Giuseppa e suo fratello Gaetano s'imbarcano al porto di Palermo sul piroscafo \"SS Alsatia\" diretto in America.\nI Dragna si stabiliscono in una zona di Brooklyn, dove vive il loro parente Antonio Rizzotto, anch'egli di Corleone. I Dragna resteranno a New York per circa dieci anni, prima di far ritorno in Sicilia nei primi mesi del 1908.\nQui il giovane Ignazio viene chiamato a svolgere il servizio di leva nell'esercito italiano. Una volta finita la leva militare, entra a far parte della locale cosca mafiosa di Corleone. Nel 1914 emigra nuovamente in America, assieme a suo fratello Gaetano.\nRistabilitosi quindi a New York, Dragna e suo fratello si inseriscono nella \"gang\" che domina tutto il Bronx, guidata da un suo giovane amico e compaesano, anche lui membro della Famiglia di Corleone: Gaetano Reina. Nel 1914 Dragna viene sospettato di essere l'esecutore dell'omicidio di Bernard Boff, un commerciante ebreo rivenditore di carni e pollami, e viene tenuto sempre sotto controllo dalla polizia.\nIl potere a Los Angeles.\nIn quel periodo decide di cambiare aria e stabilirsi a Los Angeles assieme a suo fratello Tom, dove si inserisce nella locale Famiglia mafiosa guidata dal potente Boss Joseph Ardizzone. Alla fine del 1915 viene arrestato a Long Beach, un grosso centro vicino a Los Angeles, per tentata estorsione. Passer\u00e0 circa un anno in carcere, e uscir\u00e0 alla fine del 1916.\nAssieme a suo fratello Tom incomincia ad allargare il suo giro delle estorsioni, diventando uno degli uomini pi\u00f9 fidati di Joseph Ardizzone, capo della Famiglia. All'inizio degli anni venti viene promosso da soldato a Capodecina, a capo di un gruppo di circa venti \"uomini d'onore\", dove suo fratello \u00e8 il suo braccio destro. In pieno proibizionismo ingrandisce il suo giro di contrabbando di alcolici, in gran parte del territorio di Los Angeles e del sud della California.\nNel 1931 Joseph Ardizzone scompare di lupara bianca. Dragna diviene il capo della Famiglia, con suo fratello Tom come Consigliere, Girolamo Adamo vicecapo, e i capidecina pi\u00f9 importanti che sono: Simone Scozzari, Samuel Sciortino, Frank Bompensiero, Nicholas Licata e Frank DeSimone, figlio del vecchio capomafia Rosario DeSimone. Dragna modernizza la cosca che conta circa 120 uomini d'onore, e ne amplia gli interessi nei vari sindacati, nell'usura, nelle estorsioni, nelle scommesse clandestine e nel gioco d'azzardo, dove gli uomini di Dragna gestiscono le bische clandestine sulle navi attraccate nei porti di Los Angeles, e della costa nel sud della California controllati completamente dalla Famiglia.\nDragna era uno stretto alleato della Famiglia di San Francisco, del quale era il supervisore nella West Coast su ordine della Commissione, ed era in ottimi rapporti con Tommaso Gagliano, suo compaesano e capo di una delle cinque Famiglie di New York, con Lucky Luciano, con Frank Nitti di Chicago, e con Al Polizzi boss della Famiglia di Cleveland.\nLa morte di Siegel e la faida con Cohen.\nNel 1947 Bugsy Siegel viene assassinato, e cos\u00ec il suo posto viene preso dal suo ex-guardaspalle Mickey Cohen, che con la sua banda incomincia a dare fastidio alla Famiglia. La banda di Cohen, anche se nettamente pi\u00f9 debole e numericamente inferiore, dar\u00e0 filo da torcere alla cosca di Dragna. Cos\u00ec scoppia la faida, che durer\u00e0 dalla fine degli anni quaranta fino agli inizi degli anni cinquanta, fino a quando la banda verr\u00e0 decimata dagli omicidi; lo stesso Cohen, dopo essere scampato miracolosamente a cinque tentati omicidi, verr\u00e0 arrestato e condannato a una lunga pena detentiva.\nGli affari.\nCon l'espansione di Las Vegas Dragna e la sua cosca prendono il possesso di alcuni casin\u00f2. La Famiglia sotto Dragna controlla anche i vari sindacati del cinema a Hollywood, a cui estorce grosse somme di denaro tramite il suo socio e uomo di fiducia John Roselli. Sempre in quel periodo Dragna e altri importanti esponenti della \"Famiglia\" sono sospettati di far parte di un grosso traffico di eroina con la Sicilia, in collaborazione con le altre Famiglie d'America. Infatti la Famiglia \u00e8 la principale importatrice e distributrice di eroina in California.\nDragna fu un boss riservato che mantenne sempre un basso profilo, cercando di non attirare su di s\u00e9 e sull'organizzazione le attenzioni della polizia e delle autorit\u00e0. Tuttavia alla met\u00e0 degli anni cinquanta, subito dopo la commissione Kefauer, la polizia di Los Angeles e l'FBI, s'impegnano in una campagna contro la criminalit\u00e0 organizzata. Dragna e altri membri della Famiglia verranno arrestati ma subito scarcerati grazie agli importanti contatti politici.\nGli ultimi anni.\nDopo la morte della moglie avvenuta agli inizi degli anni cinquanta, inizi\u00f2 una relazione con una donna molto pi\u00f9 giovane di lui. Diversi agenti di polizia in borghese stazionavano fuori dal suo appartamento. I poliziotti usavano i dispositivi per intercettare le sue conversazioni.\nPer un breve periodo si trasfer\u00ec a Las Vegas per curare da vicino i suoi interessi nei casin\u00f2, soprattutto per sviare le indagini della polizia su di lui. Dopo un po' di tempo si trasfer\u00ec a San Diego a casa di sua figlia e suo genero.\nIl 23 febbraio 1956, Ignazio Dragna muore per un attacco di cuore, all'et\u00e0 di 66 anni. Gli succede alla guida della Famiglia Frank DeSimone."}
{"id": "2229163", "revid": "287204", "url": "https://it.wikipedia.org/wiki?curid=2229163", "title": "Matteo Babini", "text": "Biografia.\nDopo aver studiato nella sua citt\u00e0 con Arcangelo Cortoni, egli debutt\u00f2, a Modena, incredibilmente giovane, come secondo tenore, nel 1770/71, probabilmente nella prima versione del \"Demetrio\" di Paisiello. Dopo essersi esibito in diversi teatri italiani, ma soprattutto al San Benedetto di Venezia, in ruoli ancora non da primo tenore, Babini fu scritturato prima presso la Corte di Berlino e, poi, al seguito di Paisiello, presso quella di San Pietroburgo (1777/1781), dove fu molto apprezzato nelle opere del compositore pugliese, anche eccezionalmente in alcune di genere giocoso, genere che egli frequent\u00f2 invece assai poco in Italia. Secondo \"The Grove Dictionary of Opera\", egli si esib\u00ec poi, praticamente in tutta Europa, da Lisbona a Madrid, da Vienna a Londra, dove, nel 1786, partecip\u00f2 alla prima del \"Giulio Sabino\" di Cherubini. Particolarmente importanti per lo sviluppo delle sue tendenze artistiche verso la recitazione realistica, sembrano essere stati i ripetuti viaggi a Parigi, nel 1787/1789 e poi nel 1792, e cio\u00e8 in momenti topici per la rivoluzione, in fase prima di maturazione e di esplosione, e poi di sviluppo.\nLa sua carriera in Italia continu\u00f2 con grande successo per tutti gli anni novanta (partecip\u00f2 fra l'altro alla prima de \"Gli Oriazi e i Curiazi\" di Cimarosa, creando la parte dell'eroe \"vilain, Marco Orazio\" ), fino al suo addio alle scene nel 1803, quando comunque veniva ancora chiamato ad eseguire prime rappresentazioni da compositori come Zingarelli e Bertoni. Ristabilitosi nella sua citt\u00e0 natale, dopo una carriera italiana tutta incentrata su Venezia, egli si diede all'insegnamento sia del canto che dell'arte scenica, e pot\u00e9 annoverare tra i suoi allievi l'ancora adolescente Gioachino Rossini, all'epoca intenzionato a perseguire una carriera di cantante: al giovane artista il vecchio tenore non fece mancare i suoi consigli neppure nella composizione della sua prima precocissima opera, \"Demetrio e Polibio\". Mor\u00ec il 22 settembre del 1816.\nCaratteristiche artistiche.\nMatteo Babini rappresenta un elemento chiave del recupero, nell'ultima parte del \u2018700, del carattere espressivo del canto operistico che si era andato in parte perdendo tra gli acrobatismi canori dei castrati e i sovracuti dei soprani. Tenore baritonale dall'estensione molto limitata che lo faceva trovare a suo agio sostanzialmente in una sola ottava, non particolarmente versato nella coloratura (anche se poi, negli \"Orazi\", l'aria pi\u00f9 virtuosistica \u00e8 la sua), egli diede il suo contributo alla rinascimento dell'arte operistica, sviluppando le sue doti di cantante-attore, che si distingueva nello stile declamatorio dei suoi recitativi, nella verit\u00e0 che sapeva infondere alla sua recitazione, nel fascino che cos\u00ec riusciva ad esercitare infallibilmente sugli spettatori, in ci\u00f2 indubbiamente favorito anche dalla sua notevole presenza scenica (era alto, biondo, snello e di bellissimi lineamenti). Secondo Giovanni Morelli, \nlo stimolo per la ricerca della verit\u00e0 drammatica il Babbini lo trov\u00f2 sicuramente durante i soggiorni parigini del 1787-9 e del 1792. Si pu\u00f2 infatti constatare come dopo quegli anni, il repertorio del tenore si sia dirottato invariabilmente dai drammi metastasiani verso interpretazioni a soggetto storico con suggestioni contemporanee, romano repubblicane e verso la cantata monodramma \"rousseauviana\" (che port\u00f2 con enorme successo nei maggiori teatri italiani). Quale interprete d'avanguardia e cantante erudito, Babbini si adopr\u00f2 a cercare \u00able costumanze dei popoli e le vicende degli eroi\u00bb, e proprio nella prima veneziana degli \"Oriazi\" cimarosiani si esib\u00ec in scena adottando costumi storici, \u00abdi che il pubblico rimase cos\u00ec soddisfatto che nel seguito i teatri ne presero invariabile norma\u00bb.\nCon la sua ricerca della espressivit\u00e0 attraverso la \"verit\u00e0 interpretativa\" , da conseguire anche per mezzo del rinnovamento, Babini si affianc\u00f2 ai suoi compagni di tanti spettacoli, Crescentini, Grassini, Banti, Pacchiarotti, e anche quel Giacomo David, con il quale gli capit\u00f2 tante volte di alternarsi nell'esecuzione delle medesime parti, nell'azione di \"restyling\" del canto lirico che pose le basi per la successiva rinascita rossiniana; di essa del resto tocc\u00f2 probabilmente a lui di effettuare un vero e proprio simbolico varo con le lezioni che ebbe modo di dare ad un ragazzino precoce che voleva fare il cantante d'opera e che sarebbe diventato invece il compositore pi\u00f9 famoso d'Europa."}
{"id": "2229164", "revid": "316629", "url": "https://it.wikipedia.org/wiki?curid=2229164", "title": "Matteo Babbini", "text": ""}
{"id": "2229168", "revid": "22091467", "url": "https://it.wikipedia.org/wiki?curid=2229168", "title": "Tinky Winky", "text": ""}
{"id": "2229169", "revid": "22091469", "url": "https://it.wikipedia.org/wiki?curid=2229169", "title": "Dipsy", "text": ""}
{"id": "2229170", "revid": "22091472", "url": "https://it.wikipedia.org/wiki?curid=2229170", "title": "Laa-Laa", "text": ""}
{"id": "2229171", "revid": "22091474", "url": "https://it.wikipedia.org/wiki?curid=2229171", "title": "Po (Teletubbies)", "text": ""}
{"id": "2229172", "revid": "22091478", "url": "https://it.wikipedia.org/wiki?curid=2229172", "title": "Tinky-Winky", "text": ""}
{"id": "2229173", "revid": "1442080", "url": "https://it.wikipedia.org/wiki?curid=2229173", "title": "Old Dublin", "text": "Old Dublin \u00e8 un tabacco da pipa della Peterson, di origine irlandese. \u00c8 una mixture inglese, formata da tabacco Latakia, Turco orientale Basma e foglie di Virginia.\n\u00c8 un tabacco dal gusto pieno, tipicamente inglese. "}
{"id": "2229176", "revid": "124391040", "url": "https://it.wikipedia.org/wiki?curid=2229176", "title": "Massacro di Dili", "text": "Il massacro di Dili (noto anche come massacro di Santa Cruz) fu la repressione violenta delle dimostrazioni indipendentiste di Timor Est avvenuta nel cimitero di Santa Cruz dell'odierna capitale, Dili, il 12 novembre 1991, durante l'occupazione indonesiana di Timor-Est.\nAntefatto.\nNell'ottobre del 1991 una delegazione di Timor Est composta di membri del Parlamento portoghese e dodici giornalisti era prevista nell'ambito di una visita dell'ispettore delle Nazioni Unite per i diritti umani Pieter Kooijmans. Il governo indonesiano avanz\u00f2 delle obiezioni alla presenza nella delegazione di Jill Joliffe, un giornalista australiano considerato un sostenitore del movimento indipendentista FRETILIN, e il Portogallo di conseguenza cancell\u00f2 la delegazione. La cancellazione demoralizz\u00f2 gli indipendentisti di Timor Est, che avevano sperato di far leva sulla visita per sensibilizzare l'opinione pubblica internazionale circa la loro causa. Vi furono tensioni fra le autorit\u00e0 indonesiane e i giovani di Timor Est nei giorni seguenti alla cancellazione portoghese. Il 28 ottobre le truppe indonesiane avevano individuato un gruppo di resistenza nella chiesa di Motael a Dili. Vi fu uno scontro tra i sostenitori dell'integrazione con l'Indonesia e i fedeli della chiesa; Sebasti\u00e3o Gomes, un indipendentista, fu prelevato dalla chiesa e giustiziato dalle truppe indonesiane, mentre l'attivista per l'integrazione Afonso Henriques fu accoltellato e ucciso durante gli scontri.\nUn gruppo di stranieri era giunto a Timor Est per osservare la delegazione portoghese, fra cui i giornalisti indipendenti americani Amy Goodman e Allan Nairn, e il cameraman britannico Max Stahl. Assistettero ai funerali di Gomes il 12 novembre, al termine dei quali migliaia di uomini accompagnarono il defunto a piedi dalla chiesa di Motael al cimitero di Santa Cruz. Lungo il percorso, alcuni esposero striscioni di protesta e bandiere di Timor Est, intonarono slogan e schernirono i soldati indonesiani e gli agenti di polizia. Gli organizzatori della protesta mantennero l'ordine durante la manifestazione; sebbene chiassosa, la folla era pacifica e ordinata, secondo diversi testimoni. Fu la pi\u00f9 grande e la pi\u00f9 visibile dimostrazione contro l'occupazione indonesiana a partire dal 1975.\nIl massacro.\nIn un breve scontro fra le truppe indonesiane e i dimostranti, il maggiore Gerhan Lantara fu accoltellato. Stahl sostiene che Lantara aveva attaccato una ragazza che esibiva la bandiera di Timor Est e il militante del FRETILIN Const\u00e2ncio Pinto riporta testimonianze oculari di violenze da parte dei soldati indonesiani e della polizia. Quando la processione raggiunse il cimitero, la testa della processione entr\u00f2, mentre molti altri continuarono a protestare fuori dalle mura agitando bandiere e intonando slogan indipendentisti. Le truppe indonesiane erano state presenti durante tutta la manifestazione, successivamente comparve un nuovo gruppo di 200 soldati indonesiani che apr\u00ec il fuoco sulla folla. La folla fugg\u00ec attraverso l'entrata principale del cimitero e pi\u00f9 avanti nello stesso cimitero e fu incalzata dai soldati.\nIl massacro fu testimoniato da due giornalisti statunitensi, Amy Goodman e Allan Nairn (che furono caricati) e ripreso da Max Stahl. Mentre Stahl riprendeva il massacro, Goodman e Nairn tentarono di \"fare da scudo per i timoresi \" frapponendosi tra loro e i soldati indonesiani. I soldati picchiarono la Goodman e quando Nairn accorse in suo soccorso fu pestato con le armi dei soldati, riportando una frattura del cranio. La troupe riusc\u00ec a portare il filmato in Australia. Lo consegn\u00f2 a Saskia Kouwenberg, una giornalista olandese per evitare che fosse sequestrato dalle autorit\u00e0 australiane, che erano state sollecitate dall'Indonesia e sottoposero la troupe ad una perquisizione corporale all'arrivo a Darwin. Il filmato fu utilizzato dal documentario \"First Tuesday\", andato in onda sulla televisione ITV nel Regno Unito nel gennaio del 1992 e in molti documentari successivi. Il filmato di Stahl, insieme alla testimonianza di Nairn e Goodman e di altri, provoc\u00f2 indignazione in tutto il mondo.\nAlmeno 250 persone di Timor Est furono uccise durante il massacro. John Pilger riporta un totale di 400 morti e dispersi durante le uccisioni del giorno della manifestazione e durante un'altra protesta il giorno successivo. Uno dei morti fu uno studente neozelandese di scienze politiche, Kamal Bamadhaj, e un attivista dei diritti umani. Sebbene le autorit\u00e0 indonesiane descrissero l'incidente come una reazione spontanea alla violenza dei manifestanti o un \"equivoco\", due fatti gettano forti dubbi su questa versione. Uno \u00e8 la documentazione di violenze di massa perpetrate da truppe indonesiane in fatti come quelli di Quelicai, Lacluta e Kraras. Il secondo \u00e8 una serie di dichiarazioni di politici e pubblici ufficiali indonesiani, che giustificarono la violenza dei militari. Try Sutrisno, comandante in capo delle forze armate indonesiane, dichiar\u00f2 due giorni dopo il massacro: \"L'esercito non pu\u00f2 essere sottovalutato. Alla fine abbiamo dovuto sparare. I delinquenti come questi agitatori devono essere abbattuti e li abbatteremo...\"\nConseguenze.\nIn risposta al massacro, gli attivisti di tutto il mondo organizzarono manifestazioni di solidariet\u00e0 con Timor Est. Sebbene una piccola rete di volontari si era gi\u00e0 impegnata per i diritti umani e per l'autodeterminazione gi\u00e0 all'indomani dell'inizio dell'occupazione, la loro attivit\u00e0 fronteggi\u00f2 una nuova urgenza dopo il massacro del 1991. TAPOL, un'organizzazione britannica nata nel 1973 per sostenere la democrazia in Indonesia, concentr\u00f2 il suo impegno su Timor Est. Negli Stati Uniti fu fondata la \"East Timor Action Network\" che apr\u00ec subito sezioni in dieci diverse citt\u00e0. Altri gruppi di solidariet\u00e0 nacquero in Portogallo, Australia, Giappone, Germania, Malaysia, Irlanda e Brasile.\nLe immagini televisive del massacro furono trasmesse in tutto il mondo, provocando notevole imbarazzo al governo indonesiano. La notizia fu un esempio lampante di come la crescita dei nuovi media in Indonesia avesse reso difficile al \"Nuovo Ordine\" indonesiano il controllo dell'informazione in patria e all'estero, proprio mentre dopo la fine della guerra fredda negli anni novanta il governo indonesiano si trovava al centro di crescenti critiche internazionali. Alcune copie del filmato del massacro furono distribuite in Indonesia e permisero agli indonesiani di vedere le scene non censurate. Molti gruppi giovanili a favore della democrazia iniziarono ad affrontare apertamente e pubblicamente temi critici non solo riguardo alla situazione di Timor Est, ma anche riguardo al \"Nuovo Ordine\".\nIl Congresso degli Stati Uniti vot\u00f2 il taglio dei fondi per l'addestramento dei militari indonesiani. Comunque continu\u00f2 la vendita di armi dagli Stati Uniti all'Indonesia.\nIl massacro spinse il governo portoghese a rafforzare la sua campagna diplomatica. Il Portogallo tent\u00f2 con scarso successo di aumentare la pressione internazionale verso l'Indonesia sollevando la questione est-timorese nell'ambito dell'Unione europea. Tuttavia, paesi come il Regno Unito avevano intense relazioni economiche con l'Indonesia, inclusa la vendita di armi, e rifiutarono di applicare delle sanzioni.\nIn Australia, ci furono critiche al riconoscimento da parte del governo federale della sovranit\u00e0 indonesiana su Timor Est. In questo periodo il governo era impegnato a favorire nuove relazioni militari con gli indonesiani. Il ministro degli esteri australiano Gareth Evans dichiar\u00f2 che le uccisioni erano state \"un'aberrazione, non un atto di polizia\".\nIl 12 novembre \u00e8 festa nazionale di Timor Est indipendente, ed \u00e8 ricordato dagli est-timoresi come uno dei giorni pi\u00f9 sanguinosi della loro storia e come il giorno che diede rilevanza internazionale alle loro aspirazioni di indipendenza."}
{"id": "2229177", "revid": "125745800", "url": "https://it.wikipedia.org/wiki?curid=2229177", "title": "La famiglia Trapp", "text": "La famiglia Trapp (\"The Story of the Trapp Family Singers\" - \"Die Trappfamilie. Vom Kloster zum Welterfolg\") \u00e8 un romanzo autobiografico del 1949 della cantante austriaca Maria Augusta Trapp, che ha ispirato il musical \"The Sound of Music\" di Richard Rodgers e Oscar Hammerstein II, da cui \u00e8 stato tratto il famoso film \"Tutti insieme appassionatamente\" diretto dal regista Robert Wise e con Julie Andrews nella parte della protagonista. Inoltre nel 1991 il romanzo \u00e8 stato trasposto in una serie anime per la regia di K\u014dz\u014d Kusuba giunto in Italia col titolo di \"Cantiamo insieme\".\nTrama.\nPrima parte.\nAustria, 1926. Maria Kutschera \u00e8 una giovane novizia del convento di Nonnberg a Salisburgo. \u00c8 una ragazza di ventun anni molto religiosa, ma dal carattere estroverso e sempre allegro e che non sempre riesce a seguire il rigido regolamento della clausura. A settembre, nove mesi prima di prendere i voti, Maria scopre con sgomento di dover andare a fare l'istitutrice della piccola Maria von Trapp, una bambina gracile e delicata, presso la villa del barone Giorgio von Trapp.\nIl barone, ex comandante di sottomarini ed eroe della prima guerra mondiale, \u00e8 rimasto recentemente vedovo ed \u00e8 padre di sette figli. Maria \u00e8 ormai la ventiseiesima istitutrice che mette piede in quella casa, ma la sua dolcezza e simpatia e l'aiuto della baronessa Matilde, governante della casa, le faranno conquistare subito l'affetto di tutta la famiglia.\nMaria da adolescente aveva fatto parte di un gruppo di ragazzi dell'Azione Cattolica, che passando di paese in paese, aveva raccolto un gran numero di canti popolari del passato. Adesso la ragazza, accompagnandosi con la sua chitarra, comincia ad intrattenere i ragazzi facendoli cantare in coro. Anche questo far\u00e0 s\u00ec che tutta la famiglia si trasformi in un gruppo affiatato e che anche la giovane si trovi a farne parte. Arriva il Natale e Maria collabora con Giorgio per preparare un grande albero di Natale e fa trascorrere alla famiglia le vacanze tra canti e preghiere. Alla fine Giorgio la ringrazier\u00e0 di cuore per aver fatto trascorrere ai suoi figli un meraviglioso Natale, dopo tanti anni tristi.\nPassa il tempo e il barone si trover\u00e0 sempre pi\u00f9 ad affidare l'educazione di tutti i suoi figli e le decisioni importanti della famiglia a Maria, che dopo un piccolo incidente occorso alla baronessa Matilde diventer\u00e0 la governante della casa. Il barone \u00e8 fidanzato con la principessa Ivonne, ma lentamente si rende conto di essere profondamente innamorato di Maria, lo confessa ad Ivonne e rompe il fidanzamento, non facendo per\u00f2 menzione in famiglia del motivo della rottura. Ma a pochi giorni dal ritorno definitivo di Maria in convento, Giorgio, incoraggiato dai figli, far\u00e0 finalmente alla ragazza la proposta di matrimonio. Maria ritorna in convento per chiedere consiglio sul suo futuro e viene convinta a seguire la volont\u00e0 di Dio: nell'autunno del 1927 sposer\u00e0 quindi il barone.\nIniziano undici anni spensierati della famiglia, che saranno allietati dalla nascita di due figlie, Rosmarie e Eleonore (Lorli). I ragazzi diventano grandi, ma la famiglia Trapp rimane molto unita con l'aiuto di Maria, che continua per diletto a fare cantare in coro i suoi figli.\nMa alla fine del 1937 la seconda guerra mondiale \u00e8 alle porte e a causa del tracollo dell'economia austriaca la famiglia si trova in ristrettezze economiche. Per poter guadagnare qualche soldo, la villa viene trasformata in un piccolo albergo, ed \u00e8 proprio un'ospite, famosa cantante lirica, che sente per caso i ragazzi cantare in coro e fa la proposta di farli partecipare al festival di Salisburgo.\nIl coro della famiglia Trapp non \u00e8 certo formato da professionisti, ma il loro entusiasmo e le canzoni popolari che interpretano sono la medicina di cui l'Austria ha bisogno in questo momento di crisi. Inizia quindi una serie di successi, prima invitati alla radio, poi dal presidente della repubblica, poi al teatro di Vienna, dove incontrano il sig. Wagner, un impresario statunitense che propone addirittura una tourn\u00e9e negli Stati Uniti. I Trapp rifiutano, ma conservano il suo biglietto da visita per ricordo.\nMa nel marzo 1938 l'Austria viene annessa alla Germania e viene invasa dai nazisti. Giorgio e Maria si troveranno quindi ad affrontare un ambiente ostile: il barone \u00e8 un eroe di guerra e un patriota e non si vuole piegare al potere nazista. Con l'accordo unanime della famiglia organizzer\u00e0 quindi la fuga: lui, Maria che nel frattempo \u00e8 rimasta incinta del suo terzo bambino, e i suoi nove figli abbandoneranno con un sotterfugio la loro casa e attraverseranno le montagne per raggiungere l'Italia e in un secondo tempo gli Stati Uniti.\nSeconda parte.\nFin dal breve viaggio in nave per raggiungere gli Stati Uniti, Maria comprende di dover imparare al pi\u00f9 presto l'inglese, la lingua della sua nuova patria. Comincia quindi a tentare di parlare con i passeggeri americani, chiedendo loro aiuto facendosi tradurre le parole. Al suo arrivo in America quindi \u00e8 gi\u00e0 in grado di esprimersi in uno zoppicante inglese.\nIl primo impatto con il nuovo mondo \u00e8 incredibile: le terrificanti scale mobili, l'infernale mondo sotterraneo della metropolitana, ma soprattutto il fatto che le sostanze stupefacenti siano vendute liberamente nei negozi sono per la \"campagnola\" Maria una fonte di continue sorprese. Subito la famiglia si reca dall'impresario Wagner, che aveva anticipato i soldi per la traversata e che organizzer\u00e0 per i Trapp una lunga serie di concerti.\nInizia cos\u00ec l'avventura americana dei Trapp, che si guadagnano da vivere passando da una citt\u00e0 all'altra cantando il repertorio che avevano preparato durante gli anni in Austria; sono poveri, ma trovano subito un gran numero di amici pronti ad aiutarli. Il successo per\u00f2 non arriva: il coro esegue con estrema perizia i canti della tradizione classica facendo felici i musicofili, ma non riesce a fare breccia nel grande pubblico. L'impresario Wagner alla fine rinuncia all'incarico e improvvisamente i Trapp si trovano senza lavoro. Maria a questo punto trascina disperatamente la famiglia di audizione in audizione fino a convincere un altro impresario a prendersi cura dell'organizzazione dei concerti. Il nuovo impresario convincer\u00e0 i Trapp ad assumere un atteggiamento meno solenne ed austero sul palco e a modificare il repertorio introducendo anche canzoni popolari inglesi: lentamente anche il grande pubblico comincer\u00e0 ad accorgersi dei cantori della famiglia Trapp. Una sera Maria, durante un assolo di Jodl, per non soffocare sar\u00e0 costretta ad ingoiare una mosca che le era entrata in bocca, saltando la sua parte e suscitando l'ilarit\u00e0 dei presenti in sala: da quel momento il ghiaccio fu rotto e i Trapp trovarono finalmente un loro pubblico.\nDurante una delle poche vacanze che la famiglia poteva permettersi, i Trapp trovarono a Stowe nel Vermont una fattoria in vendita che decisero subito sarebbe diventata la loro nuova casa. Con l'aiuto degli abitanti della cittadina e dei numerosi loro amici, riuscirono in breve tempo a costruire una casa adatta per la numerosa famiglia. Inoltre cominciarono ad organizzare in un campo militare abbandonato un \"campo musicale\", dove durante le vacanze estive la gente potesse trascorrere due settimane tra la pace delle montagne, tra canti, escursioni e preghiere. L'iniziativa ebbe un clamoroso successo e venne replicata per molti anni a venire, diventando una tradizione del luogo.\nPassano gli anni e la terribile guerra in Europa \u00e8 finita. L'Austria \u00e8 in ginocchio e i Trapp non esitano a utilizzare i loro pochi risparmi per organizzare una enorme raccolta di beneficenza per le famiglie austriache. In breve tempo, tonnellate di generi alimentari e di beni di conforto attraversarono l'oceano per arrivare in Austria e salvare la vita di tanta gente. Ma arriva il 1947, il terribile \"anno memorabile\" per i Trapp, che inizia con la morte del barone Giorgio von Trapp, per un cancro al polmone. E la sventura continua ad abbattersi sulla famiglia; Rosmarie, provata dalla estenuante serie di concerti, dallo studio e dalla improvvisa morte del padre, ne esce sconvolta e quasi impazzisce e occorreranno molti mesi di cure presso uno psicologo per farla tornare alla normalit\u00e0. Dopo una serie di incidenti, fortunatamente non gravi, ad altri membri della famiglia, Maria si ammala gravemente e si riduce in fin di vita, ma la forza della sua fede e le preghiere dei famigliari e degli amici operano il miracolo, salvandole la vita.\nAlla fine anche il terribile 1947 con le sue sventure ha termine e la famiglia Trapp, sempre unita nella fede, ritrover\u00e0 una nuova serenit\u00e0.\nOltre l'autobiografia.\nL'autobiografia termina nel 1948, anno in cui la famiglia Trapp ottenne finalmente la cittadinanza statunitense. Nel seguito i figli di Maria prenderanno via via strade diverse:\nMaria continu\u00f2 i concerti fino al 1955, quando sciolse il gruppo, ormai formato da membri esterni alla famiglia. Segu\u00ec la figlia Maria in nuova Guinea come missionaria e ritorn\u00f2 dopo poco tempo per gestire assieme al figlio la \"Trapp Family Lodge\". Mor\u00ec nel 1987 e fu sepolta accanto al marito Giorgio e alla figlia Martina.\nPersonaggi.\nNella lista seguente il nome dei personaggi principali dell'autobiografia \u00e8 indicato come risulta nella traduzione italiana del romanzo curata da M. A. Astuto e F. Bellini con, fra parentesi, il nome originale.\nCapitoli.\nPrima parte\nSeconda parte"}
{"id": "2229180", "revid": "767487", "url": "https://it.wikipedia.org/wiki?curid=2229180", "title": "Luna nera (film)", "text": "Luna nera (\"Black Moon\") \u00e8 un film del 1975 diretto da Louis Malle, che lo co-scrisse con Joyce Bu\u00f1uel e Ghislain Uhry.\nFu la prima pellicola in lingua inglese del regista, che per\u00f2 la gir\u00f2 in Occitania grazie alla produzione congiunta di Francia, Germania Occidentale e Italia e con un cast comprendente Cathryn Harrison, Joe Dallesandro, Therese Giehse e Alexandra Stewart. La storia \u00e8 incentrata sul tentativo da parte di una ragazzina di sfuggire ad un enorme conflitto armato tra maschi e femmine, giugendo in una remota fattoria e diventando parte dello strano stile di vita, piuttosto bizzarro e soprannaturale, della famiglia che vi abita.\nL'opera venne concepita come un tentativo di creare una narrazione fortemente ancorata alla sequenzialit\u00e0 irrazionale dei sogni, fortemente ispirata anche da \"Alice nel paese delle meraviglie\" di Lewis Carroll: il risultato fu una storia sperimentale con caratteri del cinema horror, fantasy e fantascientifico. Usc\u00ec nelle sale francesi il 24 settembre 1975 e venne presentata al New York Film Festival il 30 settembre. Si rivel\u00f2 un grande insuccesso di pubblico e di critica e il critico Philip French la defin\u00ec \u00abun ambizioso disastro\u00bb. Ciononostante vinse due Premi C\u00e9sar nel 1976, per la miglior fotografia e il miglior sonoro.\nTrama.\nIn un imprecisato futuro, la Terra \u00e8 sconvolta da una gigantesca e distruttiva guerra combattuta tra i due sessi dell'homo sapiens: uomini e donne si scontrano attraverso continue offensive militari che sconvolgono Paesi e citt\u00e0. Lily, una ragazzina di circa quindici anni, decide di fuggire dai bombardamenti e dalle devastazioni, scappando in campagna a bordo di una piccola automobile. Giunge presso un casolare immerso nella campagna, presso cui vivono un'anziana signora costretta a letto e due gemelli siamesi.\nProduzione.\nSoggetto e sceneggiatura.\nLouis Malle raccont\u00f2 che l'idea per \"Luna nera\" gli venne subito dopo aver completato il precedente \"Lacombe Lucien\" del 1974, guardando alla tenuta circostante la sua dimora padronale; come rifer\u00ec a David Bartholomew di \"Cinefantastique\": \nEgli soprattutto si ispir\u00f2 a dei sogni che aveva avuto, sebbene poi nella stesura della sceneggiatura fu importante l'influsso anche di \"Alice nel paese delle meraviglie\" di Lewis Carroll, per il quale provava da sempre una grande ammirazione. Lo consider\u00f2 dunque, sebbene \u00ab[o]paco, a volte goffo\u00bb, \u00abil pi\u00f9 intimo dei miei film. Lo vedo come uno strano viaggio ai limiti del medium, o forse ai miei limiti\u00bb.\nMalle aveva gi\u00e0 realizzato una pellicola in cui erano presenti alcune sequenze grottesche, \"Zazie nel metr\u00f2\" del 1960, ma per \"Luna nera\" egli scelse di elaborare in maniera pi\u00f9 profonda la componente surrealista, portandola ad un \u00abalto livello di coscienza, persino di autocoscienza\u00bb. L'obiettivo che si prefiss\u00f2 fu quello di sviluppare ed esplorare un mondo diverso, in cui tutto \u00e8 possibile e \u00abdove il tradizionale sistema di valori - psicologici, logici, morali - \u00e8 semplicemente irrilevante\u00bb. Volendo imitare il movimento cinematografico avanguardista di Luis Bu\u00f1uel, si fece aiutare in fase di scrittura dalla nuora di questi, Joyce, e dallo scenografo Ghislain Uhry, tentando \u00abl'equivalente della pratica surrealista della scrittura automatica\u00bb ed evitando \u00abla logica narrativa, sostenendo che \"ogni volta che appariva qualcosa che sembrava una trama, la cancellavo\"\u00bb. Il regista spese circa quattro mesi a rendere le varie suggestioni oniriche una sceneggiatura completamente strutturata, scrivendo svariate bozze nelle quali arrangiava \u00able stesse cose in differenti organizzazioni\u00bb.\nRiprese e fotografia.\nCome direttore della fotografia Malle ingaggi\u00f2 lo svedese Sven Nykvist, abituale collaboratore di Ingmar Bergman, col quale decise, \u00abper accentuarne le valenze oniriche, costruendo un sogno in cui sembra tutto molto reale\u00bb, di girare le scene in esterna o al tramonto, o all'alba oppure in condizioni atmosferiche durante le quali non ci sarebbe stata luce solare diretta. Durante il giorno invece realizzarono le sequenze in interni. Delle riprese, il regista raccont\u00f2:\nE per quanto l'improvvisazione non venne contemplata per via delle difficolt\u00e0 realizzative del lungometraggio, nel libro di interviste \"Malle on Malle\", l'autore ammise che alcune scene vennero coordinate e sviluppate direttamente sul set, non essendo la sceneggiatura ancora pienamente sviluppata, tanto che \u00abnon era nemmeno sicuro di come affrontare la produzione in molte mattine\u00bb.\nLe riprese ebbero luogo nella casa padronale settecentesca di Malle e nella tenuta circostante di , nella lussureggiante e selvaggia valle della Dordogna nella provincia di Quercy, vicino a Cahors, chiamata \"Le Coual\" o \"Il richiamo del corvo\", lo stesso luogo dove erano state ambientate le parti del bivacco della Seconda guerra mondiale del precedente \"\". I finanziamenti provennero dalla francese Nouvelles Editions de Films e dalla tedesca Bioskop Film, con la partecipazione anche della Vides Cinematografica di Franco Cristaldi.\nCasting.\nCathryn Harrison, nipote di Rex Harrison, venne notata da Malle in una rappresentazione televisiva della BBC e la scelse immediatamente per interpretare la quindicenne Lily, senza fare ulteriore prove di casting, al contrario del precedente \"Cognome e nome: Lacombe Lucien\", in cui esaminarono \u00abcentinaia di ragazzi\u00bb. Per la Harrison fu il suo primo ruolo da protagonista, dopo essere comparsa in parti marginali nel 1972 in \"Images\" di Robert Altman e \"Il pifferaio di Hamelin\" di Jacques Demy.\nTherese Giehse, che interpreta l'anziana signora, fu la prima attrice ad essere ingaggiata per \"Luna nera\". Nota soprattutto nel teatro e amica di Bertolt Brecht, aveva gi\u00e0 ricoperto un ruolo in \"Cognome e nome:\" \"Lacombe Lucien\" e Malle l'aveva richiamata, sia per il desiderio di continuare a lavorare con lei e sia perch\u00e9 ella era stata la protagonista della prime delle \u00abvisioni\u00bb che lo ispirarono per la trama:\n\"Luna nera\" venne dedicato a lei, in quanto mor\u00ec a Monaco il 3 marzo 1975, circa cinque mesi prima della presentazione del film a New York.\nPer i fratelli Lily vennero presi Alexandra Stewart e Joe Dallesandro; quest'ultimo fu l'ultima scelta del regista, che lo scelse solo dopo averlo visto nel progetto cinematografico di Andy Warhol \"Dracula cerca sangue di vergine... e mor\u00ec di sete!!!\", diretto da Paul Morrissey e Antonio Margheriti del 1967. In merito alla grande somiglianza fisica e al fatto che entrambi ricoprono un ruolo dello stesso nome, Malle disse: \nColonna sonora.\nLa colonna sonora venne affidata a Diego Masson, alla sua seconda collaborazione con Malle dopo il mediometraggio \"William Wilson\", episodio centrale del film collettivo \"Tre passi nel delirio\" (1967); per essa egli si limit\u00f2 ad adattare le musiche del duetto d'amore del secondo atto dell'opera di Richard Wagner \"Tristan und Isolde\" e due tradizionali canzoni per bambini, cantate dalla Harrison: \"Willy Boy, Willy Boy, Where Are You Going?\" e \"Hey, Ho, Nobody Home?\" Nella maggior parte del lungometraggio infatti furono impiegati come accompagnamento sonoro prevalentemente rumori ambientali.\nDistribuzione.\nData di uscita.\nLe date di uscita cinematografiche internazionali furono:\nInoltre, il film \u00e8 conosciuto in altre lingue come \"Fekete Hold\" (ungherese), \"Czarny ksi\u0119\u017cyc\" (polacco), \"Svart m\u00e5ne\" (svedese).\nIn Francia la distribuzione venne curata da Cinema International Corporation, negli Stati Uniti d'America e in Italia dalla 20th Century Fox, mentre nella Germania dell'Ovest da Filmverlag der Autoren.\nDivieti.\nLe commissioni di censura di alcuni Paesi stabilirono alcune limitazioni per la visione della pellicola:\nEdizioni home video.\n\"Luna nera\" venne inserito nel cofanetto \"Louis Malle Collection - Volume 2\", edito da Optimum Releasing il 31 luglio 2006 e contenente altri quattro film del regista: \"Soffio al cuore\" (1971), \"Lacombe Lucien\" (1974), \"Arrivederci ragazzi\" (1987) e \"Milou a maggio\" (1990).\nNello stesso anno la Avalon Productions cur\u00f2 la distribuzione in home video del film in Spagna, che venne re-intitolato \"El unicornio\", in una confezione contenente anche il documentario \"Calcutta\".\nIl 30 agosto arriv\u00f2 anche in Italia, restaurato in lingua inglese con sottotitoli, per Dolmen Home Video di CG Entertainment. L'Arthaus distribu\u00ec il 22 agosto 2008 il lungometraggio in Germania con il doppiaggio in lingua tedesca e in lingua originale sottotitolata. La Criterion Collecton lo distribu\u00ec nel giugno 2011 restaurato digitalmente in DVD e Blu-Ray con una diversa copertina ad opera di Yann Legendre: oltre al film, disponibile sia in lingua francese che in inglese, sono presenti una videointervista di Louis Malle, una galleria fotografica del dietro le quinte, il trailer originale, la versione francese della colonna sonora e un libretto con un commento della studiosa cinematografica Ginette Vincendeau.\nAccoglienza.\n\"Luna nera\" venne accolto in maniera contrastante dai critici cinematografici, lamentandone in particolar modo la natura sperimentale ed enigmatica. Infatti il sito aggregatore Rotten Tomatoes indica che il 50% delle 10 recensioni ricevute sono positive, con un voto medio di 5.44/10.\nTra chi apprezz\u00f2 il film, ci fu Vincent Canby del \"The New York Times\", che ne lod\u00f2 la fotografia, le interpretazioni e le immagini e lo defin\u00ec, con un voto di tre stelle su cinque, \u00absconcertante e bello e occasionalmente molto divertente\u00bb. Anche Tom Mllne di \"Time Out\" lo giudic\u00f2 complessivamente bene, scrivendo che \u00abMalle non offre alcuna spiegazione per l'odissea visionaria della sua eroina attraverso un mondo in cui tutta la storia corre parallela a tutte le realt\u00e0. Eppure c'\u00e8 una logica, anche se il suo punto di riferimento \u00e8 il jabberwocky\u00bb. Dennis Schwartz di \"Ozus' World Movie Reviews\" assegn\u00f2 alla pellicola A-, giudicandola \u00abun film fantasy surrealista a la \"Alice nel paese delle meraviglie\" isterico ma coinvolgente\u00bb, del quale trov\u00f2 motivo di plauso sia nella fotografia che nelle tematiche trattate. Un recensore di \"TV Guide\" gli diede due stelle su quattro, comunque trovandolo \u00abun lungometraggio inquietante e disturbante che \u00e8 per met\u00e0 fantasia e per met\u00e0 realt\u00e0, ma non siamo mai certi quale [delle due] sia\u00bb. Nel volume 81 di \"Segnalazioni cinematografiche\" venne scritto che \u00abil film ha, dei sogni, tutta la illogicit\u00e0, ma anche tutta la ricchezza fantastica. Se non pretenda di trovarvi un senso, perci\u00f2, lo spettatore ne apprezzer\u00e0 il pullulare di invenzioni; la suggestiva fotografia; il suo riandare, con Alice, nel regno dell'assurdo\u00bb. Joseph Jon Lanthier di \"Slant Magazine\", con una valutazione di tre stelline su cinque, scrisse: \u00abSucchiando come fa dalla tettarella in erba della sessualit\u00e0 preadolescente, non sorprende che \"Black Moon\" sia un po' malnutrito\u00bb.\nLo storico del cinema tedesco Ulrich Gregor, nel suo saggio \"Geschichte des Films ab 1960\", non giudic\u00f2 bene l'opera, scrivendo:\nAnche Paolo Mereghetti, nel suo \"Dizionario dei film\", la descrisse come una \u00abfantasia surreale che sembra nutrita, pi\u00f9 che altro, di psicologia freudiana e junghiana. Curiosit\u00e0 non del tutto riuscita\u00bb. Bruno Lattanzi e Fabio De Angelis di \"Fantafilm\" dissero: \u00abQuasi ignorato dal pubblico e poco studiato dai critici, il film \u00e8 un'amara e personalissima allegoria sul significato dell'\"esserci\", che sacrifica la struttura narrativa per valorizzare il segno fantastico e surreale dell'immagine, volutamente enigmatica, sfuggente come un sogno.\u00bb Piero Scaruffi, con un voto di 6.8 su 10, lo defin\u00ec \u00abuna favola psicanalitica quasi senza dialogo\u00bb.\nInfluenza culturale.\nL'artista statunitense Amie Siegel realizz\u00f2 nel 2010 un libero remake in tre parti di \"Black Moon\": la prima, dal titolo omonimo, \u00e8 un cortometraggio di 20 minuti, \u00abuna fantascienza dell'oggi senza dialogo\u00bb in cui un gruppo rivoluzionarie armate si difende da un nemico sconosciuto; la seconda, \"Black Moon / Hole Punches\", \u00e8 costituita da una serie di negativi in cui sono presenti i tondi neri usati come segni nelle pellicole; la terza, \"Black Moon / Mirrored Malle\", \u00e8 \u00abun'installazione video a 2 canali che colloca un'intervista originale del 1975 con Louis Malle sul suo film \"Black Moon\" contro una versione shot-for-shot in cui l'artista stessa interpreta Malle.\u00bb"}
{"id": "2229181", "revid": "767487", "url": "https://it.wikipedia.org/wiki?curid=2229181", "title": "Certi piccolissimi peccati", "text": "Certi piccolissimi peccati (\"Un \u00e9l\u00e9phant \u00e7a trompe \u00e9norm\u00e9ment\") \u00e8 un film del 1976 diretto da Yves Robert.\nHa avuto un seguito nel 1977, \"Andremo tutti in paradiso\" (\"Nous irons tous au paradis\"), e un remake americano nel 1984, \"La signora in rosso\" (\"The Woman in Red\").\nTrama.\n\u00c9tienne, un quarantenne sposato e con una carriera di pubblicitario, si invaghisce di Charlotte, una avvenente modella ingaggiata dal suo direttore per prestare il volto della Marianne, icona della Repubblica Francese. L'uomo, che nonostante l'et\u00e0 \u00e8 avvezzo al gioco ed agli scherzi con i suoi coetanei, perde qualsiasi interesse in nome di Charlotte, cominciando a trascurare gli interessi e gli affetti, fino a coronare il suo sogno trascorrendo con lei una notte in un appartamento presso l'Arco di Trionfo.\nLa mattina vi \u00e8 un imprevisto: il marito della donna, un pilota civile, suona alla porta. \u00c9tienne vorrebbe discutervi ma Charlotte lo spinge a nascondersi fuori dalla finestra. In piedi su un cornicione con indosso una sola vestaglia, richiamando cos\u00ec l'attenzione di tutto il centro parigino. I pompieri, pronti con un telone, lo invitano a lanciarsi. Durante la caduta l'uomo riflette sul suo gesto, nei guai in cui si \u00e8 cacciato, tutto per il corpo di una modella, ma poco prima di atterrare morbidamente, scorge il sorriso di una sobria ma gradevole cronista."}
{"id": "2229182", "revid": "767487", "url": "https://it.wikipedia.org/wiki?curid=2229182", "title": "Police Python 357", "text": "Police Python 357 \u00e8 un film del 1976 diretto da Alain Corneau.\nIl titolo si riferisce ad un modello di revolver .357 Magnum, la Colt Python.\nTrama.\nA Orl\u00e9ans l'ispettore Ferrot e il commissario Ganay, con moglie ricca e malata, hanno una relazione amorosa con la giovane Sylvia Leopardi. Lei si giostra tra i due in modo attento e discreto e per un po' di tempo entrambi non sanno dell'esistenza dell'altro. Poi il meccanismo si inceppa e Ganay comincia a sospettare qualcosa. Accecato dalla gelosia uccide Sylvia e lascia che alcuni indizi possano ricondurre a Ferrot come assassino. La moglie di Ganay sa della relazione del marito ma lo ama e decide di coprirlo anche dopo la morte di Sylvia. Ferrot, lui stesso, deve indagare sull'omicidio con un suo collega pi\u00f9 giovane, M\u00e9nard, smanioso di fare carriera. Lo scaltro e intuitivo Ferrot, ottimo tiratore, \u00e8 sul punto di arrestare Ganay quando nel conflitto a fuoco che ne segue \u00e8 proprio Ganay a rimanere ucciso. In seguito, l'ispettore Ferrot salver\u00e0 la vita a M\u00e9nard durante una rapina in un supermercato e tra i due si instaurer\u00e0 un rapporto pi\u00f9 sereno."}
{"id": "2229183", "revid": "767487", "url": "https://it.wikipedia.org/wiki?curid=2229183", "title": "Mado", "text": "Mado \u00e8 un film del 1976 diretto da Claude Sautet.\nTrama.\nSimon, un finanziere attivo nella speculazione edilizia e borghese liberale, sulla cinquantina, si trova ad affrontare gravi problemi professionali. Il suo socio in affari Julien si uccide e lascia un buco finanziario di sei milioni di franchi, in modo da Simon \u00e8 sull'orlo del fallimento. La sua vita emotiva, il coinvolgimento sentimentale con la prostituta Mado, \u00e8 una testimonianza dell'escalation della situazione.\nRiconoscimenti.\nNel 1977 il film ha vinto un C\u00e9sar per il miglior sonoro ed \u00e8 stato nominato nelle categorie di Miglior scenografia e Miglior Attore."}
{"id": "2229186", "revid": "321906", "url": "https://it.wikipedia.org/wiki?curid=2229186", "title": "La laguna dei bei sogni", "text": ""}
{"id": "2229188", "revid": "1782831", "url": "https://it.wikipedia.org/wiki?curid=2229188", "title": "Evgenij Bagrationovi\u010d Vachtangov", "text": "Biografia.\nDiplomatosi alla scuola drammatica di Adasev, fu accolto da Stanislavskij, che lo assunse come maestro di recitazione al Teatro dell'Arte, ove si occup\u00f2 attivamente dello studio drammatico e studentesco.\nNel 1918 prese parte attiva alla formazione del teatro stabile ebraico Habimah, di cui diresse lo spettacolo inaugurale. In un primo momento segu\u00ec i principi di Stanislavskij: con l'ardore mistico di un asceta si pose a capo del suo studio, rivelandosi eccezionale maestro di vita oltre che di arte.\nLe sue prime regie furono capolavori di penetrante finezza psicologica e purezza espressiva, esempi di un teatro teso a diffondere il suo messaggio di bont\u00e0 e di perdono come ne \"Il miracolo di Sant'Antonio\", di Maeterlinck, del 1918.\nCombattuto fra il rigorismo di Stanislavkij, a cui rimproverava un'eccessiva severit\u00e0 e trascuratezza dei valori formali dello spettacolo, e la convenzionalit\u00e0 di Mejerchol'd, ai cui opposti eccessi era comunque contrario, Vachtangov fu il perfezionatore di Stanislavskij.\nConscio dell'inadeguatezza del realismo psicologico rispetto alle nuove esigenze dello spirito rivoluzionario, Vachtangov si apr\u00ec a concezioni politicamente pi\u00f9 impegnate e spettacolarmente pi\u00f9 libere. Esempio del processo evolutivo fu la ripresa del \"Miracolo di Sant'Antonio\" che assunse questa volta coloriture parodistiche, tocchi corrosivi e polemici, in una cornice suggestiva e bizzarra.\nLe sue reg\u00ece pi\u00f9 importanti sono quelle per \"Dibuk\" di An-skij e per \"La principessa Turandot\" di Gozzi nel 1922. Se la leggenda ebraica forn\u00ec al regista l'occasione per pronunciare in accenti di sconvolgente tragicit\u00e0 la condanna di ogni ingiustizia sociale, la favola di Gozzi fu pretesto per uno spettacolo di trionfante comicit\u00e0 e inesauribile inventiva.\nL'insegnamento di Vachtangov fu determinante per il teatro sovietico le cui scuole ne furono a lungo influenzate. Gli \u00e8 stato intitolato il Teatro accademico statale Evgenij Vachtangov di Mosca."}
{"id": "2229189", "revid": "486946", "url": "https://it.wikipedia.org/wiki?curid=2229189", "title": "Yevgeny Vakhtangov", "text": ""}
{"id": "2229191", "revid": "1543377", "url": "https://it.wikipedia.org/wiki?curid=2229191", "title": "Jake Burton Carpenter", "text": "Biografia.\nCrebbe a Cedarhurst, nello stato di New York e inizi\u00f2 le superiori a North Andover, Massachusetts, per poi diplomarsi alla Marvelwood School vicino a Kent, Connecticut.\nStudi\u00f2 all'Universit\u00e0 del Colorado a Boulder (Colorado), dove si un\u00ec alla sua squadra di sciatori, essendo anche lui un appassionato di questo sport. Purtroppo per lui, la sua carriera di sciatore fin\u00ec a causa di un incidente d'auto. Dopo aver abbandonato gli studi riprese dopo diversi anni alla New York University, dove si laure\u00f2 in Economia.\nDopo aver finito di studiare, Carpenter si interess\u00f2 nuovamente agli sport invernali. Fu in questo periodo che, lavorando in un capannone a Londonderry, nel Vermont, inizi\u00f2 a perfezionare un modello di Snurfer per far s\u00ec che il suo utilizzatore avesse un maggiore controllo della tavola. Cominci\u00f2 quindi a vendere le sue tavole e fond\u00f2 la Burton Snowboards. Carpenter \u00e8 stato proprietario della compagnia fino al giorno del suo decesso. La stessa compagnia ha raggiunto il primato di pi\u00f9 grande casa produttrice di snowboard e di equipaggiamento da snowboard al mondo. \nMuore il 20 novembre 2019 all'et\u00e0 di 65 anni a causa del progredire della malattia degenerativa nota come sindrome di Miller Fischer, rara variante della pi\u00f9 diffusa sindrome di Guillain-Barr\u00e9."}
{"id": "2229192", "revid": "466539", "url": "https://it.wikipedia.org/wiki?curid=2229192", "title": "Kander", "text": "La Kander \u00e8 un fiume dell'Oberland Bernese nel Canton Berna in Svizzera.\n\u00c8 lungo circa 47 km e ha un bacino imbrifero di 1094 km\u00b2. Con una portata d'acqua media di quasi 43 m\u00b3/s, \u00e8 il secondo affluente di sinistra dell'Aar. Il nome Kander deriva dalla radice preromanica (celtica) \"kando\" con il significato di \"bianco\".\nPercorso.\nNasce dal ghiacciaio del Kander situato ai piedi del Bl\u00fcmlisalp all'altezza di circa 2.300\u00a0m. Scorre dapprima nella Gasterntal e poi nella \"Kandertal\". Dopo aver attraversato Kandersteg e Frutigen la valle percorsa dal fiume viene chiamata Frutigtal. Nei pressi di Wimmis riceve le acque della Simme.\nLa Kander si getta nel Lago di Thun all'altezza di 559\u00a0m tra Gwatt (comune di Thun) e Einigen (comune di Spiez). Il corso del fiume interessa i comuni di Kandersteg, Kandergrund, Frutigen, Reichenbach im Kandertal, Aeschi bei Spiez, Wimmis, Spiez, Reutigen, Zwieselberg e Thun.\nAffluenti.\nI principali affluenti di sinistra sono:\nI principali affluenti di destra sono:"}
{"id": "2229194", "revid": "320578", "url": "https://it.wikipedia.org/wiki?curid=2229194", "title": "Controversia sul discorso di Papa Benedetto XVI alla Sapienza", "text": ""}
{"id": "2229197", "revid": "116744924", "url": "https://it.wikipedia.org/wiki?curid=2229197", "title": "Gata Carogna", "text": "Nel folklore della Lombardia, pi\u00f9 precisamente delle province di Bergamo e Cremona, la Gata Carogna \u00e8 un mostruoso animale analogo al Gatto Mammone, che infesterebbe i vicoli bui delle citt\u00e0.\nHa l'aspetto di una grossa gatta rossa, con pelo irsuto e sguardo irato, che attaccherebbe i bambini per rubar loro l'anima. Segnalata soprattutto a Gandino, una sua versione in maggiori proporzioni \u00e8 il Gig\u00e0t."}
{"id": "2229199", "revid": "968255", "url": "https://it.wikipedia.org/wiki?curid=2229199", "title": "Gigat", "text": "Il Gigi\u00e0t o Gigi\u00e0tt sarebbe, nelle tradizioni folkloristiche alpine lombarde, un mostro di proporzioni enormi, che ha la consuetudine di integrare la sua dieta, fondamentalmente vegetariana, con qualche pasto a base di escursionisti o alpinisti solitari, sorpresi ad addentrarsi nei suoi remoti territori. Tipico delle tradizioni della provincia di Sondrio, non \u00e8 certo di che animale si tratti: probabilmente \u00e8 un incrocio fra un caprone ed un camoscio dal pelo lunghissimo, dalle dimensioni gigantesche, tanto da poter attraversare un'intera valle con pochi balzi. Una spiegazione plausibile per gli avvistamenti del \"Gigi\u00e0t\" potrebbe essere qualche grande esemplare di camoscio, stambecco o un esemplare di lince sopravvissuto all'estinzione.\nIl Gigi\u00e0tt \u00e8 anche avvistato in Val Bregaglia e ai piedi del Pizzo Badile."}
{"id": "2229202", "revid": "466539", "url": "https://it.wikipedia.org/wiki?curid=2229202", "title": "Simme", "text": "La Simme \u00e8 un fiume dell'Oberland Bernese nel Canton Berna in Svizzera.\nGeografia.\nIl ramo principale (la \"Grande Simme\") nasce dal massiccio del Wildstrubel, dove scorre in gran parte in caverne sotterranee per poi affiorare da una spaccatura nella roccia per creare le spettacolari sorgenti chiamate Siebenbrunnen (\"Sette Fontane\") in localit\u00e0 \"Rezliberg\", dopo aver ricevuto le acque del Tr\u00fcebbach, piccolo fiume alimentato dal Ghiacciaio della Plaine Morte, un ghiacciaio sito sul crinale tra la Simmental e la Valle del Rodano. Nel paese di Zweisimmen i due rami del fiume, la \"Piccola Simme\" e la \"Grande Simme\", si uniscono a formare un unico corso d'acqua che prende il nome di \"Simme\". Percorre la Simmental e si getta nel Kander all'altezza di Wimmis."}
{"id": "2229214", "revid": "767487", "url": "https://it.wikipedia.org/wiki?curid=2229214", "title": "Mary Roach", "text": "Laureata in psicologia presso l'Universit\u00e0 Wesleyan, ha iniziato la carriera scrivendo articoli e comunicati stampa per l'ente zoologico di San Francisco, citt\u00e0 dove tuttora risiede. A partire dal 1986, tuttavia, dopo essere riuscita a pubblicare un articolo ricco di humour sul \"San Francisco Chronicle\", inizi\u00f2 a scrivere per una lunga lista di giornali e riviste, fra cui \"Vogue\", \"Sports Illustrated\", \"GQ\" e altri.\nProprio partendo da questi articoli, la Roach ha sviluppato le sue ricerche fino a realizzare dei veri e propri saggi divulgativi. Il primo, \"Stecchiti\" (vincitore del premio Alex nel 2004), riguarda ci\u00f2 che accade ai corpi umani in seguito al decesso; in particolare l'uso che spesso la scienza fa, o ha fatto, degli studi anatomici sui cadaveri, per avanzare nelle ricerche.\nIl secondo saggio, \"Spettri\", descrive varie modalit\u00e0, oggetto a volte di presunte dimostrazioni scientifiche, con cui gli esseri umani hanno tentato di rapportarsi alle anime dei defunti, e in generale di tutto ci\u00f2 che \u00e8 ritenuto da alcuni come segno e dimostrazione dell'esistenza di un'anima indipendente dal corpo.\nIl terzo saggio, \"Godere\", concerne invece la sessualit\u00e0 umana, ovvero gli studi che la scienza, in modo spesso inconcludente secondo la Roach, ha dedicato al sesso nelle sue varie espressioni, per comprenderne il funzionamento e curarne le patologie. Seguendo il suo tipico stile fatto di diretta partecipazione alle sperimentazioni oggetto delle sue ricerche, in questo libro la Roach descrive, fra l'altro, un amplesso a scopo scientifico effettuato da lei stessa con suo marito, in uno studio medico, nell'ambito di una ecografia quadridimensionale."}
{"id": "2229215", "revid": "7336", "url": "https://it.wikipedia.org/wiki?curid=2229215", "title": "Process Flow Diagram", "text": ""}
{"id": "2229217", "revid": "287204", "url": "https://it.wikipedia.org/wiki?curid=2229217", "title": "Bl\u00fcmlisalp", "text": "Il Bl\u00fcmlisalp (3.664\u00a0 - scritto anche \"Bl\u00fcemlisalp\") \u00e8 una montagna delle Alpi Bernesi nel Canton Berna in Svizzera. Interessa i comuni di Kandersteg e di Reichenbach im Kandertal.\nDescrizione.\nLa montagna \u00e8 formata da tre vette principali:\nLa prima ascensione alla vetta \u00e8 avvenuta il 27 agosto 1860 da parte di Leslie Stephen, Melchior Anderegg, R. Liveing, F. Ogi, P. Simond e J. K. Stone."}
{"id": "2229218", "revid": "767487", "url": "https://it.wikipedia.org/wiki?curid=2229218", "title": "Distretto di Bakaj-Ata", "text": "Il distretto di Bakaj-Ata (in chirghiso: \u0411\u0430\u043a\u0430\u0439-\u0430\u0442\u0430 \u0440\u0430\u0439\u043e\u043d\u0443) \u00e8 un distretto (\"raion\") del Kirghizistan con capoluogo Leninpol'."}
{"id": "2229220", "revid": "24443", "url": "https://it.wikipedia.org/wiki?curid=2229220", "title": "Bl\u00fcemlisalp", "text": ""}
{"id": "2229221", "revid": "124251792", "url": "https://it.wikipedia.org/wiki?curid=2229221", "title": "Valentina Valente", "text": "Biografia.\nStudia giovanissima violino e canto, e si diploma al Conservatorio \"N. Paganini\" di Genova; studia con Elio Battaglia, frequentando la Scuola Superiore \"Hugo Wolf\" di Acquasparta.\nDopo aver vinto premi prestigiosi in concorsi internazionali, debutta con la filarmonica di Berlino interpretando Ksenija in \"Boris Godunov\" di Musorgskij, diretta da Claudio Abbado.\nPrima interprete italiana di \"Lulu\" di Alban Berg, debutta il ruolo in lingua originale all'Op\u00e9ra de Wallonie di Li\u00e8ge, che ripete al Massimo di Palermo con la regia di Mario Martone e all'Opera di Frankfurt.\nCanta in opere di Haendel, Monteverdi, Mozart, Cimarosa, Bellini, Donizetti, Offenbach, Puccini, Humperdinck, Menotti, Wolf-Ferrari, Petrassi, Zemlinsky, Nono, Dallapiccola, Corghi, Isang Yun, Claudio Ambrosini, Honegger, Weill-Brecht, Philip Glass, e in prime assolute come l'opera in quattro atti \"Oedipe sur la route\", il cui ruolo di Antigone \u00e8 stato scritto per lei da Pierre Bartholom\u00e9e e Henry Bauchau (Edipo: Jos\u00e9 van Dam; cofanetto dvd Evidence) a La Monnaie/De Munt di Bruxelles, dopo il suo debutto in \"Lulu\", e la prima esecuzione in Italia di \"Lear\" di Aribert Reimann con la regia di Luca Ronconi. Nel 2000, per il Tricentenario de La Monnaie/De Munt di Bruxelles, Valentina canta il monodramma per voce e 19 strumenti \"Le reve de Diotime\" scritto per lei da Pierre Bartholom\u00e9e sempre su testo di Henry Bauchau (inciso per Cypres e premiato dalla rivista musicale francese \"Le Monde de la Musique\" con il Prix Choc e dalla rivista \u201cCrescendo\u201d). Collabora con l'Mdi ensemble: invitata da Ivan Fedele a Milano, Teatro dal Verme, interpreta \"Les mots\" di Marco Momi (inciso per Stradivarius) e debutta \"Pierrot Lunaire\" di Sch\u00f6nberg con la regia di Sylvano Bussotti. Interprete ideale dei capolavori vocali della seconda scuola viennese, porta in scena \"Pierrot Lunaire in varie citt\u00e0 italiane, curandone anche regia, scene e costumi (Torino, Unione Musicale, 2014; Cadaqu\u00e9s, Spagna 2017; Pinerolo, Accademia di Musica 2018; Ente Musicale di Nuoro 2019).\nHa cantato in teatri quali la Philharmonie Berlin, il Festival di Salisburgo, la Wiener Staatsoper, Tokyo Bunka Kaikan e NHK Hall a Tokyo, La Monnaie/De Munt a Bruxelles, Opera Royal de Wallonie a Li\u00e8ge, Oper Frankfurt, Teatro alla Scala di Milano, il Teatro di San Carlo di Napoli, Gran teatro La Fenice di Venezia, Petruzzelli di Bari, Teatro Massimo di Palermo, Bellini di Catania etc.\nAltri progetti.\nLaureata in lingue e letterature straniere, fonda nel 2007 la Casa Editrice Analogon . Nel 2013 cura la prima edizione italiana del trattato sul canto \"Meine Gesangskunst\" di Lilli Lehmann (\"Il Canto: Arte e Tecnica\"). Nel 2018 traduce dal francese il romanzo di Pascal Quignard \"Villa Amalia\" e pubblica il libro \u201cSuleika. Il personaggio, le immagini, le poesie, i Lieder\u201c.\nNel 2007 crea il sito The Lieder Sound Archive, per la diffusione della musica vocale da camera."}
{"id": "2229222", "revid": "767487", "url": "https://it.wikipedia.org/wiki?curid=2229222", "title": "The American Idol Experience", "text": "The American Idol Experience \u00e8 una attrazione del parco Disney's Hollywood Studios sito a Walt Disney World Resort. Ispirato alla popolare serie televisiva \"American Idol\", l'attrazione invita gli ospiti del parco a un'audizione dal vivo davanti a un pubblico che voter\u00e0 per il cantante preferito.\nSvolgimento.\nAudizioni.\nGli ospiti del parco sopra i 14 anni incominceranno con un'audizione dinanzi a un \"produttore\" che giudicher\u00e0 i cantanti in base alla loro capacit\u00e0 di cantare e di esibirsi davanti a una platea. Come con le audizioni per il programma televisivo, la prima audizione sar\u00e0 a cappella. I cantanti selezionati accederanno a un secondo turno, dove selezionare una canzone da elenco fornito dai produttori e verranno ascoltati di nuovo, questa volta con la musica registrata; per garantire che gli ospiti sentano una pi\u00f9 ampia variet\u00e0 di canzoni, possono selezionare solo le canzoni che non hanno precedentemente scelto quel giorno.\nSpettacoli Preliminari.\nL'attrazione permette un certo numero spettacoli ogni giorno, con uno spettacolo finale in serata. A ogni spettacolo preliminare, gli ospiti si esibiscono davanti a un pubblico dal vivo, sul palco principale del teatro, progettato per assomigliare alla versione televisiva. Con una pulsantiera, il pubblico potr\u00e0 votare per il loro cantante preferito, che torner\u00e0 per l'ultimo spettacolo della giornata.\nFinale dello Show \"Dream Ticket\".\nL'ultimo spettacolo di ogni giorno sar\u00e0 eseguito dai vincitori di quel giorno degli spettacoli preliminari. Anche in questo caso, il voto per il pubblico dal vivo decreter\u00e0 il vincitore. Il vincitore della serata ricever\u00e0 un \"Dream Ticket\" che consentir\u00e0 di lui o lei per bypassare la coda di una delle selezioni regionali di American Idol per il programma televisivo, a condizione che egli soddisfi la i limiti di et\u00e0 e i requisiti di residenza. Se il vincitore non sar\u00e0 ammissibile, lui o lei sar\u00e0 autorizzato a trasferire il \"Dream Ticket\" a un'altra persona, o conservare il biglietto fino al raggiungimento del limite di et\u00e0."}
{"id": "2229224", "revid": "767487", "url": "https://it.wikipedia.org/wiki?curid=2229224", "title": "Distretto di Kara-Buura", "text": "Il distretto di Kara-Buura (in chirghiso: \u041a\u0430\u0440\u0430-\u0431\u0443\u0443\u0440\u0430 \u0440\u0430\u0439\u043e\u043d\u0443) \u00e8 un distretto (\"raion\") del Kirghizistan con capoluogo Kyzyl-Adyr."}
{"id": "2229226", "revid": "767487", "url": "https://it.wikipedia.org/wiki?curid=2229226", "title": "Distretto di \u010cong-Alaj", "text": "Il distretto di \u010cong-Alaj (in chirghiso: \u0427\u043e\u04a3-\u0430\u043b\u0430\u0439 \u0440\u0430\u0439\u043e\u043d\u0443) \u00e8 un distretto (\"raion\") del Kirghizistan con capoluogo Daroot-Korgon."}
{"id": "2229227", "revid": "1543377", "url": "https://it.wikipedia.org/wiki?curid=2229227", "title": "Municipalit\u00e0 locale di Masilonyana", "text": "Masilonyana \u00e8 una municipalit\u00e0 locale (in inglese Masilonyana Local Municipality) appartenente alla municipalit\u00e0 distrettuale di Lejweleputswa della provincia di Free State in Sudafrica. \nIn base al censimento del 2001 la sua popolazione \u00e8 di 64.411 abitanti.\nLa sede amministrativa e legislativa \u00e8 la citt\u00e0 di Theunissen e il suo territorio si estende su una superficie di ed \u00e8 suddiviso in 10 circoscrizioni elettorali (\"wards\"). Il suo codice di distretto \u00e8 FS181.\nGeografia fisica.\nConfini.\nLa municipalit\u00e0 locale di Masilonyana confina a nord con quella di Matjhabeng,a est con quella di Setsoto (Thabo Mofutsanyane), a sud con quelle di Mantsopa e Mangaung (Motheo) e a ovest con quelle di Tokologo (Lejweleputswa) e Tswelopele."}
{"id": "2229235", "revid": "1272592", "url": "https://it.wikipedia.org/wiki?curid=2229235", "title": "Municipalit\u00e0 locale di Matjhabeng", "text": "Matjhabeng \u00e8 una municipalit\u00e0 locale (in inglese Matjhabeng Local Municipality) appartenente alla municipalit\u00e0 distrettuale di Lejweleputswa della provincia di Free State in Sudafrica. \nIn base al censimento del 2001 la sua popolazione \u00e8 di 406.461 abitanti.\nLa sede amministrativa e legislativa \u00e8 la citt\u00e0 di Welkom e il suo territorio si estende su una superficie di ed \u00e8 suddiviso in 36 circoscrizioni elettorali (\"wards\"). Il suo codice di distretto \u00e8 FS184.\nGeografia fisica.\nConfini.\nLa municipalit\u00e0 locale di Matjhabeng confina a nord e a ovest con quella di Nala, a nord e a est con quella di Moqhaka (Fezile Dabi), a sud con quelle di Setsoto (Thabo Mofutsanyane) e Masilonyana e a ovest con quella di Tswelopele."}
{"id": "2229239", "revid": "767487", "url": "https://it.wikipedia.org/wiki?curid=2229239", "title": "Bacino del Viljuj", "text": "Il bacino del Viljuj (russo \u0412\u0438\u043b\u044e\u0439\u0441\u043a\u043e\u0435 \u0432\u043e\u0434\u043e\u0445\u0440\u0430\u043d\u0438\u043b\u0438\u0449\u0435, \"Viljujskoe vodochranili\u0161\u010de\") \u00e8 un lago artificiale nella Russia siberiana centro-orientale (Repubblica Autonoma della Jacuzia), formato dal fiume Viljuj in seguito alla realizzazione di uno sbarramento nei pressi della cittadina di \u010cerny\u0161evskij.\nRisalente agli anni 1965-1967, si estende per 1.200\u00a0km\u00b2 interessando anche la parte terminale del corso del fiume \u010cona, allungandosi per circa 400\u00a0km a monte della diga; il volume delle sue acque \u00e8 di circa 9,7 km3"}
{"id": "2229242", "revid": "80339", "url": "https://it.wikipedia.org/wiki?curid=2229242", "title": "Bacino del Vilyuy", "text": ""}
{"id": "2229245", "revid": "36426", "url": "https://it.wikipedia.org/wiki?curid=2229245", "title": "Girone il Cortese", "text": "Girone il Cortese \u00e8 un poema in ottave di Luigi Alamanni.\nStoria e trama.\nComposto nel 1548, il poema segue le avventure di Girone, eroe bretone, e si differenzia dagli scritti del suo tempo in quanto narra di un unico personaggio, re-cavaliere. Parte del ciclo carolingio, pur rifacendosi all'antico romanzo francese omonimo di Rustichello da Pisa, di cui sarebbe un adattamento in versi, si propone come un poema epico cavalleresco che avrebbe dovuto rivaleggiare con quello dell'Ariosto.\nAlamanni scrisse \"Girone il Cortese\" per volere di Francesco I ma lo dedic\u00f2 a Enrico II di Francia, presso il quale era a servizio, in esilio per motivi politici.\nSecondo S. Jossa, il poema dell'Alamanni sarebbe influenzato sia dal clima rinascimentale francese che da quello italiano, mostrando gli effetti di una transizione dai valori cavallereschi e individualistici come l'amor cortese, ai valori pi\u00f9 prosaici e moderni della guerra in nome del bene collettivo.\nIl poema dell'Alamanni sarebbe in quest'ottica una pietra miliare della letteratura cinquecentesca e cavalleresca, che ebbe influenza anche sul Tasso."}
{"id": "2229247", "revid": "125467728", "url": "https://it.wikipedia.org/wiki?curid=2229247", "title": "Agricane", "text": "Agricane \u00e8 un re della Mongolia ed imperatore della Tartaria le cui vicende sono narrate da Matteo Maria Boiardo nel poema cavalleresco \"Orlando innamorato\".\nAppare per la prima volta nella trama quando assedia Angelica nel castello di Albracca, in Oriente; la donzella \u00e8 difesa da Orlando, che ne \u00e8 innamorato e che muta a suo favore le sorti della battaglia.\nAgricane affronta direttamente in duello il paladino di Francia. Combattono fino a tarda sera, e a causa delle tenebre sono costretti a sospendere la \"singolar tenzone\". In perfetta tregua riposano nella pace della notte stellata e conversano su argomenti confacenti alla loro dignit\u00e0; ma quando Agricane scopre che Orlando \u00e8 innamorato di Angelica, e che non vuole rinunciare al suo amore, balza in sella e si affretta a riprendere il combattimento.\nLo scontro, dapprima sfavorevole ad Orlando, termina con la morte del re tartaro, che durante l'agonia chiede di essere battezzato. Viene esaudito e la sua conversione alla religione cristiana avr\u00e0 modo di compiersi prima che egli chiuda gli occhi per sempre. Il suo corpo sar\u00e0 deposto in armi, come in un bel monumento funerario, presso la fontana dell'acqua con cui ha ricevuto il battesimo.\nNell'\"Orlando furioso\" di Ludovico Ariosto sar\u00e0 invece protagonista di svariate avventure suo figlio Mandricardo, gi\u00e0 introdotto peraltro nell\u2019\"Innamorato\"."}
{"id": "2229248", "revid": "1987609", "url": "https://it.wikipedia.org/wiki?curid=2229248", "title": "Clitomaco", "text": "Semita, nato a Cartagine, si trasfer\u00ec ad Atene intorno al 146 a.C., in seguito alla distruzione della sua citt\u00e0 alla conclusione della terza guerra punica, dove fu discepolo di Carneade e segu\u00ec l'indirizzo scettico. Dopo la morte del maestro divenne scolarca dell'Accademia di Atene intorno al 127/6 a.C. Nessuna delle sue opere, composte per diffondere l'opinione del maestro Carneade, ci \u00e8 pervenuta. Tuttavia Cicerone le utilizz\u00f2 per alcune sue opere. \nBiografia.\nClitomaco nacque a Cartagine nel 187/6 a.C. ed era originariamente chiamato Asdrubale. Aveva dapprima studiato a Cartagine, dove si presuppone l'esistenza quindi di una scuola filosofica di lingua punica, poi giunse ad Atene nel 163/2 a.C., all'et\u00e0 di ventiquattro anni. Aveva conosciuto il fondatore della Nuova Accademia, Carneade, sotto la guida del quale divenne uno degli studenti pi\u00f9 illustri della scuola. Studi\u00f2 allo stesso tempo la filosofia degli stoici e dei peripatetici. Nel 127/6, due anni dopo la morte di Carneade, Clitomaco divenne scolarca dell'Accademia. Continu\u00f2 ad insegnare ad Atene fino al 111 a.C., visto che Crasso lo sent\u00ec quell'anno. Mor\u00ec nel 110/9 a.C. e fu sostituito a capo dell'Accademia da Filone di Larissa.\nOpere.\nDiogene Laerzio gli attribuiva pi\u00f9 di 400 trattati dei quali sono noti solo pochi titoli. Il suo impegno principale consisteva nel diffondere la dottrina del maestro Carneade, dalla cui visione non si \u00e8 mai distaccato. Giunto ad Atene, Clitomaco vi rimase fino alla fine della sua vita. Quando Cartagine, sua citt\u00e0 natale fu sconfitta, nel 146 a.C., scrisse un'opera per consolare i suoi sfortunati connazionali. Quest'opera, che Cicerone afferma di aver letto, fu tratta da un discorso di Carneade e aveva lo scopo di mostrare, anche durante una grande calamit\u00e0, la consolazione derivata dalla filosofia. L'opera fu molto apprezzata da Cicerone\nProbabilmente Clitomaco tratt\u00f2 la storia della filosofia nel suo lavoro \"Sulle scuole di pensiero\" () in cui si occupava delle sette filosofiche.\nDue delle opere di Clitomaco sono note per essere state dedicate a due romani di spicco, il poeta Gaio Lucilio e il console Lucio Marcio Censorino , cosa che suggerisce che le sue opere fossero note e apprezzate a Roma."}
{"id": "2229251", "revid": "63727", "url": "https://it.wikipedia.org/wiki?curid=2229251", "title": "Mercedes Simplex 18/22 PS", "text": ""}
{"id": "2229254", "revid": "1543377", "url": "https://it.wikipedia.org/wiki?curid=2229254", "title": "Municipalit\u00e0 locale di Nala", "text": "Nala \u00e8 una municipalit\u00e0 locale (in inglese Nala Local Municipality) appartenente alla municipalit\u00e0 distrettuale di Lejweleputswa della provincia di Free State in Sudafrica. \nIn base al censimento del 2001 la sua popolazione \u00e8 di 98.265 abitanti.\nLa sede amministrativa e legislativa \u00e8 la citt\u00e0 di Bothaville e il suo territorio si estende su una superficie di ed \u00e8 suddiviso in 12 circoscrizioni elettorali (\"wards\"). Il suo codice di distretto \u00e8 FS185.\nGeografia fisica.\nConfini.\nLa municipalit\u00e0 locale di Nala confina a nord con quella di City of Motlosana (Dr Kenneth Kaunda/Nordovest), a est con quella di Moqhaka (Fezile Dabi), a est e a sud con quella di Matjhabeng,a sud e a ovest con quella di Tswelopele e a ovest con quella di Maquassy Hills (Dr Kenneth Kaunda/Nordovest)."}
{"id": "2229258", "revid": "712828", "url": "https://it.wikipedia.org/wiki?curid=2229258", "title": "Compressore volumetrico", "text": ""}
{"id": "2229261", "revid": "1428919", "url": "https://it.wikipedia.org/wiki?curid=2229261", "title": "Distretto di Ak-Talaa", "text": "Il distretto di Ak-Talaa (in chirghiso: \u0410\u043a-\u0442\u0430\u043b\u0430\u0430 \u0440\u0430\u0439\u043e\u043d\u0443) \u00e8 un distretto (\"raion\") del Kirghizistan con capoluogo Baetov."}
{"id": "2229264", "revid": "767487", "url": "https://it.wikipedia.org/wiki?curid=2229264", "title": "Distretto di Toguz-Toro", "text": "Il distretto di Toguz-Toro (in chirghiso: \u0422\u043e\u0433\u0443\u0437-\u0442\u043e\u0440\u043e \u0440\u0430\u0439\u043e\u043d\u0443) \u00e8 un distretto (\"raion\") del Kirghizistan con capoluogo Kazarman."}
{"id": "2229265", "revid": "316089", "url": "https://it.wikipedia.org/wiki?curid=2229265", "title": "Fur tv", "text": ""}
{"id": "2229266", "revid": "15756", "url": "https://it.wikipedia.org/wiki?curid=2229266", "title": "Sport femminile", "text": "Lo sport femminile \u00e8 l'insieme di pratiche sportive condotte, in forma sia dilettantistica che professionistica, da persone di sesso femminile.\nIl rapporto delle donne con lo sport, documentato fin dall'antichit\u00e0, ha pagato periodi di oscurantismo: testimoniato da ampi reperti archeologici nel periodo romano ed ellenico, infatti, fu eclissato dopo la caduta dell'impero romano e per tutto il medioevo, riprendendo lentamente visibilit\u00e0 fino a ritrovare un proprio ruolo nella seconda met\u00e0 del XIX secolo.\nUfficialmente ammesso sulla scena olimpica nel 1928, paga ancora nel XXI secolo pregiudizi di natura culturale e religiosa, oltre ad avere in molti Paesi status dilettantistico e in molte discipline che a livello maschile sono professionistiche.\nStoria.\nLaddove esistono prove di pratica femminile di attivit\u00e0 fisiche e sportive fin dal XIX secolo a.e.v., le donne ebbero altres\u00ec invece un ruolo assai limitato quando nacque lo sport moderno.\nCi\u00f2 va imputato agli influssi del romanticismo ottocentesco, che aveva creato l'immagine della donna quale essere languido e malinconico, o addirittura, come la vedeva Alfred de Vigny, \"una creatura malata e dodici volte impura\".\nLa marginalit\u00e0 della donna nel moderno movimento sportivo era anche la necessaria conseguenza di convenzioni sociali implicite in un'organizzazione della societ\u00e0 che intendeva relegarla a un ruolo generalmente subordinato, limitato alla sfera dei lavori domestici e alla procreazione.\nIl francese Pierre De Coubertin, in linea con la tradizione antica dei Giochi di Olimpia, affid\u00f2 alle donne una funzione esclusivamente ancillare, in un ruolo che prevedeva solo l'incoronazione dei vincitori. A questo si oppose la francese Alice Milliat, fondatrice, nel 1921, della Federazione sportiva femminile internazionale, con la quale riusc\u00ec alla fine a dare importanza e riconoscimento alle donne nello sport agonistico.\nNel 1922 e nel 1926 furono organizzati, a Parigi e a G\u00f6teborg, i Giochi mondiali femminili, che minacciarono di oscurare i Giochi Olimpici; il loro successo indusse il Comitato Olimpico Internazionale ad ammettere, ai Giochi di Amsterdam del 1928, la partecipazione di quelle che un giornalista defin\u00ec spregiativamente le \"atletesse\".\nInizialmente non prendevano parte alle gare di atletica, e la loro partecipazione era limitata a gare di tennis e di tiro con l'arco, come se si trattasse di favori concessi, di deroghe al pensiero di De Coubertin che, nel 1912, quando le donne parteciparono per la prima volta alle gare di nuoto nei Giochi della V Olimpiade di Stoccolma (il 2%, 57 donne su iscritti), espresse la propria opinione in questi termini: \"Un'Olimpiade femminile non sarebbe pratica, interessante, estetica e corretta.\"\nDe Coubertin ribad\u00ec il suo pensiero anche dopo il 1928: \"per quanto riguarda la partecipazione delle donne al gioco io rimango contrario. Esse sono state ammesse a un numero sempre crescente di prove, contro la mia volont\u00e0.\"\nNel 1952, solo una met\u00e0 dei Paesi partecipanti invi\u00f2 una rappresentanza femminile alle Olimpiadi di Helsinki. E nel 1968, a Giochi di Citt\u00e0 del Messico, nonostante la folta rappresentanza femminile dei Paesi socialisti, la percentuale delle concorrenti non super\u00f2 il 12% (845 su 7.200).\nQuell'anno segn\u00f2 comunque una crescita tecnica del movimento sportivo femminile, che contribu\u00ec a ridurre ulteriormente lo scarto fra prestazioni dei due sessi, un progresso accompagnato da una maggior naturalezza nello sforzo atletico.\nSi dovette attendere la seconda parte del XX secolo per assistere a un'aumentata partecipazione femminile nello sport, una crescita che evidenziava la volont\u00e0 di raggiungere la parit\u00e0 dei sessi in campo sportivo, rimanendo in tal senso un indicatore in grado di testimoniare i progressi nello status sociale della donna.\nSport e gravidanza.\nPer quanto riguarda la funzione riproduttiva, la scienza medica considera infondata qualsiasi interferenza negativa con la pratica sportiva: nonostante il fermo imposto agli allenamenti e alle competizioni durante alcune fasi della gravidanza, non mancano esempi di campionesse che hanno fornito le loro migliori prestazioni dopo una gravidanza e un parto, generalmente con minor complicazioni del solito: Il pi\u00f9 celebre \u00e8 quello dell'olandese Fanny Blankers-Koen quattro volte campionessa olimpica a Londra (1948) quando gi\u00e0 era madre di tre figli; nel 1956, inoltre, tre atlete incinte di quattro mesi parteciparono senza difficolt\u00e0 ai Giochi di Melbourne.\nTra i casi pi\u00f9 recenti va registrato quello di Valentina Vezzali, una della pi\u00f9 grandi campionesse, atleta che si \u00e8 mantenuta ai massimi livelli, senza soluzione di continuit\u00e0, nonostante il fermo fisiologico e legale dovuto alla gravidanza: \u00e8 divenuta campionessa del mondo nel 2005, a quattro mesi dal parto, senza risentire di alcuni gap, neppure di quello dovuto semplicemente alla sospensione degli allenamenti."}
{"id": "2229267", "revid": "15756", "url": "https://it.wikipedia.org/wiki?curid=2229267", "title": "Nakajima", "text": "Persone.\nNakajima (in giapponese: \u4e2d\u5cf6 o \u4e2d\u5d8b), anche traslitterato Nakashima \u00e8 un cognome giapponese."}
{"id": "2229270", "revid": "88740", "url": "https://it.wikipedia.org/wiki?curid=2229270", "title": "Takahashi (disambigua)", "text": ""}
{"id": "2229271", "revid": "599013", "url": "https://it.wikipedia.org/wiki?curid=2229271", "title": "Conte di Montgomery", "text": "Conte di Montgomery (pronuncia: \"Mun-gum-ery\") \u00e8 un titolo nobiliare inglese che rende Pari d'Inghilterra.\nStoria.\nIl titolo venne conferito per la prima volta nel 1605 da re Giacomo I Stuart ad uno dei suoi favoriti, Philip Herbert (1584-1649), figlio minore di Henry Herbert, II conte di Pembroke. Con questo titolo Philip Herbert ebbe accesso alle pi\u00f9 alte cariche dello Stato: divenne membro dell'Ordine della Giarrettiera (1608) e Lord Ciambellano (1626).\nNel 1630, alla morte del fratello maggiore William Herbert, III conte di Pembroke, Philip eredit\u00f2 la contea di Pembroke assumendo il titolo di IV conte di Pembroke. Da allora il titolo di conte di Montgomery \u00e8 sempre rimasto associato e indiviso da quello di conte di Pembroke."}
{"id": "2229273", "revid": "339392", "url": "https://it.wikipedia.org/wiki?curid=2229273", "title": "Nakajima Hikoki Kabushiki Kaisha", "text": ""}
{"id": "2229279", "revid": "22093783", "url": "https://it.wikipedia.org/wiki?curid=2229279", "title": "Tzfat", "text": ""}
{"id": "2229280", "revid": "71155", "url": "https://it.wikipedia.org/wiki?curid=2229280", "title": "Tsfat", "text": ""}
{"id": "2229281", "revid": "767487", "url": "https://it.wikipedia.org/wiki?curid=2229281", "title": "Paddy, Klaus and Gibson", "text": "Paddy, Klaus &amp; Gibson erano un trio beat anglo-tedesco, attivo dal 1964 al 1966.\nStoria.\nGli inizi.\nNell'agosto del 1962 a Liverpool il batterista sedicenne Gibson Kemp entra a far parte dei celebrati Rory Storm &amp; The Huricanes al posto del dimissionario Ringo Starr, che si \u00e8 appena unito ai Beatles. In questa formazione resta sino al gennaio dell'anno successivo, quando lascia per suonare con i \"Dominoes\" di Kingsize Taylor; qui trova il bassista Lewis Collins, e il chitarrista John Frankland.\nPi\u00f9 o meno nello stesso periodo un apprezzato chitarrista di nome Paddy Chambers, in precedenza con \"Faron's Flamingoes\" e \"Big Three\"; si unisce al gruppo, diventando il solista.\nAll'inizio del 1964, il leader del gruppo, Taylor decide di abbandonare la band che ora si fa chiamare semplicemente The Dominoes; e dopo qualche settimana il manager Don Paul propone loro di andare ad Amburgo per una serie di date nei locali della citt\u00e0, secondo una prassi molto in voga ai tempi per molti gruppi liverpooliani.\nLa gavetta in Germania.\nAd Amburgo nel giro di qualche mese diventano una delle realt\u00e0 pi\u00f9 apprezzate presso il pubblico, grazie al loro repertorio ad alta pressione di Rock'n'Roll e Rhythm and blues. Ben presto alla formazione si aggiunge un sassofonista statunitense di nome Johnny Phillips e nel giro di qualche settimana il bassista Lewis Collins decide di tornare in patria e a questo punto il suo posto viene preso dal tedesco Klaus Voormann, un artista e pittore molto bravo che era gi\u00e0 stato un amico intimo dei Beatles quando questi erano uno sconosciutissimo quintetto che suonava nella sua citt\u00e0 nel 1960 e avevano al basso Stuart \"Stu\" Sutcliffe. Phillips lascia il gruppo e gli altri, dopo aver cambiato nome in The Eyes, riescono ad incidere un singolo per l'etichetta indipendente amburghese Star Club fino a quando verso la fine dell'anno decidono che \u00e8 giunto il momento di rientrare in Inghilterra. Prima di ci\u00f2 per\u00f2 anche il chitarrista John Frankland decide di mollare e il gruppo ora \u00e8 ridotto al classico trio chitarra-basso-batteria.\nL'ascesa e il declino.\nNel mese di febbraio del 1965, dopo un soggiorno a Liverpool gli Eyes si trasferiscono a Londra, dove ben presto scoprono che un gruppo con lo stesso nome , ma ben pi\u00f9 noto esiste gi\u00e0, ad \u00e8 quello di Terry Nolder, per cui scelgono d'ora in poi di chiamarsi Paddy, Klaus &amp; Gibson.\nGrazie alla loro bravura il trio si fa subito notare negli ambienti che contano ed iniziano a suonare nei locali pi\u00f9 esclusivi della citt\u00e0. Vengono notati dal manager Tony Stratton-Smith che decide di metterli sotto contratto e stringono amicizia coi Beatles, addirittura Klaus Voormann va ad abitare nella villa di George Harrison ad Esher per un certo periodo. \nIn primavera un entusiasta John Lennon dopo averli visti in concerto ne parla al suo manager Brian Epstein, che decide immediatamente di farli diventare artisti della sua scuderia la NEMS; quindi dopo aver pagato a Stratton-Smith 3000 sterline si appresta a fare da manager al suo nuovo gruppo. Epstein, in qualit\u00e0 di personaggio vincente nel mondo del beat, ottiene per loro un contratto con la prestigiosa etichetta Pye e nel giro di pochi mesi tra l'estate e l'autunno vengono pubblicati due 45 giri.\nLe vendite per\u00f2 non sono incoraggianti e l'energia di Epstein, dopo lo slancio iniziale sembra venir meno, nonostante la critica abbia sempre parlato in termini positivi del valore di questo trio.\nAgli inizi del 1966 viene pubblicato un terzo ed ultimo singolo, questa volta con la produzione di Paul McCartney, il cui lato B viene utilizzato come sigla per Rediffusion ITV; ma la sfiducia nel futuro porta ben presto allo scioglimento del gruppo che avviene nel luglio di quello stesso anno.\nDopo la fine della band Paddy Chambers torna a Liverpool per unirsi agli Escorts, mentre Gibson Kemp torna in Germania e sposa la fotografa Astrid Kirrcherr, l'amica amburghese dei Beatles che fece i loro primi scatti in bianco e nero. A Klaus Voormann invece viene chiesto di unirsi al gruppo dei Manfred Mann, e in seguito di illustrare la bellissima copertina del nuovo album dei Beatles \"Revolver\" poi nel 1969 si unisce alla Plastic Ono Band, assieme a John Lennon e ad Eric Clapton, e successivamente, per tutti gli anni settanta collabora con tutti gli ex-Beatles, suonando il basso nei loro dischi da solista.\nDiscografia.\nSingoli"}
{"id": "2229283", "revid": "767487", "url": "https://it.wikipedia.org/wiki?curid=2229283", "title": "Filobus (album)", "text": "Filobus \u00e8 un album del 1978 di Mario Lavezzi."}
{"id": "2229285", "revid": "1522738", "url": "https://it.wikipedia.org/wiki?curid=2229285", "title": "Ordine militare e civile di Adolfo di Nassau", "text": "L'Ordine militare e civile di Adolfo di Nassau \u00e8 un ordine cavalleresco fondato nell'ambito del Ducato di Nassau e oggi passato al Granducato del Lussemburgo.\nStoria.\nL'ordine venne fondato dal Duca Adolfo I di Nassau l'8 maggio 1858, con l'intento di commemorare il re di Germania Adolfo di Nassau, suo antenato e omonimo, assurto a questa carica in epoca medioevale.\nLa medaglia era concessa a quanti si fossero distinti per merito nel Ducato, per lealt\u00e0 alla casa regnante o nelle arti e nelle scienze.\nL'Ordine pass\u00f2 successivamente tra gli ordini concessi dal Granducato di Lussemburgo dopo che Adolfo I di Nassau divenne anche Granduca del Lussemburgo nel 1890, permettendo cos\u00ec all'Ordine di rimanere in auge sino ai giorni nostri.\nClassi.\nL'ordine dispone delle seguenti classi di benemerenza:\nInsegne.\nLa \"medaglia\" dell'ordine consiste in una croce di Malta smaltata di bianco, bordata e pomata d'oro, al centro della quale si trovava un medaglione smaltato di bianco riportante in oro una \"A\" coronata in oro (iniziale di Adolfo di Nassau). Il tutto era circondato da una fascia smaltata di blu con la scritta in oro \"VIRTUTE\" assieme a due rami d'alloro sempre in oro. Sul retro, l'insegna riportava incise in oro sulla fascia blu le due date \"1292\" e \"1858\". Per la concessione militare, l'insegna poteva essere completata da due spade incrociate dietro la croce.\nLa \"placca\" dell'Ordine consiste in una croce di Malta a otto punte sfaccettate alternate a raggi in argento. Al centro della stella si trovava un medaglione smaltato di bianco riportante in oro una \"A\" coronata in oro (iniziale di Adolfo di Nassau). Il tutto era circondato da una fascia smaltata di blu con la scritta in oro \"VIRTUTE\" assieme a due rami d'alloro sempre in oro.\nIl \"nastro\" dell'ordine \u00e8 blu con una striscia arancione per ciascun lato.\nBibliografia.\nseparatore"}
{"id": "2229288", "revid": "109464291", "url": "https://it.wikipedia.org/wiki?curid=2229288", "title": "Cartolina (album)", "text": "Cartolina \u00e8 un album del cantautore italiano Mario Lavezzi, pubblicato dall'etichetta discografica CGD nel 1979."}
{"id": "2229290", "revid": "767487", "url": "https://it.wikipedia.org/wiki?curid=2229290", "title": "Sonata per pianoforte n. 1 (Mozart)", "text": "La sonata per pianoforte n. 1 in Do maggiore (K 279) fu scritta da Wolfgang Amadeus Mozart nel 1774 e appartiene ad un ciclo di sei sonate per pianoforte (dalla K 279 alla K 284).\nQuesta composizione \u00e8 la prima della serie di sei sonate che Mozart scrisse prima del suo viaggio a Monaco (fine 1774), delle quali 5 furono specificate per il clavicembalo e la sesta per il fortepiano.\nLa sonata si divide in tre tempi (\"Allegro\", \"Andante\", \"Allegro\") di cui il primo \u00e8 certamente \u00e8 un rifacimento di qualche lavoro anteriore, forse del 1773. Il finale scritto (nell'autografo su carta diversa) deve invece essere stato composto per ultimo, alla fine del 1774. Scompare ormai l'influenza italiana, ne subentrano altre, prima fra le quali quella di Haydn, che aveva precisamente pubblicato nel 1774 sei sonate per pianoforte, delle quali \u00e8 palese l'ombra in queste sei mozartiane. Come pure \u00e8 afferrabile l'influenza dello stile di che aveva pubblicato a Parigi nel 1772 tre sonate per pianoforte e che Mozart aveva incontrato a Vienna nel 1773. Dopo l'influenza romantica italiana, questa sonata e le altre immediatamente seguenti ci appare come un nuovo orientamento verso le altre pi\u00f9 rigorose discipline. Al suo ritorno in patria Mozart ritrova la voce dei padri e del loro linguaggio. Gli rimane per\u00f2, e la conserver\u00e0 per tutta la vita, la chiarezza mediterranea appresa in Italia al contatto del nostro grande patrimonio musicale. Il 2 novembre il compositore la esegue nella casa di Christian Cannabich a Mannheim\nIl matematico John Putz (Alma College), in seguito a studi sulle sonate per pianoforte, ha riscontrato in questa composizione una forte presenza di utilizzo del rapporto aureo phi."}
{"id": "2229294", "revid": "599013", "url": "https://it.wikipedia.org/wiki?curid=2229294", "title": "Eric H\u00e9lary", "text": ""}
{"id": "2229297", "revid": "1305772", "url": "https://it.wikipedia.org/wiki?curid=2229297", "title": "Reazione di prestance", "text": "La reazione di \"prestance\" o reazione di contegno \u00e8 l'espressione posturale, mimica, o gestuale con cui un soggetto, in presenza dell'altro, esprime imbarazzo nelle relazioni sociali, o in situazioni terapeutiche. \nSi tratta di una forma di comunicazione non verbale, che assume un grande rilievo nello studio delle interazioni sociali. Per estensione, si parla di reazione di \"prestance\" anche per indicare l'espressione di un disagio relazionale che si esprime con mezzi di comunicazione diversi da quelli mimici, come ad esempio verbali o scritti. La reazione di \"prestance\" \u00e8 stata definita da Henri Wallon come \u00abil riflesso del personaggio che ciascuno porta in s\u00e9, nei riguardi di ciascun essere che si incontri\u00bb\nEffetti distorsivi.\nLa reazione di \"prestance\" produce, in entrambi i casi, un effetto distorsivo (bias) della comunicazione. Di tale esito occorre tener conto nella formulazione degli approcci, nei diversi ambiti. Nella ricerca statistica, ad esempio, cos\u00ec come che nell'ambito terapeutico, vi \u00e8 il concreto rischio che la formulazione poco attenta di certe domande possa indurre l'impressione, nell'interlocutore, che si stiano mettendo in gioco le sue capacit\u00e0 personali, il suo livello sociale, culturale, professionale, ecc., tutto questo indipendentemente dalle reali finalit\u00e0 dell'approccio. In questi casi si possono indurre indesiderate reazioni di \"prestance\" che portano a risposte deformate in favore di opzioni socialmente pi\u00f9 gratificanti, riguardo ad argomenti come il livello e il profitto conseguito negli studi, spesso sopravvalutati, i livelli professionali e di reddito raggiunti, le preferenze e gli atteggiamenti culturali nei confronti di media culturali, come la lettura a confronto con la televisione o il cinema, ecc.\nIl rimedio, in questi casi, consiste nel porre pi\u00f9 domande sull'argomento, proposte da diverse angolature, cercando di cogliere l'incorrere dell'interlocutore in eventuali contraddizioni, di cui tener conto nella valutazione della risposta globale."}
{"id": "2229300", "revid": "1632387", "url": "https://it.wikipedia.org/wiki?curid=2229300", "title": "Land (T\u00fdr)", "text": "Land \u00e8 il quarto album discografico della band faroese T\u00fdr. Uscito per la prima volta il 30 maggio 2008, \u00e8 stato pubblicato dalla Napalm Records."}
{"id": "2229304", "revid": "682087", "url": "https://it.wikipedia.org/wiki?curid=2229304", "title": "Dieta yo-yo", "text": ""}
{"id": "2229308", "revid": "203463", "url": "https://it.wikipedia.org/wiki?curid=2229308", "title": "Oskar Cordel", "text": "\u00c8 noto principalmente come teorico e autore di numerose opere scacchistiche. Non partecip\u00f2 a tornei importanti, ma si batt\u00e9 spesso con Dufresne, Neumann e Minckwitz, con alterni risultati.\nScrisse l'opera di carattere generale \"Das Schachspiel\" (Potsdam, 1907), il trattato teorico \"F\u00fchrer durch die Schachtheorie\" (Berlino, 1888) e \"Theorie und Praxis des Schachspiels\" (Potsdam, 1913), considerata la sua opera maggiore, in cui sono analizzate e commentate circa cinquecento partite.\nPrende il suo nome la difesa Cordel della partita Spagnola, chiamata anche \"difesa classica\":\nDopo 4. c3, la linea principale, egli raccomandava il gambetto 4. ...f5, che porta il suo nome.\nSi interess\u00f2 al Gambetto Halloween della Partita dei quattro cavalli (5. Cxe5?!), allora chiamato \"gambetto M\u00fcller-Schulze\" e molto in voga a Lipsia. Pur considerandolo scorretto, ne ammetteva la pericolosit\u00e0 per il Nero se non vi \u00e8 preparato.\nGli \u00e8 attribuita una linea di controgambetto del Gambetto Blackmar-Diemer: \n1. e4 d5 2. d4 exd4 3. f3 e5!?, considerata pienamente valida da diversi teorici, addirittura una confutazione di tale gambetto.\nMor\u00ec all'et\u00e0 di 49 anni nel quartiere berlinese di Nikolassee."}
{"id": "2229317", "revid": "203463", "url": "https://it.wikipedia.org/wiki?curid=2229317", "title": "Oscar Cordel", "text": ""}
{"id": "2229323", "revid": "1543377", "url": "https://it.wikipedia.org/wiki?curid=2229323", "title": "Municipalit\u00e0 locale di Tokologo", "text": "La Municipalit\u00e0 Locale di Tokologo (in inglese Tokologo Local Municipality) \u00e8 una municipalit\u00e0 locale appartenente alla municipalit\u00e0 distrettuale di Lejweleputswa della provincia di Free State in Sudafrica. \nIn base al censimento del 2001 la sua popolazione \u00e8 di 32.455 abitanti.\nLa sede amministrativa e legislativa \u00e8 la citt\u00e0 di Boshof e il suo territorio si estende su una superficie di ed \u00e8 suddiviso in 4 circoscrizioni elettorali (\"wards\"). Il suo codice di distretto \u00e8 FS182.\nGeografia fisica.\nConfini.\nLa municipalit\u00e0 locale di Tokologo confina a nord e a ovest con quella di Lekwa-Teemane (Dr Ruth Segomotsi Mompati/Nordovest), a est con quelle di Tswelopele e Masilonyana, a sud est con quella di Mangaung (Motheo), a sud con quella di Letsemeng (Xhariep) e a ovest con quelle di Sol Plaatje e Magareng (Frances Baard/Provincia del Capo Settentrionale)."}
{"id": "2229324", "revid": "438678", "url": "https://it.wikipedia.org/wiki?curid=2229324", "title": "Aione", "text": "Biografia.\nFratello del principe Adelchi, figlio di Radelchi I di Benevento e di Caretruda, di lui non si hanno notizie certe circa gli inizi del suo episcopato, la data viene discussa fra i vari storici ponendo come anno di inizio l'intervallo fra gli anni 840 e 853, e forse anche dopo ma la data non \u00e8 successiva al 29 maggio 871.\nDiventato il XII vescovo di Siponto forse nell'879 concesse l'immunit\u00e0 dalla giurisdizione vescovile all'abate Pietro, del monastero di San Modesto situato a Benevento. La morte \u00e8 confermata attraverso la cronaca di santa Sofia nell'anno 886."}
{"id": "2229327", "revid": "307923", "url": "https://it.wikipedia.org/wiki?curid=2229327", "title": "Squadra Corse Alfa Romeo", "text": ""}
{"id": "2229328", "revid": "7459", "url": "https://it.wikipedia.org/wiki?curid=2229328", "title": "Corrutticoli", "text": ""}
{"id": "2229331", "revid": "363629", "url": "https://it.wikipedia.org/wiki?curid=2229331", "title": "Medaglia della Croce Rossa (Prussia)", "text": "La medaglia della Croce Rossa di Prussia fu una medaglia concessa nell'ambito del Regno di Prussia e in maniera pi\u00f9 allargata in tutto l'Impero di Germania.\nStoria.\nLa medaglia venne concessa con decreto del 1\u00ba ottobre 1898 dall'imperatore Guglielmo II di Germania con l'intento di ricompensare coloro che, in pace o in guerra, avessero aiutato i sofferenti e i poveri, oltre a ricompensare quanti si fossero distinti al servizio della Croce Rossa internazionale.\nL'ordine era suddiviso in tre classi:\nMedaglia.\nL'insegna della medaglia consisteva in una croce greca incisa che al termine di ciascun braccio riporta la corona reale in argento.\nSulle braccia della corona, in quelle orizzontali si trovano le lettere \"W R\" (\"Wilhelmus Rex\") e su quelle verticali \"A V\" (\"Augusta Victoria\", iniziali dell'Imperatrice consorte Augusta Vittoria, appunto). Sul retro, tra una corona d'alloro, si trova la scritta \"FVER VERDIENSTE VM DAS ROTHE KREUZ\".\nIl nastro era rosso con una striscia bianca e una nera su ciascun lato."}
{"id": "2229332", "revid": "7459", "url": "https://it.wikipedia.org/wiki?curid=2229332", "title": "Fartatolatri", "text": ""}
{"id": "2229335", "revid": "1543377", "url": "https://it.wikipedia.org/wiki?curid=2229335", "title": "Municipalit\u00e0 locale di Tswelopele", "text": "Tswelopele \u00e8 una municipalit\u00e0 locale (in inglese Tswelopele Local Municipality) appartenente alla municipalit\u00e0 distrettuale di Lejweleputswa della provincia di Free State in Sudafrica. \nIn base al censimento del 2001 la sua popolazione \u00e8 di 53.713 abitanti.\nLa sede amministrativa e legislativa \u00e8 la citt\u00e0 di Bultfontein e il suo territorio si estende su una superficie di ed \u00e8 suddiviso in 7 circoscrizioni elettorali (\"wards\"). Il suo codice di distretto \u00e8 FS183.\nGeografia fisica.\nConfini.\nLa municipalit\u00e0 locale di Tswelopele confina a nord con quelle di Lekwa-Teemane (Dr Ruth Segomotsi Mompati/ Nordovest) e Maquassy Hills (Dr Kenneth Kaunda/ Nordovest), a est con quelle di Nala e Matjhabeng, a sud con quella di Masilonyana e a ovest con quella di Tokologo."}
{"id": "2229336", "revid": "124123", "url": "https://it.wikipedia.org/wiki?curid=2229336", "title": "Robert Rich, II conte di Warwick", "text": "Robert era il figlio maggiore di Robert Rich, I conte Warwick e di sua moglie Penelope Blount. Nel 1619 successe al padre nel titolo di conte di Warwick, divenendo secondo conte; il suo fratello minore, Henry Rich divenne invece conte di Holland. Pur essendo pari del regno, Robert Rich non entr\u00f2 mai a far parte della corte. Dotato, secondo le fonti, di grande energia e spirito dell'avventura, spost\u00f2 i suoi interessi verso le colonie del Nuovo Mondo. Tra il 1615 e il 1630 fu uno dei protagonisti della colonizzazione della Nuova Inghilterra, espandendo i suoi interessi economici alle Bermude, al Rio delle Amazzoni, alla Guinea. Nel 1625 prese in moglie Susan Halliday e nel 1628 entr\u00f2 a far parte della Compagnia Inglese delle Indie Orientali. \nUn anno prima, nel 1627 aveva ricevuto da re Carlo I d'Inghilterra la patente di pirata per danneggiare la flotta commerciale spagnola. Come pirata Warwick non ebbe fortuna: manc\u00f2 di intercettare carichi d'oro provenienti dal Brasile e venne quasi catturato dagli spagnoli a Gibilterra.\nTornato in Inghilterra, si schier\u00f2 contro la politica di Carlo I, divenendo un difensore del Parlamento puritano. In questo si distinse dal fratello conte di Holland, che fin\u00ec giustiziato poco dopo il re. Allo scoppio della guerra civile ottenne dal Parlamento la carica di Lord High Admiral e fu capo supremo della flotta per tutta la durata del conflitto. Si spense nel 1658 e il suo titolo pass\u00f2 al figlio Robert."}
{"id": "2229338", "revid": "1601148", "url": "https://it.wikipedia.org/wiki?curid=2229338", "title": "Edward Ward", "text": " \nVenne nominato per sette premi Oscar. "}
{"id": "2229341", "revid": "765341", "url": "https://it.wikipedia.org/wiki?curid=2229341", "title": "Mercedes 14/30 PS", "text": "La 14/30 PS \u00e8 un'autovettura di lusso prodotta tra il 1909 ed il 1915 dalla Casa automobilistica tedesca Daimler Motoren Gesellschaft per il suo neonato marchio Mercedes. Il periodo di produzione indicato comprende anche la naturale evoluzione di questo modello, ossia la 14/35 PS.\nProfilo e caratteristiche.\nRealizzata sul telaio della pi\u00f9 piccola Mercedes 15/20 PS, la \"14/30 PS\" andava a prendere il posto della precedente Simplex 18/22 PS, non pi\u00f9 in listino gi\u00e0 dal 1905. Rispetto a quest'ultima, equipaggiata da un propulsore da 4.1 litri, la \"14/30 PS\" montava un motore di cilindrata inferiore, un 4 cilindri in linea da 3560 cm\u00b3 (90x140 mm) alimentato a carburatore e che montava una distribuzione a valvole di aspirazione in testa e valvole di scarico laterali. Anche l'albero a camme utilizzato era in posizione laterale. Pur essendo di dimensioni pi\u00f9 ridotte, questo motore forniva per\u00f2 prestazioni superiori ed arrivava ad erogare una potenza massima di 30 CV a 1600 giri/min, sufficienti per spingere la vettura ad una velocit\u00e0 massima di 75\u00a0km/h.\nIl telaio in lamiera d'acciaio stampata utilizzato per la \"14/30 PS\" era lo stesso della \"15/20 PS\". Tale telaio era fornibile a scelta del cliente in una fra le tre misure di passo disponibili. La versione \"corta\" utilizzava un telaio da 2.815\u00a0mm di passo, la versione intermedia aveva un interasse di 3.015\u00a0mm e la versione \"lunga\" arrivava a 3.075\u00a0mm. Al telaio erano fissate le classiche sospensioni ad assale rigido con molle a balestra e la trasmissione ad albero cardanico con cambio a 4 marce. Anche l'impianto frenante era fissato al telaio: esso constava di un freno di servizio meccanico che agiva sull'albero di trasmissione e di un freno a mano che agiva sulle ruote posteriori.\nNel 1910 fu introdotta la gamma Knight, composta da vari modelli: uno di essi era la \"16/40 PS\" che si affianc\u00f2 alla \"14/30 PS\" per completare l'eredit\u00e0 della \"Simplex 18/22 PS\".\nProposta principalmente come torpedo o come limousine, la \"14/30 PS\" fu prodotta fino al 1912. In quell'anno la vettura sub\u00ec aggiornamenti meccanici che portarono il suo propulsore a 35\u00a0CV di potenza massima a 1700 giri/min. Per questo motivo venne ribattezzata 14/35 PS. In questa nuova configurazione la vettura venne prodotta fino al 1915.\nLa \"14/35 PS\" non avrebbe avuto un'erede diretta: l'unica che in qualche modo poteva proseguirne il cammino sarebbe stata la \"Knight 16/45 PS\", destinata in realt\u00e0 a sostituire la \"Knight 16/40 PS\" e prodotta a partire dal 1916."}
{"id": "2229343", "revid": "767487", "url": "https://it.wikipedia.org/wiki?curid=2229343", "title": "\u00d3lavur Riddarar\u00f3s", "text": "\u00d3lavur Riddarar\u00f3s \u00e8 un singolo della band faroese T\u00fdr, pubblicato nell'ottobre 2002 dall'etichetta Tutl."}
{"id": "2229353", "revid": "729019", "url": "https://it.wikipedia.org/wiki?curid=2229353", "title": "Ritratto di Robert Rich, secondo conte di Warwick", "text": "Il dipinto raffigura Robert Rich, conte di Warwick, ammiraglio inglese. Pur essendo pari d'Inghilterra non entr\u00f2 mai a far parte della corte e spost\u00f2 i suoi interessi verso le terre del Nuovo Mondo. In questo ritratto, van Dyck rappresenta il conte a figura intera vestito secondo la moda dell'epoca. A fianco al conte, che veste tessuti di pregio secondo la sua posizione e tiene in mano una cappello, sono poste delle armi che simboleggiano l'attivit\u00e0 di soldato svolta dal protagonista. Il riferimento chiaro all'attivit\u00e0 marinaresca e piratesca del conte \u00e8 tuttavia la rappresentazione della battaglia navale alle sue spalle."}
{"id": "2229355", "revid": "287204", "url": "https://it.wikipedia.org/wiki?curid=2229355", "title": "Ruapehu", "text": "Il Ruapehu \u00e8 una montagna della Nuova Zelanda, coi suoi metri s.l.m. \u00e8 la cima pi\u00f9 alta dell'Isola del Nord.&lt;br&gt;\nSituato nel Parco nazionale del Tongariro \u00e8 un vulcano attivo con un lago nel cratere alla sua sommit\u00e0.\nI diciotto ghiacciai della sommit\u00e0 \u2013fra i quali quello che circonda il cratere\u2013 sono gli unici dell'Isola del Nord. Sono piccoli, meno di in lunghezza.\nGeologia.\nIl Ruapehu \u00e8 un stratovulcano attivo composto da quattro coni costituiti in quattro fasi andesitiche pliniane principali che datano di anni fa. Tra e anni fa, delle eruzioni pliniane con flussi piroclastici hanno formato la pianura che circonda il Ruapehu su circa un centinaio di chilometri. Le eruzione attuali generalmente comportano la formazione di colonne eruttive e lahar in eruzioni pliniane che hanno formato i crateri sommitali. Questa storia eruttiva \u00e8 caratteristica dei vulcani esplosivi del cintura di fuoco del Pacifico.\nAttivit\u00e0 eruttiva.\nIl monte \u00e8 parte della Zona vulcanica di Taupo, antica di 2 milioni di anni, e la sua prima eruzione accorse almeno anni fa, da allora i fenomeni sono sempre avvenuti con una curiosa regolarit\u00e0. Geologicamente, \u00e8 composto perlopi\u00f9 di andesite. In tempi recenti si sono registrati episodi negli anni 1895, 1945, 1995, 1996 ed infine nel 2007. Manifestazioni minori con rilascio di cenere e lahar sono avvenute in numero di circa 60 dalla fine della seconda guerra mondiale.\nCon l'eruzione del 1945, il \"Crater Lake\" si svuot\u00f2, ma poi riacquis\u00ec il livello abituale fino a che, il 24 dicembre 1953, collass\u00f2 la diga naturale di tephra che si era formata. Come conseguenza, l'acqua trascin\u00f2 materiali eruttivi in un lahar che distrusse un ponte ferroviario nei pressi di Tangiwai; 151 persone morirono quando il treno di collegamento Auckland-Wellington cadde dal ponte e venne immerso nel fiume sottostante.\nLe eruzioni recenti si verificano circa ogni anno o due e risultano per lo pi\u00f9 in piccole esplosioni freatiche nei crateri sommitali del vulcano e l'emissione di lahar. L'ultima eruzione importante avvenne dal 16 giugno al con indice di esplosivit\u00e0 vulcanica 3, con l'emissione di quattro milioni di metri cubi di tephra e colate di lahar. Durante l'eruzione, si riform\u00f2 la diga naturale sulle sponde del \"Crater Lake,\" alzando il livello di lago e sollevando timori riguardo alla formazione di un importante lahar, che alla fine \u00e8 avvenuto il , con il prosciugamento brutale, ma parziale, del lago. Questo lago ha avuto rapide fluttuazioni di temperatura nei mesi di dicembre 2011 e gennaio 2012, salendo a pi\u00f9 di prima di cadere a a maggio 2012. Nei mesi successivi, aumenta leggermente e oscilla tra 18 e Nei mesi successivi, la temperatura si alz\u00f2 leggermente, con varie fluttuazioni.\nIl 29 aprile 2016, Geonet lanci\u00f2 un'allerta, indicando che il \"Crater Lake\" aveva raggiunto la temperatura di , dai di met\u00e0 aprile. Uno sciame sismico venne registrato sotto al lago. L'11 maggio, \u00e8 stato alzato il livello di allerta a 2 e il codice dell'aviazione \u00e8 stato cambiato da verde a giallo.\nAlpinismo.\nLa montagna fu ufficialmente conquistata per la prima volta nel 1879 da George Beetham e Joseph P. Maxwell.\nTuttavia a met\u00e0 degli anni trenta del XX secolo, venne scalata dal giovane Edmund Hillary durante una gita scolastica. Questo episodio \u00e8 importante, visto che cre\u00f2 una passione per l'alpinismo a colui, che circa vent'anni dopo avrebbe conquistato per primo al mondo l'Everest.\nCinematografia.\nNei dintorni del Ruapehu si sono girate scene della trilogia de \"Il Signore degli Anelli\" diretta dal regista Peter Jackson."}
{"id": "2229356", "revid": "79968", "url": "https://it.wikipedia.org/wiki?curid=2229356", "title": "Puritano", "text": ""}
{"id": "2229357", "revid": "42337", "url": "https://it.wikipedia.org/wiki?curid=2229357", "title": "Zefat", "text": ""}
{"id": "2229359", "revid": "42337", "url": "https://it.wikipedia.org/wiki?curid=2229359", "title": "Zfat", "text": ""}
{"id": "2229360", "revid": "42337", "url": "https://it.wikipedia.org/wiki?curid=2229360", "title": "Safes", "text": ""}
{"id": "2229362", "revid": "63727", "url": "https://it.wikipedia.org/wiki?curid=2229362", "title": "Mercedes Simplex 28/32 PS", "text": ""}
{"id": "2229363", "revid": "42337", "url": "https://it.wikipedia.org/wiki?curid=2229363", "title": "Safet", "text": ""}
{"id": "2229366", "revid": "228587", "url": "https://it.wikipedia.org/wiki?curid=2229366", "title": "Ordine di Guglielmo (Prussia)", "text": "L'Ordine di Guglielmo di Prussia (in tedesco \"Wilhelm-Orden\") fu un ordine cavalleresco istituito nell'ambito dell'Impero di Germania.\nStoria.\nL'Ordine venne istituito il 18 gennaio 1896 dall'Imperatore Guglielmo II di Germania, in qualit\u00e0 anche di Re di Prussia, per commemorare la memoria del nonno, l'Imperatore Guglielmo I di Germania che aveva portato la Germania all'unit\u00e0, facendosi incoronare Kaiser.\nL'Ordine veniva concesso in prevalenza per ricompensare quanti si fossero distinti nelle arti e nelle scienze.\nEsso constava di una sola classe.\nInsegne.\nL'insegna dell'Ordine consisteva in una medaglia d'oro riportante il ritratto di Guglielmo I, circondato da una corona d'alloro sempre in oro, il tutto sospeso al collo dell'insignito tramite un collare anch'esso dorato. Il collare aveva un peso di 222 grammi e riportava le parole \"WIRKE IM ANDENKEN AN KAISER WILHELM DEN GROSSEN (\"Alla memoria e all'operato dell'Imperatore Guglielmo il Grande\") ed era stata disegnata dai famosi gioiellieri Emil Weigand e Otto Schultz.\nL'Ordine era estremamente esclusivo e venne conferito solo a pochissime persone, prima delle quali fu Otto von Bismarck. Tra gli insigniti vi fu anche il fisico e premio Nobel Robert Koch."}
{"id": "2229371", "revid": "300067", "url": "https://it.wikipedia.org/wiki?curid=2229371", "title": "NBA Development League All-Star Weekend 2009", "text": "L'NBA Development League All-Star Weekend 2009, svoltosi a Phoenix, vide la vittoria finale della squadra denominata \"Squadra rossa\" sulla \"Squadra blu\" per 113 a 103.\nCourtney Sims, degli Iowa Energy, e Blake Ahearn, dei Dakota Wizards, furono nominati MVP della partita.\nCome per l'edizione precedente, per dare maggiore risalto alla Lega, la manifestazione fu inserita all'interno dell'NBA All-Star Weekend 2009."}
{"id": "2229373", "revid": "767487", "url": "https://it.wikipedia.org/wiki?curid=2229373", "title": "Detective Conan - L'isola mortale", "text": ", conosciuto anche con il titolo internazionale \"Detective Conan: Jolly Roger in the Deep Azure\", \u00e8 un film d'animazione del 2007 diretto da Yasuichir\u014d Yamamoto.\nSi tratta 11\u00b0 film dedicato alla serie anime \"Detective Conan\", uscito in Giappone il 21 aprile 2007.\nLa produzione ha avuto come consultenti il Bahamas tourism, il museo Pirates of Nassau e lo AQUA MATE DIVING CLUB.\nTrama.\nUna sera, Takagi e Sato inseguono in auto due rapinatori che indossano le maschere di Lupin III e Fujiko Mine. Dopo l'arresto, prima di svenire, il malvivente con la maschera di Lupin fa qualche accenno al Jolly Roger e alla fittizia isola di Komi, nell'Oceano Pacifico della prefettura di Tokyo. Proprio in quest'isola con un clima tropicale si trovano Conan, Ran, Ai, Sonoko, Agasa, i Detective Boys e Kogoro, perch\u00e9 quest'ultimo ha vinto del denaro alla lotteria e ha deciso di regalare a tutti una vacanza.\nL'isola \u00e8 abbastanza affollata perch\u00e9, dopo il ritrovamento di alcuni oggetti del Settecento nella vicina e deserta isola di Yorioya, si \u00e8 diffusa la voce che in zona sia nascosto il tesoro delle famose piratesse Anne Bonny e Mary Read. I ragazzi vengono coinvolti dal direttore dell'ufficio turistico nella caccia al tesoro, Agasa e Kogoro decidono di riposarsi, mentre Ran e Sonoko si dedicano a un'immersione subacquea e visitano una struttura affondata nel mare. Qui le ragazze s'imbattono in alcuni squali, che sono stati attirati dal sangue emesso dalla ferita di un cacciatore di tesori.\nTrovandosi su un'altura, Ai nota un motoscafo che si sta dirigendo a tutta velocit\u00e0 verso il villaggio. I due cacciatori di tesori stanno trasportando l'amico ferito all'ospedale, ma l'emorragia \u00e8 troppo estesa e il dottore non pu\u00f2 fare pi\u00f9 niente. Ai avverte Conan dell'accaduto. I ragazzi chiedono a Mitsuhiko, Ayumi e Genta di completare la caccia al tesoro e si recano a vedere cos'\u00e8 successo. Analizzando la situazione, Conan capisce che qualcuno ha inserito una sacca con del sangue di pesce nella muta del sommozzatore. Durante l'immersione, la pressione dell'acqua ha provocato la fuoriuscita del materiale, attirando cos\u00ec un branco di squali. La polizia interroga gli amici della vittima e Takagi, con uno stratagemma, cerca di prendere le loro impronte digitali.\nI cacciatori di tesori s'introducono nella sala espositiva dell'ufficio del turismo per sottrarre una sciabola e una pistola che appartenevano rispettivamente ad Anne Bonny e a Mary Read. Conan riesce a seguire i malviventi. Qualcuno dalla boscaglia spara contro i due, ferendoli. Dalla centrale di polizia arrivano i risultati dell'analisi delle impronte. Uno dei due criminali \u00e8 un ricercato internazionale. Nel frattempo, i ragazzi concludono la caccia al tesoro.\nAlla fine del caso, Kogoro, Ran e Conan tornano a Tokyo con la nave passeggeri e cargo Camellia Maru.\nColonna sonora.\nIl musicista Katsuo \u014cno ha composto trentanove nuove tracce, usate poi anche nella serie televisiva. La sigla finale \u00e8 , di Rina Aiuchi e U-ka saegusa IN db.\nDistribuzione.\nEdizione italiana.\nIn Italia il film \u00e8 stato solo trasmesso in televisione, in una versione divisa in cinque parti da venti minuti circa e in una versione intera, entrambe senza censure video e con lo stesso doppiaggio, che presenta alcune censure su termini come \"morire\" e \"uccidere\" resi con \"perdere la vita\" ed \"eliminare\".\nLa versione divisa in parti \u00e8 stata trasmessa su Italia 2 dal 3 al 7 giugno 2012, alle ore 20:40. Questa versione non ha l'introduzione che riassume l'inizio della storia del manga, presente in ogni film seppur con qualche differenza. L'epilogo, che nell'originale si trova dopo la sigla finale, \u00e8 stato collocato prima di essa. In questa versione \u00e8 stata utilizzata come sigla di apertura e chiusura di ogni parte la prima sigla italiana, \"Detective Conan\" di Giorgio Vanni, con le immagini della sigla di apertura dell'episodio speciale 479, in cui sono presenti quindi anche alcuni personaggi comparsi solo in quell'episodio. Per la prima parte della sigla finale le immagini sono spostate sulla destra e i titoli internazionali in inglese scorrono su sfondo nero sulla parte sinistra dello schermo.\nLa versione intera \u00e8 andata in onda sempre su Italia 2 il 12 settembre 2012. Questa versione come l'originale non ha sigla iniziale, e mantiene l'introduzione, la sigla finale originale e l'epilogo collocato dopo di essa. La sigla finale ha le immagini originali con i titoli internazionali in inglese e sono stati aggiunti i crediti italiani riguardanti il doppiaggio.\nEdizioni home video.\nIn Giappone il film \u00e8 stato pubblicato da Being con l'etichetta B-vision in DVD il 23 novembre 2007 e in Blu-ray Disc l'8 aprile 2011. In Italia non \u00e8 mai stato pubblicato per l'home video.\nAccoglienza.\n\"L'isola mortale\" ha incassato 2 miliardi e 530 milioni di yen, classificandosi al decimo posto dei film giapponesi con il maggior incasso in patria nel 2007. Il film \u00e8 stato nominato per gli Awards of the Japanese Academy del 2008 nella categoria animazione, in cui ha poi vinto \"Tekkonkinkreet - Soli contro tutti\".\nVersione a fumetti.\nCon i fotogrammi del film \u00e8 stato prodotto un anime comic, pubblicato in un'edizione in due volumi e poi in volume unico. L'edizione in due volumi \u00e8 intitolata ; la \u00e8 stata pubblicata da Shogakukan il 16 novembre 2007 (ISBN 978-4-09-121194-1), la il 15 dicembre dello stesso anno (ISBN 978-4-09-121195-8). L'edizione in volume unico \u00e8 intitolata ed \u00e8 stata pubblicata sempre da Shogakukan il 16 aprile 2010 (ISBN 978-4-09-122253-4)."}
{"id": "2229375", "revid": "767487", "url": "https://it.wikipedia.org/wiki?curid=2229375", "title": "Distretto di \u010catkal", "text": "Il distretto di \u010catkal (in chirghiso: \u0427\u0430\u0442\u043a\u0430\u043b \u0440\u0430\u0439\u043e\u043d\u0443) \u00e8 un distretto (\"raion\") del Kirghizistan con capoluogo Kany\u0161-Ky\u00e2."}
{"id": "2229376", "revid": "1305772", "url": "https://it.wikipedia.org/wiki?curid=2229376", "title": "Mercedes 35PS (1905)", "text": "La Mercedes 35PS del 1905 () \u00e8 stata un'autovettura di lusso prodotta appunto dal 1905 al 1909 dalla Casa automobilistica tedesca Daimler per essere inserita nella gamma Mercedes. Tale modello non va confuso con la precedente Mercedes 35PS prodotta nel 1901.\nStoria e profilo.\nQuesta vettura va a sostituire il modello 28/32 PS della gamma \"Simplex\". Si tratta di una vettura di lusso disponibile principalmente come limousine o come coup\u00e9 De Ville. Era equipaggiata da un motore strettamente derivato dal 5.3 litri che equipaggiava la precedente \"28/32 PS\". Una lievissima rivisitazione ne ha fatto lievitare la cilindrata di appena 4 cm\u00b3, passando da 5315 a 5319 cm\u00b3. Questo motore era un quadricilindrico in linea formato da due blocchi bicilindrici fusi separatamente e montava uno schema di distribuzione cosiddetto a T, che prevedeva cio\u00e8 due assi a camme, uno per lato, ognuno dei quali comandava rispettivamente le valvole di aspirazione (sistemate su un lato del motore) e le valvole di scarico (sistemate sull'altro lato).&lt;br&gt;\nL'alimentazione era ovviamente a carburatore, in questo caso del tipo con valvola a saracinesca. La potenza massima raggiungeva 35 CV a 1300 giri/min, sufficienti per spingere la vettura a una velocit\u00e0 massima di 70 km/h.&lt;br&gt;\nSul telaio in lamiera d'acciaio stampata venivano fissate le sospensioni ad assale rigido con molle a balestra, la trasmissione ad albero cardanico con cambio a 4 marce e l'impianto frenante, composto da un freno di servizio a pedale che agiva sull'albero di trasmissione e da un freno a mano che agiva sulle ruote posteriori.&lt;br&gt;\nAll'inizio del 1909, ultimo anno di produzione, la \"35PS\" venne ribattezzata come 22/35 PS, inaugurando in anticipo la piccola famiglia di Mercedes 22PS che gi\u00e0 a partire dall'anno successivo ne avrebbero preso il posto."}
{"id": "2229377", "revid": "36426", "url": "https://it.wikipedia.org/wiki?curid=2229377", "title": "Convento delle Selve", "text": ""}
{"id": "2229380", "revid": "481666", "url": "https://it.wikipedia.org/wiki?curid=2229380", "title": "Russell A. Gausman", "text": ""}
{"id": "2229382", "revid": "118348027", "url": "https://it.wikipedia.org/wiki?curid=2229382", "title": "La ragazza perduta", "text": "La ragazza perduta \u00e8 un romanzo scritto da David Herbert Lawrence e pubblicato nel 1920, vincitore del James Tait Black Memorial Prize. Il libro \u00e8 ispirato al viaggio di Lawrence in Italia, e precisamente alla sua permanenza in un paesino della Valle di Comino chiamato Picinisco (attualmente in provincia di Frosinone, all'epoca Alta Terra di Lavoro), dallo scrittore denominato Pescocalascio.\nTrama.\n\u00c8 la storia di una ragazza inglese di buona famiglia che gradualmente perde la sua posizione sociale. Il suo destino, straordinario per l'epoca, la porta a imparare la professione di infermiera ostetrica, a suonare il pianoforte nel teatrino popolare fondato da suo padre e di seguire il vero amore della sua vita in Italia, nelle remote montagne laziali.\nLawrence crea un personaggio femminile con un forte desiderio d'indipendenza e l'ansia di essere fautrice del proprio destino. Mentre agli occhi della societ\u00e0 diventa una \"ragazza perduta\", lei trova una sorgente di forza nelle sue scelte poco convenzionali ma sincere. "}
{"id": "2229383", "revid": "46291", "url": "https://it.wikipedia.org/wiki?curid=2229383", "title": "Muscari neglectum", "text": "Muscari neglectum \u00e8 una pianta della famiglia delle Asparagacee.\nDescrizione.\n\"M. neglectum\" \u00e8 una pianta erbacea geofita bulbosa (G bulb), alta 10\u201330\u00a0cm.\nI fiori sono dotati di perigonio intero (tepali fusi tra loro) di forma ovata o oblunga. Il colore va da azzurro chiaro a blu scuro; l'orlo del perigonio \u00e8 bianco. Dal profumo molto marcato e dolciastro\nI fiori sono portati su di un'infiorescenza ovale serrata di 2\u20136\u00a0cm, i cui fiori apicali sono sterili. Fiorisce da marzo a giugno.\nIl frutto \u00e8 una capsula a tre valve.\nDistribuzione e habitat.\n\"M. neglectum\" cresce su terreni incolti e semiaridi, dal livello del mare a 800 metri di quota.\nIl tipo corologico \u00e8 eurimediterraneo, in Italia \u00e8 diffuso su tutta la penisola e sulle isole."}
{"id": "2229384", "revid": "104458", "url": "https://it.wikipedia.org/wiki?curid=2229384", "title": "Johan Brolenius", "text": "Biografia.\nStagioni 1995-2004.\nAttivo in gare FIS dal novembre del 1994, Johan Brolenius esord\u00ec in Coppa Europa il 12 dicembre 1995 a Obereggen, senza completare lo slalom speciale in programma, e in Coppa del Mondo due stagioni dopo: il 3 gennaio 1998 infatti partecip\u00f2 allo slalom speciale di Kranjska Gora, senza qualificarsi per la seconda manche.\nL'11 febbraio a Tarvisio ottenne in slalom speciale il suo primo podio in Coppa Europa (2\u00ba), mentre per conquistare i suoi primi punti in Coppa del Mondo dovette aspettare il 21 dicembre 1999 quando, ancora a Kranjska Gora in slalom speciale, si piazz\u00f2 20\u00ba. Nel 2001 prese parte ai suoi primi Campionati mondiali, ma nella rassegna iridata di Sankt Anton am Arlberg non complet\u00f2 lo slalom speciale. Due anni dopo, ai Mondiali di Sankt Moritz 2003, nella medesima specialit\u00e0 fu 19\u00ba.\nStagioni 2005-2009.\nAi Mondiali di Bormio/Santa Caterina Valfurva 2005 non complet\u00f2 n\u00e9 lo slalom gigante n\u00e9 lo slalom speciale; l'anno dopo rappresent\u00f2 il suo Paese ai XX Giochi olimpici invernali di , sua unica presenza olimpica, durante i quali conquist\u00f2 l'8\u00ba posto nello slalom speciale e il 18\u00ba nella combinata. Il 17 febbraio 2007 ottenne a Oberjoch in slalom speciale la sua prima vittoria in Coppa Europa, ma non fu convocato per i Mondiali del 2007 sulle nevi di casa di \u00c5re. Nella stagione 2007-2008 in Coppa Europa colse in slalom speciale la sua seconda e ultima vittoria (il 26 gennaio a Pozza di Fassa) e il suo ultimo podio (il 15 febbraio Kranjska Gora, 3\u00ba) nel circuito continentale.\nDurante la stagione 2008-2009 conquist\u00f2 il suo miglior piazzamento in Coppa del Mondo, il 5\u00ba posto nella slalom speciale di Zagabria Sljeme del 6 gennaio, e venne chiamato per i Mondiali di Val-d'Is\u00e8re, sua ultima presenza iridata, dove Brolenius sfior\u00f2 il grande risultato nello slalom speciale: 2\u00ba dopo la prima manche per 4 centesimi da Manfred Pranger, poi oro, lo svedese usc\u00ec durante la seconda frazione di gara. Disput\u00f2 la sua ultima gara in Coppa del Mondo il 14 marzo successivo a \u00c5re, uno slalom speciale che non complet\u00f2, e si ritir\u00f2 nell'aprile seguente.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2229395", "revid": "729019", "url": "https://it.wikipedia.org/wiki?curid=2229395", "title": "Gigmoto", "text": "Gigmoto \u00e8 una municipalit\u00e0 di Quinta classe delle Filippine, situata nella Provincia di Catanduanes, nella Regione di Bicol.\nGigmoto \u00e8 formata da 9 baranggay:"}
{"id": "2229399", "revid": "1186766", "url": "https://it.wikipedia.org/wiki?curid=2229399", "title": "Up and under", "text": "Nel rugby un up and under (a volte \"campanile\" o \"palla a candela\") \u00e8 un calcio a pallonetto con parabola molto alta, che permetta a chi lo ha calciato di giungere di corsa sul punto di caduta del pallone per recuperarlo o passarlo ad un suo compagno (per non cadere in fuorigioco, quest'ultimo dovr\u00e0 essere superato da chi ha calciato, se si trovava davanti a lui al momento dell'esecuzione del calcio). Se eseguito bene, l'up and under pu\u00f2 essere un'ottima tattica sia in azione di difesa che di attacco.\nNel rugby a 13 \u00e8 conosciuto anche come bomb, mentre nel rugby a 15 viene chiamato anche Garryowen, dal nome della squadra, il Garryowen Football Club, che ha dato vita al colpo stesso.\nRugby a 13.\nNel rugby a 13 un \"bomb\" presenta elementi comuni al punt, ma con due principali differenze rispetto a quest'ultimo: l'angolazione del colpo mantenuta vicino al corpo e il punto in cui il pallone viene colpito. Tenuta parallelamente al corpo, la palla viene lasciata dalla mano e colpita nella parte inferiore dal piede, assumendo una traiettoria verticale e rotatoria.\nRugby a 15.\nNel rugby a 15 l'esecuzione di un \"Garryowen\" permette alla squadra attaccante di distruggere la linea di difesa, liberarsi della pressione difensiva avversaria e attaccare.\nCome in ogni colpo del rugby per\u00f2, l'\"up and under\" pu\u00f2 esser causa della perdita del possesso di palla, dopo la quale gli avversari potranno contrattaccare."}
{"id": "2229401", "revid": "436907", "url": "https://it.wikipedia.org/wiki?curid=2229401", "title": "The Gnome", "text": ""}
{"id": "2229404", "revid": "767487", "url": "https://it.wikipedia.org/wiki?curid=2229404", "title": "Pandan (Catanduanes)", "text": "Pandan \u00e8 una municipalit\u00e0 di Quinta classe delle Filippine, situata nella Provincia di Catanduanes, nella Regione di Bicol.\nPandan \u00e8 formata da 26 baranggay:"}
{"id": "2229412", "revid": "76963", "url": "https://it.wikipedia.org/wiki?curid=2229412", "title": "Ira S. Webb", "text": "Vinse un Premio Oscar. "}
{"id": "2229414", "revid": "251304", "url": "https://it.wikipedia.org/wiki?curid=2229414", "title": "Gran Premio del Canada 2004", "text": "Il Gran Premio del Canada 2004 \u00e8 stato un Gran Premio di Formula 1 disputato il 13 giugno 2004 sul circuito di Montr\u00e9al. La gara fu vinta da Michael Schumacher su Ferrari, davanti al compagno di squadra Rubens Barrichello e a Jenson Button su BAR - Honda. Ralf Schumacher, secondo al traguardo, fu squalificato a fine gara per un'irregolarit\u00e0 nelle dimensioni delle prese d'aria dei freni anteriori della sua Williams, cos\u00ec come il compagno di squadra Montoya e i due piloti della Toyota.\nVigilia.\nAspetti sportivi.\nGiorgio Pantano fu provvisoriamente appiedato dalla Jordan e sostituito con il collaudatore del team inglese, Timo Glock. Il pilota italiano, ingaggiato dalla scuderia in virt\u00f9 anche dell'appoggio di alcuni sponsor, non aveva potuto garantire, in conseguenza di un contenzioso in corso con il proprio manager Christian Brask, il pagamento della seconda rata, previsto dopo sette Gran Premi.\nAspetti tecnici.\nSul veloce circuito canadese la Ferrari fece debuttare la versione B del suo propulsore, con una potenza maggiorata di 15 cavalli circa rispetto alla versione base. Anche Honda, Renault e Toyota portarono versioni evolute dei rispettivi motori. La maggior parte delle scuderie, inoltre, port\u00f2 in pista dei nuovi alettoni anteriori e posteriori, studiati appositamente per i circuiti richiedenti un basso carico aerodinamico.\nProve libere.\nCome nelle gare precedenti, BAR, Jaguar, Toyota e Minardi schierarono in pista una terza vettura (affidata rispettivamente a Anthony Davidson, Bj\u00f6rn Wirdheim, Ricardo Zonta e Bas Leinders) nelle due sessioni di prove libere del venerd\u00ec.\nI tempi migliori nella prima sessione di prove libere di venerd\u00ec furono i seguenti:\nI tempi migliori nella seconda sessione di prove libere di venerd\u00ec furono i seguenti:\nI tempi migliori nella prima sessione di prove libere di sabato furono i seguenti:\nI tempi migliori nella seconda sessione di prove libere di sabato furono i seguenti:\nQualifiche.\nResoconto.\nRalf Schumacher ottenne a sorpresa la pole position con un vantaggio di appena 66 millesimi su Jenson Button. Il pilota tedesco, che non faceva segnare la miglior prestazione in qualifica dal Gran Premio di Francia 2003, quasi un anno prima, si dichiar\u00f2 sorpreso del risultato, viste le difficolt\u00e0 incontrate nelle prove libere di venerd\u00ec e sabato mattina per trovare un buon assetto per la monoposto. Il terzo posto fu conquistato da Trulli, seguito da Montoya, Alonso e Michael Schumacher, solo sesto e con oltre un secondo di distacco dal fratello. Il campione del mondo in carica si dichiar\u00f2 comunque fiducioso per la gara: i tecnici della Ferrari, infatti, sapendo che gli pneumatici Bridgestone erano meno efficaci dei rivali Michelin sul giro secco, ma garantivano una buona costanza di prestazioni in gara, avevano optato per caricare un quantitativo consistente di benzina sulla sua vettura, sacrificando la posizione di partenza in favore della possibilit\u00e0 di effettuare una sosta in meno rispetto ai rivali. Il suo compagno di squadra Barrichello, anch'egli con una tattica simile, si piazz\u00f2 in settima posizione, precedendo R\u00e4ikk\u00f6nen, Coulthard e Klien.\nIn fondo al gruppo, Takuma Sat\u014d rovin\u00f2 un giro che potenzialmente avrebbe potuto farlo schierare in seconda fila con un testacoda all'ultima chicane, mentre Felipe Massa sub\u00ec una foratura durante il giro di lancio e fu costretto a rinunciare al proprio tentativo.\nGara.\nResoconto.\nAl via scatt\u00f2 bene Ralf Schumacher, che mantenne la testa della corsa. Alle sue spalle si inser\u00ec Jarno Trulli, che sopravanz\u00f2 Button, ma il pilota italiano fu costretto al ritiro dopo poche centinaia di metri per la rottura del semiasse. Ne approfitt\u00f2 Alonso, che guadagn\u00f2 due posizioni portandosi al terzo posto. Pi\u00f9 indietro, Klien tampon\u00f2 Coulthard: la vettura dell'austriaco si impenn\u00f2, colpendo poi quella del compagno di squadra Webber. Quest'ultimo ebbe la peggio, dovendo ritirarsi poche tornare pi\u00f9 tardi per le conseguenze della collisione. Al termine del primo giro Ralf Schumacher era in testa davanti a Button, Alonso, Montoya, Michael Schumacher, R\u00e4ikk\u00f6nen, Barrichello e Da Matta. Nei passaggi seguenti il pilota tedesco guadagn\u00f2 del margine sugli inseguitori, mentre, alle sue spalle, R\u00e4ikk\u00f6nen e Barrichello entrarono in lotta tra loro per la sesta posizione. Il pilota brasiliano pass\u00f2 il rivale al sesto giro, dopo un acceso duello. All'undicesimo passaggio Coulthard fu il primo pilota ad effettuare la prima sosta, imitato un giro pi\u00f9 tardi dal compagno di squadra R\u00e4ikk\u00f6nen. Nell'uscire dai box il pilota finlandese pass\u00f2 sulla linea bianca che delimita l'uscita dalla corsia box, infrazione che gli cost\u00f2 un drive-through di penalit\u00e0.\nRifornirono in seguito anche Montoya, Button e Ralf Schumacher, che lasciarono cos\u00ec in testa Alonso, Michael Schumacher e Barrichello, partiti con una strategia sulle due soste. Quando anche questi tre effettuarono il loro primo pit stop (Alonso perdendo parecchio tempo per un problema con il bocchettone), Ralf Schumacher torn\u00f2 a condurre la gara davanti a Button, Michael Schumacher, Montoya, Barrichello e Alonso. Nel frattempo, Heidfeld, partito anch'egli con una strategia di due pit stop, travolse l'addetto al rifornimento ai box, fortunatamente senza conseguenze se non una perdita di tempo per il pilota tedesco e qualche contusione per il meccanico. L'ultimo pilota a rifornire per la prima volta fu Fisichella, al 25\u00ba giro; appena quattro giri pi\u00f9 tardi, Montoya, che stava tallonando Michael Schumacher, entr\u00f2 ai box per la sua seconda sosta. Seguirono poi R\u00e4ikk\u00f6nen, Button e Ralf Schumacher, rispettivamente al 30\u00b0, al 31\u00ba ed al 32\u00ba passaggio. Pass\u00f2 cos\u00ec al comando Michael Schumacher, seguito dal compagno di squadra e dal fratello.\nBarrichello riforn\u00ec al 44\u00ba giro, tornando in pista al sesto posto. Nello stesso momento si ritir\u00f2 Alonso, per un problema alla sospensione posteriore. Un giro dopo rientr\u00f2 ai box R\u00e4ikk\u00f6nen, mentre Michael Schumacher riforn\u00ec al 46\u00ba passaggio, rientrando in pista davanti a Button. Due tornate pi\u00f9 tardi rientr\u00f2 ai box Ralf Schumacher: il fratello pass\u00f2 quindi in testa, mentre Barrichello approfitt\u00f2 dei rifornimenti di Button e Montoya per portarsi in terza posizione. Sesto era R\u00e4ikk\u00f6nen, seguito da Fisichella, Da Matta e Coulthard. Al 60\u00ba passaggio il finlandese rientr\u00f2 ai box per la quinta volta dall'inizio della gara per sostituire il volante, nel tentativo di risolvere alcuni problemi elettronici verificatisi per tutta la corsa. L'operazione gli cost\u00f2 una posizione a vantaggio di Fisichella. Due giri pi\u00f9 tardi il compagno di squadra dell'italiano, Massa, fin\u00ec violentemente contro le barriere a causa della rottura di una sospensione. Il pilota brasiliano rimase illeso. Negli ultimi giri Montoya prov\u00f2 ad insidiare la quarta posizione di Button, senza per\u00f2 riuscire a superarlo. Non ci furono altri cambi di posizione e Michael Schumacher vinse per la settima volta in stagione davanti a Ralf Schumacher, Barrichello, Button, Montoya, Fisichella, R\u00e4ikk\u00f6nen e Da Matta.\nA fine gara, per\u00f2, le Williams e le Toyota furono squalificate per le dimensioni irregolari delle prese d'aria dei freni anteriori. Fu quindi promosso al terzo posto Button, mentre entrarono in zona punti Coulthard, Timo Glock (a punti al debutto) e Heidfeld.\nFonti.\nTutti i dati statistici provengono da Autosprint n.24/2004"}
{"id": "2229416", "revid": "913245", "url": "https://it.wikipedia.org/wiki?curid=2229416", "title": "Maksim Dyldin", "text": ""}
{"id": "2229422", "revid": "33689", "url": "https://it.wikipedia.org/wiki?curid=2229422", "title": "Jane Jensen", "text": ""}
{"id": "2229424", "revid": "287204", "url": "https://it.wikipedia.org/wiki?curid=2229424", "title": "Panganiban", "text": "Panganiban \u00e8 una municipalit\u00e0 di Quinta classe delle Filippine, situata nella Provincia di Catanduanes, nella Regione di Bicol.\nPanganiban \u00e8 formata da 23 baranggay:"}
{"id": "2229439", "revid": "22356", "url": "https://it.wikipedia.org/wiki?curid=2229439", "title": "Phyllozoon", "text": ""}
{"id": "2229440", "revid": "124420892", "url": "https://it.wikipedia.org/wiki?curid=2229440", "title": "Collezioni egittologiche in Italia", "text": "In Italia esistono molte importanti collezioni di documenti e d'arte egizia, in virt\u00f9 del secolare rapporto con il mondo romano, ma anche frutto di numerosi scavi condotti da archeologi italiani. Tra tutte, spicca quella ospitata a Torino: la seconda al mondo dopo quella del Cairo. Altre collezioni di livello internazionale si trovano a Firenze, Bologna, Milano, Napoli e nella Citt\u00e0 del Vaticano."}
{"id": "2229442", "revid": "729019", "url": "https://it.wikipedia.org/wiki?curid=2229442", "title": "San Andres (Catanduanes)", "text": "San Andres \u00e8 una municipalit\u00e0 di Quarta classe delle Filippine, situata nella Provincia di Catanduanes, nella Regione di Bicol.\nSan Andres \u00e8 formata da 38 baranggay:"}
{"id": "2229445", "revid": "453768", "url": "https://it.wikipedia.org/wiki?curid=2229445", "title": "Celeste (gruppo musicale)", "text": "Celeste \u00e8 un gruppo musicale italiano di rock progressivo, nato nel 1972 a Sanremo e riportato in attivit\u00e0 dopo oltre 40 anni da uno dei suoi membri fondatori, Ciro Perrino.\nBiografia.\nCeleste, come il Museo Rosenbach, si form\u00f2 a Sanremo nel Settembre del 1972 dallo scioglimento del gruppo de Il Sistema, su iniziativa di Ciro Perrino (percussioni, flauto, mellotron, voce solista) e Leonardo Lagorio (flauto, sax e tastiere, proveniente dal complesso di Giorgio Santiano) per indirizzare la loro musica su brani pi\u00f9 classici ed acustici rispetto all'esperienza precedente. In Celeste fu chiamato Mariano Schiavolini che, studente di violino, clarinettista e chitarrista, compose le melodie del primo album del gruppo. Ciro Perrino scrisse i testi in italiano, che vennero successivamente tradotti in lingua inglese dalla cantante Nikki Berenice Barton per una versione di cui esiste solamente una registrazione live. A completare la formazione vennero chiamati Giorgio Battaglia al basso, Marco Tudini al flauto, sassofoni, percussione, Riccardo Novero al violoncello.\nNel 1973 fu ultimata la composizione del primo album e iniziarono le prove in studio, ma la cantante decise di rientrare in Gran Bretagna per proseguire la sua carriera solista, sostituita da Perrino, Riccardo Novero lasci\u00f2 il gruppo per dedicarsi alla carriera di concertista e Marco Tudini lasci\u00f2 l'Italia per cercare fortuna in Gran Bretagna. I quattro musicisti superstiti (Battaglia, Lagorio, Perrino e Schiavolini) completarono le registrazioni dell'album nei primi mesi del 1974, ma, inspiegabilmente, l'album fu pubblicato solo nel gennaio del 1976 con il titolo \"Principe di un Giorno\" per l'etichetta Grog. Nel 1975 Celeste partecip\u00f2 alle selezioni per il Festival di Sanremo con il brano \"Silenzi fra noi due\" di Perrino-Lagorio ma nonostante il brano fosse tra i pi\u00f9 apprezzati dalla commissione, non venne ammesso alla manifestazione.\nDopo l'uscita del primo disco ci fu qualche aggiustamento nella formazione del gruppo grazie all'ingresso di Francesco Di Masi alla batteria, con Perrino come cantante, tastierista e flautista. Iniziarono le nuove sessioni di prove caratterizzate da brani la cui scrittura era pi\u00f9 vicina ad una impostazione jazz-rock rispetto a \"Principe di un Giorno\" ma nel 1977 il gruppo si sciolse per dissapori artistici ed un album comprendente quelle registrazioni venne stampato solo nel 1991 dalla Mellow Records con il titolo di \"II\" (o \"Celeste II\"), erroneamente considerato il secondo album della band.\nDopo lo scioglimento di Celeste, Ciro Perrino ha creato e suonato in altri gruppi (SNC, St. Tropez, La Compagnia Digitale) e nel 1980 ha realizzato il suo primo album solista \"Solare\". Dopo svariati album e progetti solisti nell'autunno del 2016 Ciro Perrino decide di riprendere le fila del progetto di Celeste e con una nuova formazione inizia a lavorare per dare un seguito alla storia musicale della band. Un nuovo album, intitolato \"Il Risveglio del Principe\", viene pubblicato nel febbraio del 2019 per l'etichetta Mellow Records.\nDopo due anni, nel gennaio del 2021 viene pubblicato il terzo album ufficiale del gruppo intitolato \"Il Principe del Regno Perduto\".\nFormazione.\n2016.\n2020"}
{"id": "2229452", "revid": "23", "url": "https://it.wikipedia.org/wiki?curid=2229452", "title": "Collettore di aspirazione", "text": ""}
{"id": "2229454", "revid": "599", "url": "https://it.wikipedia.org/wiki?curid=2229454", "title": "Jean-Baptiste Le Rond d'Alembert", "text": ""}
{"id": "2229457", "revid": "767487", "url": "https://it.wikipedia.org/wiki?curid=2229457", "title": "Principe di un giorno", "text": "Principe di un giorno (pubblicato anche con il titolo \"Celeste\") \u00e8 un album dei Celeste, pubblicato dalla Grog nel 1976.\nTracce.\nTesti e musiche di Leonardo Lagorio, Mariano Schiavolini e Ciro Perrino"}
{"id": "2229458", "revid": "767487", "url": "https://it.wikipedia.org/wiki?curid=2229458", "title": "Il trattato scomparso", "text": "Il trattato scomparso \u00e8 un film del 1933 diretto da Mario Bonnard.\nIl film segn\u00f2 l'esordio di Fosco Giachetti\nTrama.\nDalla cassaforte dell'Ammiraglio Raythan, viene misteriosamente trafugato un'importante fascicolo contenente un trattato di tecnica navale di importanza nazionale.\nL'ispettore Brown, immediatamente convocato, inizia le indagini all'interno della villa che ospitava diversi ospiti, dopo accurati interrogatori dei presenti riesce a scoprire il colpevole.\nProduzione.\nProdotto da Bonnard, distribuito dall'Anonima Pittaluga e girato all'interno degli studi della Cines di via Veio a Roma, direttamente adattato dalla commedia omonima di Galar e Art\u00f9.\nLa critica.\nEnrico Roma in Cinema Illustrazione del 17 gennaio 1933: \"C'\u00e8 poco da dire. Si tratta dell'adattamento di una applaudita commedia che conserva, nel film, il suo magico potere di giallo, e tiene spesso avvinta la curiosit\u00e0 dello spettatore. Tanto la messa in scena che la recitazione sono lodevoli. Come film commerciale \u00e8 tra i pi\u00f9 dignitosi dell'annata\"."}
{"id": "2229459", "revid": "183694", "url": "https://it.wikipedia.org/wiki?curid=2229459", "title": "Mario Carrara", "text": "Fu uno dei padri della medicina legale italiana, proseguendo gli studi di Cesare Lombroso, e pass\u00f2 alla storia come uno dei pochissimi docenti universitari italiani che rifiutarono il Giuramento di fedelt\u00e0 al Fascismo.\nGli studi e l'attivit\u00e0 universitaria.\nFiglio di Lodovico Carrara e di Bianca Zanotti, studi\u00f2 a Reggio nell'Emilia e poi a Bologna, dove nel 1889 consegu\u00ec la laurea in Medicina. Nel 1891 fu collaboratore di Cesare Lombroso nell'Istituto di antropologia criminale di Torino e dal 1898 al 1903 insegn\u00f2 Medicina legale all'Universit\u00e0 degli Studi di Cagliari, tornando a Torino per occupare la cattedra lasciata libera da Cesare Lombroso, di cui aveva sposato le idee positiviste e la figlia Paola.\nIn tale ruolo fu considerato uno dei massimi esperti italiani criminali, venendo chiamato a consulta in molti casi di grande rilievo, tra cui il caso Bruneri-Canella. Nel 1904 divenne direttore del Museo di antropologia criminale di Torino, che dal 1909, insieme a quello di Roma, divenne l'archivio criminale ufficiale d'Italia. Dal 1909 diresse la rivista \u00abArchivio di antropologia criminale, psichiatria e medicina legale\u00bb e nel 1911 tradusse e ampli\u00f2 il volume \"Diagnostica anatomo-patologica\" di Johann Orth. Il 27 aprile effettu\u00f2 dinanzi ai suoi studenti l'autopsia sul cadavere straziato di Emilio Salgari.\nL'opposizione al fascismo.\nGrazie alla sua attivit\u00e0 di medico delle carceri torinesi, Carrara ebbe modo di conoscere durante gli anni 1920 molti oppositori del fascismo; quando suo cognato Guglielmo Ferrero fu costretto all'esilio, la sua famiglia divenne un punto di contatto tra gli antifascisti torinesi e quelli fuggiti all'estero, avvicinandosi agli ambienti torinesi di Giustizia e Libert\u00e0.\nNell'autunno del 1931, i docenti universitari furono obbligati a prestare un giuramento di fedelt\u00e0 al fascismo; soltanto in 12 si rifiutarono, perdendo la cattedra e il lavoro. Mario Carrara fu uno di questi, e venne escluso da tutte le cariche pubbliche. Nella primavera del 1935 la sua casa fu perquisita nell'ambito dell'operazione che port\u00f2 all'arresto di Vittorio Foa e Massimo Mila; nell'ottobre 1936 fu arrestato per attivit\u00e0 contro il regime fascista, e solo la sua et\u00e0 avanzata lo salv\u00f2 dal confino. Detenuto alle carceri Nuove di Torino, dove continu\u00f2 a lavorare al suo \"Manuale di medicina legale\", mor\u00ec nel giugno successivo.\n\u00c8 sepolto nel Cimitero monumentale di Torino.\nCelebrazioni.\nA Mario Carrara \u00e8 intitolato il pi\u00f9 grande parco della citt\u00e0 di Torino, comunemente noto come Parco della Pellerina.\nAnche l'Istituto Professionale Statale di Guastalla \u00e8 intitolato Mario Carrara.\nLa vicenda del rifiuto del giuramento di fedelt\u00e0 al regime \u00e8 oggetto dell'opera teatrale \"Il Giuramento,\" di Claudio Fava, messa in scena con la regia di Ninni Bruschetta e prodotta dal Teatro Stabile di Catania."}
{"id": "2229461", "revid": "76963", "url": "https://it.wikipedia.org/wiki?curid=2229461", "title": "Sh\u014d Aikawa", "text": "\u00c8 uno degli attori pi\u00f9 popolari in Giappone, ed \u00e8 conosciuto prevalentemente per aver interpretato molti film appartenenti al V-Cinema e diretti per la maggior parte da Takashi Miike.\nBiografia.\nPrima di divenire un attore, Sh\u014d Aikawa era un cantante e ballerino del gruppo J-pop Isseifubi. Il suo debutto in veste di attore avvenne nel 1989, con il film \"Orugoru\". In seguito Aikawa prese parte a film diretti da registi quali Sh\u014dhei Imamura, e inizi\u00f2 un duraturo sodalizio con Takashi Miike, per il quale interpret\u00f2 nel 1999 \"Dead or Alive\", primo film di una trilogia, interpretata anche dall'altra star del V-Cinema Riki Takeuchi.\nNel 2004 Aikawa interpret\u00f2 il suo centesimo film e scelse appositamente un soggetto non violento, adatto anche alle famiglie: il film era la commedia \"Zebraman\", diretto da Takashi Miike."}
{"id": "2229464", "revid": "536103", "url": "https://it.wikipedia.org/wiki?curid=2229464", "title": "Ludwigskirche", "text": "La Ludwigskirche nella vecchia Saarbr\u00fccken, Germania, \u00e8 una chiesa protestante barocca. Considerata il simbolo della citt\u00e0, .\nLa chiesa prende il nome dal principe Luigi di Nassau-Saarbr\u00fccken, che ultim\u00f2 la costruzione iniziata dal padre.\nStoria.\nLa Ludwigskirche e la circostante Ludwigsplatz vennero disegnate da Friedrich Joachim Stengel come un'opera d'arte completa, nell'accezione di \"place royale\" barocca, su commissione del principe Guglielmo Enrico di Nassau-Saarbr\u00fccken. La costruzione ebbe inizio nel 1762; dopo la morte di Guglielmo Enrico nel 1768, i lavori subirono un'interruzione a causa della scarsit\u00e0 di risorse finanziarie. La chiesa venne finalmente completata nel 1775 dal figlio Ludwig von Nassau-Saarbr\u00fccken; la consacrazione della chiesa ebbe luogo il 25 agosto 1775, con una messa cantata composta appositamente per l'occasione.\nLa chiesa fu sottoposta ad interventi di restauro nei periodi 1885-1887 e 1906-1911. Durante la Seconda guerra mondiale, la Ludwigskirche venne pesantemente rimaneggiata. Dopo il bombardamento del 5 ottobre 1944, solamente i muri esterni rimasero in piedi. La ricostruzione inizi\u00f2 a partire dal 1949, sebbene non sia stata ancora oggi completata. La ragione principale di questo prolungarsi nei lavori \u00e8 da imputare all'aspra disputa, iniziata negli anni Cinquanta e proseguita fino agli anni Settanta, sul come gli interni barocchi - andati completamente perduti - avrebbero potuto essere ricostruiti. Inizialmente, ci si accord\u00f2 sul restauro dell'esterno, cui abbinare degli interni moderni, ma questa risoluzione venne in seguito abbandonata. \nDescrizione.\nArchitettura.\nLa pianta ricorda una croce greca; i bracci sono di 38.5 e 34.2 metri e larghi ognuno 17. Sull'esterno sono scavate nicchie contenenti le statue dei quattro Evangelisti opera di \"Francu\u00df Bingh\". Le balaustre lapide sono coronate da 28 figures, anch'esse opera di Bingh, rappresentanti apostoli, profeti e altri personaggi biblici.\nGli interni della chiesa sono decorati con stucchi ornamentali rococ\u00f2. Ognuno dei quattro bracci della croce presenta una galleria sostenuta da due a quattro cariatidi. Il pavimento \u00e8 in pietra arenaria.\nPeculiarit\u00e0 dell'interno sono la disposizione di altare, pulpito e organo l'uno sopra l'altro dalla stessa parte della chiesa(creando un cosiddetto \"pulpito-altare\"). La disposizione con altare pulpito e organo cos\u00ec vicini \u00e8 abbastanza inusuale per una chiesa luterana, ma era gi\u00e0 stata sperimentata da Stengel in alcuni dei suoi primi edifici religiosi.\nStengel prepar\u00f2 non solo i progetti per la chiesa ed i palazzi circostanti - curando peraltro i dettagli dalla planimetria generale fino al disegno delle maniglie - ma rese addirittura la chiesa e la piazza parte dei due principali assi visuali della citt\u00e0. Uno di questi assi, che comincia dall'\"Alten Kirche\" (\"chiesa vecchia\") nel distretto cittadino di St. Johann, attraversa l'attuale Wilhelm-Heinrich-Stra\u00dfe e si rivolge all'ingresso principale fino all'altare, \u00e8 visibile ancora oggi. L'altro asse puntava oltre l'uscita, prospiciente l'attuale cancelleria dello stato federale della Saar, verso l'antica residenza reale estiva del Ludwigsberg, il cosiddetto Ludwigspark.\nIl restauro dell'originale intonaco bianco sugli esterni \u00e8 ancora oggi oggetto di dibattito. Nonostante infatti questo sia stato l'aspetto della chiesa fino al 1945 e l'importanza di accordare cromaticamente la chiesa al costruito circostante, l'idea di effettuare questo intervento \u00e8 divenuta inversa a parte della popolazione durante gli ultimi decenni.\nOrgano.\nSul matroneo della parete di fondo, dietro al pulpito, si trova l'organo a canne, \u00e8 stato costruito dalla ditta organaria Rudolf von Beckerath Orgelbau nel 1982 ispirandosi al precedente organo barocco. Lo strumento, a trasmissione meccanica, ha tre tastiere di 56 note e una pedaliera di 30 per un totale di 47 registri. Di seguito, la sua disposizione fonica:\nLudwigsplatz.\nLa piazza esterna alla chiesa, Ludwigsplatz, \u00e8 stata parte integrante del progetto dello Stengel sin dall'inizio. I piani originali prevedevano una lunga piazza rettangolare, con quattro differenti tipologie di palazzi nobiliari cittadini che si sviluppavano longitudinalmente e due imponenti edifici pubblici a chiudere la piazza stessa. Durante la costruzione, quest'idea venne modificata, cosicch\u00e9 l'edificio ad est (dov'era ospitato il Ludwigsgymnasium) venne diviso in due, in modo da permettere la vista verso St. Johann (l'\"Asse Stengel\" oggi indicato dalla Wilhelm-Heinrich-Stra\u00dfe). Solo l'edificio occidentale \u00e8 stato mantenuto (all'epoca era l'orfanotrofio, attualmente \u00e8 la sede della \"Hochschule der Bildenden K\u00fcnste Saar\", l'Accademia di Belle Arti della Saar). Le rovine del Gymnasium, che era stato pesantemente danneggiato dal grande bombardamento del 1944, vennero definitivamente demolite nel 1945. L'edificio era collocato approssimativamente dove ora giunge la scalinata. I quattro edifici minori previsti agli estremi delle file di palazzi non vennero mai eretti: questo fatto permise di tracciare una strada tra l'orfanotrofio e la chiesa, in grado di ridurre l'impressione di piazza in maniera di molto maggiore rispetto agli alberi attualmente presenti. In contrasto con ci\u00f2 \u00e8 la porzione che Stengel aveva intenzionalmente lasciato aperta per permettere la vista verso Ludwigsberg, che \u00e8 attualmente occupata dalla Cancelleria di Stato.\nAltro.\nNel 1965 la Ludwigskirche fu rappresentata sulla serie di francobolli, \"Hauptst\u00e4dte der L\u00e4nder der Bundesrepublik Deutschland\" (Capitali degli stati della Repubblica federale di Germania).\nCome simbolo della capitale della Saarland, Saarbr\u00fccken, la Ludwigskirche \u00e8 raffigurata nel 2009 nella moneta commemorativa tedesca da 2 euro."}
{"id": "2229476", "revid": "131011", "url": "https://it.wikipedia.org/wiki?curid=2229476", "title": "Film VCI", "text": ""}
{"id": "2229478", "revid": "767487", "url": "https://it.wikipedia.org/wiki?curid=2229478", "title": "San Miguel (Catanduanes)", "text": "San Miguel \u00e8 una municipalit\u00e0 di Quinta classe delle Filippine, situata nella Provincia di Catanduanes, nella Regione di Bicol.\nSan Miguel \u00e8 formata da 24 baranggay:"}
{"id": "2229480", "revid": "757396", "url": "https://it.wikipedia.org/wiki?curid=2229480", "title": "Virtus Pallacanestro Bologna 2007-2008", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 2007-2008.\nStagione.\nLa stagione 2007-2008 della Virtus Pallacanestro Bologna sponsorizzata La Fortezza \u00e8 la 70\u00aa nel massimo campionato italiano di pallacanestro, la Serie A.\nNella successiva estate la squadra che aveva conquistato il secondo posto viene completamente rivoluzionata. Rimangono Brett Blizzard, Guilherme Giovannoni, il capitano Fabio Di Bella, Andrea Michelori (il quale, per\u00f2, verr\u00e0 a lungo messo fuori rosa per problemi contrattuali, ed esordir\u00e0 in campionato solo il 27 gennaio) e il centro Andrea Crosariol, al secondo anno di prestito dalla Benetton Treviso.\nA questi si aggiunge l'esperto Roberto Chiacig, l'ex azzurro Luca Garri e gli americani Delonte Holland, Alan Anderson, Will Conroy e Dewarick Spencer, quest'ultimo MVP nel campionato Francese appena concluso. Cambia anche l'allenatore: passato a Milano l'autore della rinascita della Virtus, Zare Markovski, ecco arrivare Stefano Pillastrini, allenatore noto per la sua capacit\u00e0 di far crescere i ragazzi giovani, ma anche per la sua crescita professionale avvenuta in gran parte sulle panchine delle giovanili della Fortitudo Bologna. Dopo un buon avvio di stagione, la squadra inanella una serie di prestazioni deludenti sia in campionato che in Eurolega che creano altro malcontento nella tifoseria.\nA novembre i primi aggiustamenti nel roster: viene ingaggiato Donnie McGrath e poco dopo viene tagliato Conroy. Il 3 dicembre Sabatini annuncia da aver acquistato dall'Olimpia Milano il playmaker italiano Massimo Bulleri. Il 21 gennaio, in seguito ad una sconfitta casalinga al supplementare contro Avellino, viene esonerato Stefano Pillastrini. Al suo posto viene ingaggiato Renato Pasquali, gi\u00e0 in Virtus dal 1989 al 1993 come assistente di Ettore Messina. In Coppa Italia, le cui Final Eight si disputano a Bologna, la squadra si compatta e riesce a raggiungere la finale, ma perde sul filo di lana contro la rivelazione Avellino. Le partite a seguire in campionato non confermano per\u00f2 quanto di buono mostrato in Coppa Italia. A seguito della sconfitta interna con Pesaro (gara di esordio di Bulleri in maglia bianconera), che compromette le residue speranze di raggiungere i play-off, Spencer, reo di essersi rifiutato di tornare in campo e protagonista di una veemente sfuriata finale, viene messo definitivamente in tribuna. A fine febbraio, alla vigilia del sentito derby cittadino, viene ceduto il capitano Fabio Di Bella all'Armani Jeans Milano e si acquista il belga di passaporto italiano Dimitri Lauwers. Durante la stagione Claudio Sabatini provvede ad acquistare il PalaMalaguti dalla societ\u00e0 Forumnet del Gruppo Cabassi.\nRoster.\n\"Aggiornato al 29 dicembre 2021\""}
{"id": "2229483", "revid": "21880", "url": "https://it.wikipedia.org/wiki?curid=2229483", "title": "Rosellinia", "text": "Rosellinia \u00e8 un genere di Fungi appartenente alla classe degli Ascomycota. Comprende specie agenti di marciumi radicali di piante arboree ed erbacee. Tali specie non sono tuttavia strettamente parassite, in quanto possono vivere come saprofite sui residui di radici, pertanto sopravvivono a lungo nel terreno. Un'altra caratteristica dei funghi di questo genere \u00e8 che si diffondono nel terreno attraverso cordoni di \"rizomorfe\", cio\u00e8 fasci di ife, per cui possono passare da una pianta malata alle piante sane circostanti; l'infezione pertanto si diffonde a macchia d'olio. Per le ragioni anzidette, la lotta contro questo genere di funghi parassiti \u00e8 difficoltosa. \nLe specie appartenenti al genere \"Rosellinia\" sono:"}
{"id": "2229485", "revid": "122723678", "url": "https://it.wikipedia.org/wiki?curid=2229485", "title": "UEFA Club Football Awards", "text": "Ogni anno la UEFA assegna dei riconoscimenti ai calciatori migliori della precedente stagione di UEFA Champions League. I premi vengono consegnati ad agosto in uno speciale gal\u00e0 a Monaco; in precedenza, la cerimonia avveniva lo stesso giorno della disputa della Supercoppa UEFA ma dal momento in cui la competizione \u00e8 diventata itinerante, la cerimonia di consegna dei premi UEFA si tiene contestualmente al sorteggio della fase a gironi della UEFA Champions League. L'Inter e il Real Madrid sono le uniche due squadre ad aver vinto in ogni categoria, rispettivamente nella stagione 2009-2010 e 2017-2018.\nDalla stagione 2010-2011 il premio UEFA Club Footballer of the Year \u00e8 stato sostituito dal nuovo UEFA Best Player in Europe Award, mentre i premi per ruolo sono tornati ad essere assegnati a partire dalla stagione 2016-2017 (dopo la soppressione dei riconoscimenti dal 2010 al 2016). Nella stagione 2019-2020 sono stati introdotti i premi per ruolo anche per la UEFA Women's Champions League.\nPremi.\nPortiere della stagione.\nIn grassetto i calciatori che hanno vinto nello stesso anno anche il premio di calciatore dell'anno.\nPremio femminile.\nIn grassetto le calciatrici che hanno vinto nello stesso anno anche il premio di calciatrice dell'anno.\nDifensore della stagione.\nIn grassetto i calciatori che hanno vinto nello stesso anno anche il premio di calciatore dell'anno.\nPremio femminile.\nIn grassetto le calciatrici che hanno vinto nello stesso anno anche il premio di calciatrice dell'anno.\nCentrocampista della stagione.\nPremio maschile.\nIn grassetto i calciatori che hanno vinto nello stesso anno anche il premio di calciatore dell'anno.\nPremio femminile.\nIn grassetto le calciatrici che hanno vinto nello stesso anno anche il premio di calciatrice dell'anno.\nAttaccante della stagione.\nPremio maschile.\nIn grassetto i calciatori che hanno vinto nello stesso anno anche il premio di calciatore dell'anno.\nPremio femminile.\nIn grassetto le calciatrici che hanno vinto nello stesso anno anche il premio di calciatrice dell'anno.\nAllenatore dell'anno.\nPremio per il calcio maschile.\nDal 1997 al 2006 il riconoscimento era noto come European Football Coach of the Season. Dal 2019 \u00e8 noto come UEFA Men's Coach of the Year.\nPremio per il calcio femminile.\nNel 2019 \u00e8 stato istituito il riconoscimento UEFA Women's Coach of the Year."}
{"id": "2229486", "revid": "729019", "url": "https://it.wikipedia.org/wiki?curid=2229486", "title": "Viga", "text": "Viga \u00e8 una municipalit\u00e0 di Quarta classe delle Filippine, situata nella Provincia di Catanduanes, nella Regione di Bicol.\nViga \u00e8 formata da 31 baranggay:"}
{"id": "2229491", "revid": "1305772", "url": "https://it.wikipedia.org/wiki?curid=2229491", "title": "Virac", "text": "Il toponimo Virac pu\u00f2 riferirsi a diverse localit\u00e0:"}
{"id": "2229498", "revid": "1305772", "url": "https://it.wikipedia.org/wiki?curid=2229498", "title": "Il cielo in una stanza", "text": ""}
{"id": "2229499", "revid": "149485", "url": "https://it.wikipedia.org/wiki?curid=2229499", "title": "Lavoratore parasubordinato", "text": ""}
{"id": "2229500", "revid": "44627", "url": "https://it.wikipedia.org/wiki?curid=2229500", "title": "Costante Gauss-Kuzmin-Wirsing", "text": ""}
{"id": "2229506", "revid": "1522738", "url": "https://it.wikipedia.org/wiki?curid=2229506", "title": "Mario &amp; Sonic ai Giochi Olimpici Invernali", "text": " \u00e8 un videogioco sportivo, sviluppato da SEGA of Japan e pubblicato da Nintendo e SEGA, seguito di \"Mario &amp; Sonic ai Giochi Olimpici\". Il gioco \u00e8 stato annunciato il 12 febbraio 2009 ed \u00e8 stato pubblicato il 16 ottobre dello stesso anno per le console Wii e Nintendo DS.\nCome per il suo predecessore, il gioco si basa su un evento reale, ovvero i Giochi Olimpici Invernali di Vancouver del 2010.\nModalit\u00e0 di gioco.\nSi possono scegliere personaggi delle serie di \"Mario\" e \"Sonic\", che si cimentano nelle varie discipline dei Giochi Olimpici Invernali. Alcune di queste, come gli sci, supportano l'uso della Wii Balance Board. Il gioco ha una modalit\u00e0 multigiocatore, sia cooperativa sia competitiva.\nEventi sogno.\nOltre a tali eventi, esistono degli eventi chiamati \"eventi sogno\", dal momento che non sono presenti ai Giochi olimpici, come la lotta innevata per il DS, uno sport praticato sui cannoni sparaneve.\nPersonaggi.\nOltre ai vecchi personaggi, ci sono nuovi arrivati. I personaggi annunciati sono i seguenti:\nTeam Mario.\nStrutzi, Tartosso e Toad sono giudici di gare e arbitri.\nTeam Sonic.\nCream the Rabbit, Espio the Chameleon e Charmy Bee sono i giudici di gara e gli arbitri.\nModalit\u00e0 Avventura.\nLa modalit\u00e0 avventura \u00e8 presente solo nella versione Nintendo DS.\nTrama.\nStavano per incominciare i Giochi olimpici invernali, ma all'improvviso appaiono Bowser ed Eggman che fanno sciogliere la neve e rapiscono i sei spiriti della neve. Solo uno si salva dalla cattura, Frosty, che fa tornare la neve sulla sua citt\u00e0. L'obiettivo \u00e8 di salvare gli spiriti creando una squadra con i personaggi che si incontrano e sconfiggere Bowser ed Eggman.\nLuoghi.\nIsola invernale.\nIn quest'isola vengono praticati gli eventi olimpici. Qui sotto le citt\u00e0 di cui \u00e8 composta:\nIsola Sogno.\nIn quest'isola fluttuante nel cielo vengono praticati gli eventi sogno. Qui sotto le citt\u00e0 di cui \u00e8 composta:\nBoss.\nPer poter proseguire nella Modalit\u00e0 Avventura bisogna affrontare in diverse discipline dei boss provenienti sia dal mondo di Mario, sia da quello di Sonic. I boss cercano di non far passare e si trovano alcuni a met\u00e0 del percorso per il cannone che porta alla citt\u00e0 successiva, e altri poco prima del cannone. Dopo essere stati sconfitti, i boss situati poco prima del cannone libereranno lo spirito della neve della citt\u00e0 successiva, che far\u00e0 nevicare su di essa.\nModalit\u00e0 festival.\nNella versione Wii \u00e8 presente la modalit\u00e0 festival, durante la quale si gioca a tutti gli sport e si svolgono degli allenamenti nell'arco di 17 giorni. lo scopo del festival \u00e8 accumulare il maggior numero di punti al fine di classificarsi in un'alta posizione alla fine del 17\u00ba giorno. Il primo giorno, dedicato alla cerimonia d'apertura, non prevede eventi bens\u00ec un video dove i personaggi giocabili partecipano alla cerimonia d'apertura. Ci sono poi due giorni dove non sono presenti eventi, ma sono dedicati allo shopping (dove si pu\u00f2 acquistare e modificare gli abiti del proprio mii e le attrezzature, acquistare musica e leggere libri.). Tutto il festival \u00e8 commentato da Toad e Cream. Sono inoltre presenti dei rivali, personaggi non giocabili dei mondi di mario e sonic (tra cui Re Boo, Rouge e Omega) che sfidano il giocatore ad un evento che ha gi\u00e0 svolto in allenamento nei giorni precedenti. Allenamenti e scontri con i rivali sono valutati con un punteggio da 2 (\"bene\") a 4 (\" grande\"), questo punteggio viene poi aggiunto al punteggio del festival, che viene aumentato anche dai risultati degli eventi. Ci sono due modalit\u00e0: singolo e squadra (un team di 4 giocatori). Quando in una delle 2 modalit\u00e0 si raggiunge un determinato punteggio alla fine del festival, si riceve un emblema."}
{"id": "2229514", "revid": "729019", "url": "https://it.wikipedia.org/wiki?curid=2229514", "title": "Virac (Filippine)", "text": "Virac \u00e8 una municipalit\u00e0 di Prima classe delle Filippine, capoluogo della Provincia di Catanduanes, nella Regione di Bicol.\nVirac \u00e8 formata da 63 baranggay:"}
{"id": "2229519", "revid": "287204", "url": "https://it.wikipedia.org/wiki?curid=2229519", "title": "Streptococcus mutans", "text": "Lo Streptococcus mutans \u00e8 un batterio gram positivo ed anaerobio facoltativo, gruppo Lancefield E, che comunemente si trova nella cavit\u00e0 orale umana. Descritto per la prima volta da Clarke nel 1924, \u00e8 uno dei principali responsabili della carie dentaria.\nLo Streptococcus mutans \u00e8 uno dei principali batteri coinvolti nel metabolismo del saccarosio, lo zucchero pi\u00f9 cariogeno per l'uomo, in quanto ridotto ad acido lattico. Metabolizza anche altri zuccheri ma con minore cariogenicit\u00e0."}
{"id": "2229524", "revid": "729019", "url": "https://it.wikipedia.org/wiki?curid=2229524", "title": "Strada statale 621 della Valle Aurina", "text": "La strada statale 621 della Valle Aurina (SS 621, in tedesco \"Ahrntaler Staatsstra\u00dfe\"), \u00e8 un'importante strada statale italiana.\nPercorso.\nPartendo da Brunico, in Alto Adige, percorre dapprima la val di Tures ed in seguito la valle Aurina. Se all'inizio scorre quasi in piano sul fondovalle, nella parte finale \u00e8 una tipica strada di montagna. All'uscita da Brunico, la strada attraversa la frazione di San Giorgio, e tocca poi i comuni di Gais, Campo Tures, Valle Aurina, Predoi, arrivando fino alla localit\u00e0 Fonte della Roccia (Trinkstein), ai piedi delle cime dei monti della Valle Aurina (Vetta d'Italia, Picco dei Tre Signori, ecc.).\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8 solo col decreto del Ministro dei lavori pubblici del 19 agosto 1971 che viene elevata a rango di statale con i seguenti capisaldi d'itinerario: \"Innesto strada statale n. 49 in Brunico - Campo Tures - Fonte alla Roccia\".\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione \u00e8 passata dall'ANAS alla provincia autonoma di Bolzano. Quest'ultima ha lasciato la classificazione e la sigla di statale (SS) alla strada, poich\u00e9 non si tratta di un trasferimento dal demanio dello Stato a quello delle Regioni, ma di una delega in materia di viabilit\u00e0 e pertanto la titolarit\u00e0 resta sempre in capo allo Stato."}
{"id": "2229531", "revid": "37401", "url": "https://it.wikipedia.org/wiki?curid=2229531", "title": "Alfredo Alvar", "text": "\u00c8 accademico corrispondente della Real Academia de la Historia e professore associato nella Universit\u00e0 Complutense di Madrid.\nDocenza e ricerca.\nAlvar si \u00e8 specializzato nella Storia della Spagna durante il Cinquecento e il Seicento; nei primi anni della sua carriera, il regno di Filippo II e il sorgimento di Madrid come capitale del regno hanno tirato la sua attenzione; poi, il cosiddetto arbitrismo, la storiografia o le biografie di personaggi rilevanti della storia moderna spagnola, hanno fatto parte della sua agenda.\nLa teoria della strutturazione, di Anthony Giddens, e la scuola delle Annales e Fernand Braudel, sono due delle influenze pi\u00f9 riconoscibili nei suoi scritti.\nProbabilmente, il principale tratto metodologico di Alvar sia la ricerca costante di nuove fonti di conoscenza. In ultima istanza, nell'analisi storica si pu\u00f2 essere innovativi di due maniere diverse: la prima, attraverso una differente interpretazione delle fonte gi\u00e0 conosciute; la seconda, mediante l'incorporazione ai propri studi di fonti che nessuno abbia mai usato prima. Alvar, gi\u00e0 dai \"Racconti e Lettere\" di Antonio P\u00e9rez, ma soprattutto negli ultimi libri (quello di Isabella di Castiglia, detta la Cattolica; quello anche su Cervantes) e nel progetto di trascrizione dei verbali del Comune di Madrid ai fini del Cinqueceno, si \u00e8 caratterizzato dalla sistematica scoperta, analisi e incorporazione al suo lavoro di documenti sconosciuti o dimenticati.\nIl professore Alvar ha fatto parte di 18 progetti di ricerca, e n'\u00e8 stato il ricercatore principale in 14. Oltre il suo lavoro presso l'Universit\u00e0 Complutense, ha svolto la sua docenza a Quito (Ecuador), dove ha messo in moto la Cattedra di Storia Moderna di Spagna. Ha organizzato una quindicina di congressi scientifici e ha partecipato in pi\u00f9 di 70. Le sue conferenze superano il centinaio.\nOpera.\nFra i suoi quasi venti libri, forse le referenze pi\u00f9 importanti sono:\nI suoi libri pi\u00f9 popolari sono stati \"Isabella di Castiglia. Una regina vincitrice, una donna sconfitta\" e \"Cervantes. Genio e libert\u00e0\"; quest'ultima \u00e8 stata la prima biografia del genio spagnolo fatta da uno storico.\nIl suo lavoro di coordinazione ed edizione \u00e8 stato notevole: due collezione di Storia e una quindicina di libri, fra i quali i pi\u00f9 importanti sono i \"Rapporti e Lettere\", di Antonio P\u00e9rez (pubblicate ai 25 anni); la traduzione allo spagnolo della \"De materia medica\" di Dioscoride Anazarbeo, fatta da Andr\u00e9s Laguna (medico personale dei re Carlo V e Filippo II) e i \"Racconti Topografichi di Filippi II\", impressionante ricerca contemporanea sui paesi del regno, considerata da Alvar un sincero esercizio di conoscenza e volont\u00e0 di sapere piuttosto che uno meramente contabile mirato al sollevamento di nuove tasse."}
{"id": "2229533", "revid": "287204", "url": "https://it.wikipedia.org/wiki?curid=2229533", "title": "Santa Maria del Carmine (Firenze)", "text": ""}
{"id": "2229537", "revid": "76963", "url": "https://it.wikipedia.org/wiki?curid=2229537", "title": "\u00c9ric Valli", "text": "Ha iniziato a viaggiare intorno al mondo a 19 anni. Vive per lunghi periodi in Nepal, approfondendo la conoscenza della lingua e cultura tibetane e delle altre popolazioni hymalayane. Diventa fotoreporter e collaboratore fisso di testate come il \"National Geographic\", \"Geo\" e \"Life\", e scrive numerosi libri etnografici.\nIl suo primo lungometraggio tipo \"fiction\" \u00e8 \"Himalaya - L'infanzia di un capo\", film-documentario ambientato nel Dolpo, ma ha comunque avuto precedenti esperienze in \"Sette anni in Tibet\" e \"Il piccolo Buddha\"."}
{"id": "2229545", "revid": "287204", "url": "https://it.wikipedia.org/wiki?curid=2229545", "title": "Eric Valli", "text": ""}
{"id": "2229546", "revid": "165197", "url": "https://it.wikipedia.org/wiki?curid=2229546", "title": "Chiesa di San Sebastiano (Forl\u00ec)", "text": ""}
{"id": "2229551", "revid": "628767", "url": "https://it.wikipedia.org/wiki?curid=2229551", "title": "Distretto di Dolpa", "text": " \nIl Distretto di Dolpa o \u1e0colp\u0101 oppure Dolpo (in tibetano \u0f51\u0f7c\u0f63\u0f0b\u0f54\u0f7c) \u00e8 un distretto del Nepal, in seguito alla riforma costituzionale del 2015 fa parte della provincia Karnali Pradesh. \nIl capoluogo \u00e8 Dunai.\nSituato al confine con la regione cinese del Tibet \u00e8 considerato l'ultimo rifugio dei tibetani. I suoi abitanti son detti \"Dhol-wa\" nel loro dialetto o\"Dolpo-pa\" in tibetano.\nGeograficamente il distretto appartiene alla zona montagnosa Himalayana detta Parbat. La parte nord-occidentale del distretto ricade all'interno dell'area protetta del Parco nazionale di Shey-Phoksundo. Nella parte sud-orientale del distretto, al confine con il distretto del Mustang, si trova il Dhaulagiri, settima montagna della terra, e la pi\u00f9 alta montagna in territorio totalmente Nepalese.\nMunicipalit\u00e0.\nIl distretto \u00e8 costituito da otto municipalit\u00e0, due sono urbane e sei sono rurali."}
{"id": "2229557", "revid": "486946", "url": "https://it.wikipedia.org/wiki?curid=2229557", "title": "Dolpa", "text": ""}
{"id": "2229558", "revid": "486946", "url": "https://it.wikipedia.org/wiki?curid=2229558", "title": "Dolpo", "text": ""}
{"id": "2229565", "revid": "1543377", "url": "https://it.wikipedia.org/wiki?curid=2229565", "title": "Boris Francevi\u010d Gul'ko", "text": "Biografia.\nSuo padre era un soldato dell'Armata Rossa ed era di stanza in Germania Est quando Boris nacque. La famiglia, di origine ebraica, torn\u00f2 in Unione Sovietica dopo pochi anni.\nDivenne Maestro Internazionale nel 1975 e Grande maestro nel 1976. Vinse il Campionato Sovietico nel 1977 alla pari con Josif Dorfman (il match di spareggio termin\u00f2 pari +1 \u20131 =4).\nBoris Gul'ko era un fervente anticomunista e chiese dopo poco tempo di lasciare l'Unione Sovietica, ma gli fu negato il permesso. Per la sua opposizione al comunismo fu anche arrestato e malmenato da agenti del KGB. Lui e la moglie Anna Ach\u0161arumova, che \u00e8 un Grande Maestro Femminile, divennero tra i pi\u00f9 noti oppositori del regime e fu loro proibito di partecipare a competizioni scacchistiche di alto livello.\nQuando arriv\u00f2 la glasnost' fu loro concesso di lasciare il paese ed emigrarono negli Stati Uniti nel 1986. Gul'ko disse che tornare a giocare a 39 anni dopo sette anni di inattivit\u00e0 non era facile, ma che non rimpiangeva di aver fatto le scelte che avevano condotto a questo.\nNegli Stati Uniti riprese a giocare e nel 1987 vinse il fortissimo \"World Open\" di Filadelfia (dopo spareggio con Tony Miles). Vinse due volte il Campionato degli Stati Uniti: nel 1994 e nel 1999. \u00c8 l'unico giocatore ad aver vinto sia il campionato sovietico che il campionato americano.\nNel 1994 il Campionato del mondo si giocava in Libia e il presidente Gheddafi annunci\u00f2 che non avrebbe invitato i giocatori di religione ebraica. Gul'ko ed altri giocatori di Israele e degli Stati Uniti si ritirarono immediatamente, ma Gul'ko invi\u00f2 una lettera indignata a Kirsan Iljum\u017einov: \u2013 \" La imploro di non voler essere il primo presidente della FIDE a presiedere al primo campionato del mondo dal quale gli ebrei sono esclusi. Il nostro magnifico e nobile gioco non merita una simile disgrazia.\"\nGul'ko \u00e8 uno dei pochissimi giocatori ad avere uno score positivo contro Garri Kasparov: (+ 3 \u2013 1 = 4).\nAttualmente (2009) Gul'ko gioca ancora, ma partecipa a pochi tornei. Vive con la moglie nel New Jersey."}
{"id": "2229566", "revid": "599013", "url": "https://it.wikipedia.org/wiki?curid=2229566", "title": "Peter Pl\u00e1ten\u00edk", "text": "Carriera.\nNasce nell'attuale capitale slovacca, ma cresce con nazionalit\u00e0 ceca, essendo nato ai tempi della Cecoslovacchia. La prima squadra ad alto livello in cui approda \u00e8 il team belga del , in cui giocher\u00e0 per un anno solo. L'anno successivo gioca in Grecia, al Panathinaikos Athlitikos Omilos di Atene. La stagione 2005-06 lo porter\u00e0 per la prima volta a giocare in italia, nella squadra cuneese Piemonte Volley, dove giocher\u00e0 come terzo schiacciatore dietro al capitano belga Wijsmans e al brasiliano Giba, giocher\u00e0 titolare i play-off per lo scudetto, quando il capitano viene spostato nel ruolo di opposto. L'anno successivo passa alla serie A2, giocando a Milano. Questa volta lo schiacciatore ceco gioca titolare, centrando la promozione in serie A1. L'anno successivo gioca a Padova, alla corte di Bruno Bagnoli, in serie A1. Nella stagione 2008-09 fa ritorno a Cuneo, giocando molte partite in alternanza con il brasiliano Manius Abbadi."}
{"id": "2229573", "revid": "1543377", "url": "https://it.wikipedia.org/wiki?curid=2229573", "title": "Municipalit\u00e0 metropolitana di Mangaung", "text": "Mangaung (; ) \u00e8 una municipalit\u00e0 metropolitana sudafricana nella provincia dello Stato libero.\nAl 2001 la sua popolazione \u00e8 di 645.441 abitanti.\nIl comune pi\u00f9 importante di cui si compone \u00e8 Bloemfontein, capitale giudiziaria del Sudafrica.\nGeografia fisica.\nConfini.\nLa municipalit\u00e0 locale di Mangaung confinava a nord con quella di Masilonyana (Lejweleputswa), a est con quella di Mantsopa, a sud con quella di Naledi e a ovest con quelle di Tokologo (Lejweleputswa), Kopanong e Letsemeng (Xhariep)."}
{"id": "2229574", "revid": "290948", "url": "https://it.wikipedia.org/wiki?curid=2229574", "title": "Sovralimentazione tramite Compressore Volumetrico", "text": ""}
{"id": "2229581", "revid": "287204", "url": "https://it.wikipedia.org/wiki?curid=2229581", "title": "Muhammad al-Shaybani", "text": "Di famiglia agiata di \u1e24arast\u0101 (nei pressi di Damasco), legata da vincoli di clientela (\"wal\u0101ya\") con i Ban\u016b Shayb\u0101n, Mu\u1e25ammad b. al-\u1e24asan b. Farqad al-Shayb\u0101n\u012b () studi\u00f2 a circa 16 anni a K\u016bfa sotto la guida di Ab\u016b \u1e24an\u012bfa al-Nu\u02bfm\u0101n, fin quando questi mor\u00ec nel 767.\nStudi\u00f2 anche come \"mu\u1e25addith\" di Sufy\u0101n al-Thawr\u012b e di al-Awz\u0101\u02bf\u012b, fondatore di un \"madhhab\" attivo per lungo periodo in Siria, fin quando esso non fu assorbito da altre scuole giuridiche.\nFu anche allievo di Malik ibn Anas, soggiornando a Medina per un triennio circa, tramandando poi una versione della sua \"Muwa\u1e6d\u1e6d\u0101\u02be\".\nAd appena venti anni, tenne lezioni assai apprezzate in una moschea di K\u016bfa, prima di spostarsi a Baghdad, e di ricevere dall'abbaside H\u0101r\u016bn al-Rash\u012bd la nomina a Q\u0101\u1e0d\u012b di Raqqa: funzione che assolse non senza alcuni screzi con il Califfo, che lo sollev\u00f2 nell'803 dal suo incarico.\nTornato a Baghdad, ebbe tra i suoi nuovi allievi Mu\u1e25ammad b. Idr\u012bs al-Sh\u0101fi\u02bf\u012b, fondatore pi\u00f9 tardi della scuola giuridica che da lui prese il nome di Sciafeismo, che ne criticher\u00e0 in seguito alcune posizioni nel suo \"Kit\u0101b al-Umm\", pur seguitando a nutrire grande rispetto e ammirazione per il suo Maestro.\nOpere.\nNell'enorme massa di libri che ne riportano l'insegnamento e che spesso furono scritti da suoi discepoli, uno tra i pi\u00f9 rilevanti fu probabilmente il \"Kit\u0101b al-A\u1e63l\". In esso (come in altri lavori che ne riferiscono l'insegnamento, spicca il regolare uso metodologico del \"\u1e25ad\u012bth\" armonizzato con l'accorto ragionamento (\"ra\u02bey\") del giurisperito (\"faq\u012bh\").\nIn campo teologico, al-Shayb\u0101n\u012b non si discostava dal Maestro Ab\u016b \u1e24an\u012bfa (del cui insegnamento non abbiamo nulla scritto di suo pugno) e abbracciava le opinioni del Murgismo."}
{"id": "2229583", "revid": "196390", "url": "https://it.wikipedia.org/wiki?curid=2229583", "title": "Abu Hanifa", "text": ""}
{"id": "2229584", "revid": "37401", "url": "https://it.wikipedia.org/wiki?curid=2229584", "title": "Hunayn ibn Ishaq", "text": "Biografia.\n\u1e24unayn nacque ad al-Hira, presso Kufa, figlio di un farmacista cristiano nestoriano.\nOrigine etnica.\nLe fonti storiche arabe si riferiscono a lui come a un arabo, anche se sarebbe pi\u00f9 corretto chiarire che gli abitanti della Mesopotamia erano, s\u00ec, spesso arabofoni, ma come seconda lingua. \u1e24unayn ibn Is\u1e25\u0101q, infatti, non pu\u00f2 essere definito un arabofono di nascita, dal momento che parlava come lingua natia l'aramaico che, nella sua variante occidentale, viene definita siriaco.\nIbn Sina, nel suo \"Il Canone di medicina\" (al-Q\u0101n\u016bn f\u012b \u1e6dibb) scriveva inoltre:\nche significa: \nconfondendo il termine \"\u02bfIb\u0101d\" (dalla radice araba &lt;\u02bf-b-d&gt;, che significa \"adorare Dio\") con il nome di un'inesistente trib\u00f9.\nSul suo presunto essere arabo si sono espressi Ibn Khallikan, Ibn Ab\u012b U\u1e63aybi\u02bfa, e alcune moderne fonti occidentali, altre moderne fonti si riferiscono invece a lui sostenendo che era un Assiro.\nAlla Casa della Sapienza.\nDa giovane, Hunayn si rec\u00f2 a Baghdad, dove fu accolto nella scuola medica che si teneva sotto l'autorevole direzione di Yuhanna ibn Masawayh (Mesu\u00e8 il Vecchio). Hunayn apprese il greco e cominci\u00f2 privatamente a tradurre testi medici greci in arabo. Grazie alle sua profonda conoscenza del greco entr\u00f2 in contatto con eminenti personalit\u00e0 del suo tempo.\nNell'830 gli fu affidata la guida della \"Bayt al-\u1e24ikma\" (Casa della Sapienza), un'istituzione accademica di studiosi e studenti finanziata dagli Abbasidi allo scopo, tra l'altro, di tradurre testi greci. Decise quindi di recarsi nelle maggiori citt\u00e0 greche alla ricerca di opere di filosofia, geometria, musica, aritmetica e medicina. Tornato a Baghdad tradusse, insieme ai suoi collaboratori, 129 opere di Galeno e della sua scuola in siriaco (per Jibr\u0101\u02be\u012bl Bukhtishu', medico personale del califfo al-Ma\u02bem\u016bn) ed altre trentanove opere in arabo (commissionata da un membro della famiglia Banu Musa, Muhammad). Grazie a questa messe di traduzioni alcuni fondamentali contributi della scienza greca ed ellenistica sfuggirono alla totale distruzione e Hunayn divenne noto ai posteri, tanto nel Vicino Oriente quanto in Europa. \nTarde fonti medievali lo conobbero con il suo nome latinizzato di \"Iohannitius\" o \"Iohannitius Onan\". Suo figlio Is\u1e25\u0101q b. \u1e24unayn lo aiut\u00f2 con traduzioni proprie e scrisse anch'egli vari libri di argomento medico-scientifico. Anche il figlio di suo fratello, \u1e24ubaysh b. al-\u1e24asan al-A\u02bfsam, si mise in luce per averne seguito l'alto esempio.\nOpere.\nTraduzioni.\n\u1e24unayn ibn Is\u1e25\u0101q fu considerato uno dei migliori traduttori del suo tempo. Bilingue fin dall'infanzia, conoscendo perfettamente il siriaco e l'arabo, introdusse una nuova terminologia per rappresentare i suoni del greco nell'alfabeto arabo. Il suo lavoro fu cos\u00ec apprezzato che, quando le sue opere furono tradotte in Europa, le sue soluzioni fonetiche passarono direttamente nel latino medievale. Inoltre fu apprezzato per il suo metodo di tener conto per il suo lavoro di pi\u00f9 di un testo. In questo modo \u1e24unayn tradusse numerosi lavori scientifici greci, la maggior parte dei quali di medicina e filosofia. Si ciment\u00f2 anche traducendo in arabo l'Antico Testamento e istru\u00ec vari traduttori nella \"Bayt al-\u1e24ikma\" di Baghdad, che divenne un centro primario d'irradiazione culturale nel Vicino Oriente e, in un secondo tempo, nel mondo bizantino e latino.\nOltre a Galeno, \u1e24unayn ibn Is\u1e25\u0101q tradusse Aristotele (le \"Categorie\", la \"Fisica\" e i \"Magna Moralia\"), Platone (\"Repubblica\", il \"Timeo\" e le \"Leggi\"), gli aforismi di Ippocrate, il \"De materia medica\" di Dioscoride Anazarbeo, le opere di Oribasio e di Paolo di Egina, il \"Quadripartitum\" (o \"Tetrabiblos\") di Tolomeo e la versione dell'Antico Testamento tradotta in greco dai Settanta.\nOpere originali.\nHunayn ibn Ishaq scrisse trattati di medicina generale e di altri argomenti specifici, tra cui una serie studi sull'occhio che ebbero larga diffusione fino al XV secolo:\n\"Kit\u0101b al-mutawakkil\".\n\u1e24unayn ibn Is\u1e25\u0101q s'\u00e8 ipotizzato fosse l'autore del \"Kit\u0101b al-mutawakkil\", esteso e dettagliato trattato di falconeria, che fu introdotto alla corte di Federico II di Svevia tramite una traduzione latina di Maestro Teodoro di Antiochia, dando origine alla tradizione occidentale del cosiddetto \"Moamyn latino\".\n\u1e24unayn e il califfo abbaside al-Mutawakkil.\n\u1e24unayn ibn Is\u1e25\u0101q \u00e8 altres\u00ec noto per il suo senso etico. Si narra che, per metterlo alla prova, il califfo abbaside al-Mutawakkil decidesse di provare a corromperlo, offrendogli una grande somma di denaro perch\u00e9 creasse per lui un veleno che egli diceva voler usare contro un suo nemico. Quando \u1e24unayn rifiut\u00f2, il Califfo gli offr\u00ec una somma anche maggiore. \u1e24unayn gli rispose affermando che ci\u00f2 era contrario alla sua etica professionale, che era quella di guarire e non di procurare del male. Al-Mutawakkil dispose allora che fosse imprigionato e minacci\u00f2 di giustiziarlo per la sua disubbidienza. Quando \u1e24unayn rifiut\u00f2 ancora una volta di accondiscendere alla volont\u00e0 espressa dal califfo, al-Mutawakkil lo fece rinchiudere per alcuni mesi in carcere, prima di liberarlo e di ricompensarlo lautamente per la sua dirittura morale e per l'integrit\u00e0 di uomo e di medico."}
{"id": "2229586", "revid": "1543377", "url": "https://it.wikipedia.org/wiki?curid=2229586", "title": "Il grande bluff", "text": "Il grande bluff \u00e8 stato un programma televisivo d'intrattenimento di Canale 5, adattamento dell'omonimo format televisivo francese di TF1 ideato da Patrick S\u00e9bastien (curato per l'Italia da Fatma Ruffini), e trasmesso in tre edizioni tra il 1996 e il 2000. La sigla ufficiale era il brano dei The Knack \"My Sharona\".\nStoria.\n\"Il grande bluff\" nacque su iniziativa di Luca Barbareschi. Egli, debitamente truccato e camuffato tanto da essere irriconoscibile da Sergio Stivaletti (che in passato aveva collaborato con Dario Argento), faceva delle incursioni tra il pubblico o tra i concorrenti di note trasmissioni Mediaset con l'intento di sabotare e disturbare le registrazioni degli stessi; nella puntata, i conduttori delle trasmissioni coinvolte negli scherzi (e nelle ultime due edizioni, anche i vip complici), venivano invitati in studio. Inoltre il programma, a detta dello stesso Barbareschi, nasceva quasi come una sua \"vendetta\" a causa del primo degli scherzi fattogli dalla trasmissione \"Scherzi a parte\". Ed infine lo considerava come un \"programma autoironico sulla tv, contro la tv del dolore\", cio\u00e8 una versione Mediaset di \"Blob\" con caratteristiche simili allo stesso \"Scherzi a parte\".\nPrima edizione.\nLa prima edizione era andata in onda, in due puntate, il 3 e il 10 maggio 1996; Luca Barbareschi lo condusse con Paola Barale, la quale si esibiva in alcune coreografie. Solo per la prima edizione, gli scherzi furono fatti dallo stesso Barbareschi, ed erano cinque in ogni puntata. Le dieci trasmissioni da lui sabotate erano:\nTra gli scherzi di questa edizione, quello fatto a Mike Bongiorno a \"La ruota della fortuna\" risult\u00f2 essere il pi\u00f9 famoso, nella quale lo stesso Mike si infuri\u00f2 parecchio e viet\u00f2 la messa in onda del filmato, successivamente trasmesso da \"Striscia la notizia\".\nSeconda edizione.\nLa seconda edizione era invece andata in onda, sempre in due puntate, il 28 maggio e il 4 giugno 1999 con la conduzione di Marco Columbro. In questa seconda edizione, per la prima volta a disturbare le trasmissioni del gruppo Mediaset, erano dieci VIP (come sempre cinque in ogni puntata), ancora una volta debitamente mascherati. Tra i vip complici degli scherzi si ricordava:\nTerza edizione.\nLa terza ed ultima edizione del programma, trasmessa in tre puntate dal 26 maggio al 9 giugno 2000, torn\u00f2 ad essere condotta da Luca Barbareschi (affiancato dalle vallette Nina Mori\u0107 ed Elisa Triani); in quell'anno Barbareschi era rientrato a Mediaset, dopo il suo allontanamento avvenuto nell'autunno del 1996 in seguito ad una sua dichiarazione all'interno della trasmissione \"I guastafeste\", condotta dallo stesso Barbareschi con Massimo Lopez, nella quale invit\u00f2 gli spettatori a non pagare l'eurotassa. Nella terza edizione, Barbareschi torn\u00f2 anche a fare degli scherzi ad alcune trasmissioni, e li fece a: \"Uomini e donne\" di Maria De Filippi, \"Chi ha incastrato Peter Pan?\" di Paolo Bonolis con Luca Laurenti, nuovamente al \"Maurizio Costanzo Show\" e, soprattutto, il suo primo ed unico non riuscito ad \"I ragazzi irresistibili\" (condotto da Little Tony), dove Little Tony stesso lo smascher\u00f2 dopo un minuto. Infine, i vip complici negli scherzi di quest'ultima edizione, erano:\nCuriosit\u00e0.\nIl bluff inscenato da Pupo ai danni di \"Sarabanda\" fu trasmesso integralmente in una puntata speciale del quiz il 5 giugno 1999 su Italia 1, il giorno dopo la messa in onda a \"Il grande bluff\"."}
{"id": "2229588", "revid": "486946", "url": "https://it.wikipedia.org/wiki?curid=2229588", "title": "Boario Padova", "text": ""}
{"id": "2229591", "revid": "88740", "url": "https://it.wikipedia.org/wiki?curid=2229591", "title": "La Carovana del Mediterraneo", "text": "La Carovana del Mediterraneo fu un progetto musicale ideato da Angelo Branduardi alla fine degli Anni '70, realizzato da David Zard con la collaborazione di Alberto Pugnetti e consistente in due tour europei tenuti insieme ad altri artisti che, oltre all'Italia, hanno toccato paesi come la Francia e la Germania Ovest.\nPrima edizione.\nLa prima edizione si tenne nella stagione 1978-1979; ad essa parteciparono, oltre ad Angelo Branduardi (al suo debutto in tour in Europa), alcuni artisti con cui aveva collaborato in passato, come il Banco del Mutuo Soccorso (Branduardi aveva suonato il violino nell'album \"Come in un'ultima cena\" e ne aveva scritto i testi per la versione inglese \"As in a Last Supper\"); Luigi Lai, celebre maestro sardo di launeddas (che aveva suonato nell'album \"La pulce d'acqua\"); Maurizio Fabrizio (da tempo collaboratore di Branduardi, che presentava il suo recente album solo \"Movimenti nel Cielo\") e Felix Mizrahi (famoso violinista egiziano accompagnato dal suo gruppo etnico).\nLe prime date si tennero in Italia; il tour prosegu\u00ec all'estero, in Gran Bretagna, Francia, Germania Ovest, Svizzera e Belgio.\nSette brani di Branduardi tratti dal concerto de La Carovana del Mediterraneo all'Arena di Verona furono inclusi nel triplo disco dal vivo \"Concerto\", pubblicato dalla Polydor nel 1980.\nI musicisti.\nGli strumentisti che accompagnarono Branduardi facevano parte del gruppo che aveva accompagnato nei dischi precedenti l'artista lombardo; in alcune date Dall'Aglio sostitu\u00ec Andy Surdi; inoltre in alcuni brani Branduardi suonava accompagnato dai musicisti del Banco (guidato allora da Francesco Di Giacomo).\nSeconda edizione.\nLa seconda edizione si tenne nella stagione 1980-1981; ad essa, oltre a Branduardi, parteciparono artisti internazionali come Stephen Stills e Graham Nash (del supergruppo Crosby, Stills, Nash &amp; Young, Stills si esib\u00ec con il gruppo California Blues Band, evoluzione dei Manassas, cui si aggiunse Nash non presente per\u00f2 in tutte le date) e Richie Havens; in alcune date italiane si esib\u00ec anche Pino Daniele.\nStills, Havens e Branduardi, dopo i set separati, concludevano insieme cantando \"Get Together\" degli Youngbloods (scritta da Chet Powers) e \"Blowin' In The Wind\" di Bob Dylan.\nAnche in questo caso, dopo la partenza in Italia, il tour tocc\u00f2 altri paesi come la Svizzera. la Germania ovest e la Francia.\nParticolare successo ebbe l'esibizione a Parigi, durante la \"Fete de l'Umanit\u00e9\", in cui le riviste musicali dell'epoca parlarono di 200.000 spettatori."}
{"id": "2229594", "revid": "729019", "url": "https://it.wikipedia.org/wiki?curid=2229594", "title": "Angiolo Silvio Ori", "text": "Biografia.\nDi formazione cattolica, partecip\u00f2 alla Resistenza nelle formazioni partigiane; nel dopoguerra consegu\u00ec divenne giornalista professionista; collabor\u00f2 con quotidiani come \u00abIl Resto del Carlino\u00bb e \u00abLa Gazzetta di Modena\u00bb, nonch\u00e9 con il quotidiano cattolico \u00abL'Avvenire d'Italia\u00bb, del quale fu vicedirettore. Fu segretario nazionale dell'Unione cattolica stampa italiana. Alla fine degli anni Sessanta pass\u00f2 alla Rai come inviato speciale, prima sulle reti nazionali e in seguito alla sede regionale di Bologna.\nAngiolo Silvio Ori fu anche scrittore di saggi: in essi ha raccontato con occhio critico le vicende che hanno coinvolto i maggiori gruppi finanziari italiani."}
{"id": "2229599", "revid": "224230", "url": "https://it.wikipedia.org/wiki?curid=2229599", "title": "Maria Amalia di Sassonia (1724-1760)", "text": ""}
{"id": "2229605", "revid": "1652635", "url": "https://it.wikipedia.org/wiki?curid=2229605", "title": "Ostricoltura", "text": "L'ostricoltura \u00e8 una pratica dell'acquacoltura che prevede l'allevamento delle ostriche per il consumo umano. Spesso l'allevamento delle ostriche avviene insieme a quello delle perle. La storia dell'ostricoltura risale agli Antichi Romani, che la praticavano in Gran Bretagna per trasportare poi i prodotti in Italia. A partire dal XVIII secolo \u00e8 un'attivit\u00e0 molto fiorente in Francia.\nTecniche di allevamento.\nCaptazione.\nGli ostricultori captano le larve dopo la deposizione delle uova. Le larve possono nuotare solo in senso verticale e sono quindi disperse dalle correnti marine. Dopo 3 settimane di vita allo stato di plancton, esse cercano di fissarsi su un qualche supporto e diventare cos\u00ec \"vere ostriche\" da un punto di vista morfologico. A questo stadio, esse sono chiamate \"naissain\" (larve). Dopo 18 mesi, gli ostricultori ritirano le giovani ostriche dai loro supporti e le trasportano coi loro battelli a chiglia piatta, chiamati \"plates\", fino ai loro \"parchi d'allevamento\" dove esse sono collocate di piatto o in sacche, a seconda del loro metodo di allevamento.\nA met\u00e0 dell'allevamento.\nLe giovani ostriche sono pi\u00f9 spesso ripartite in sacche - o \"poches\" - costituite da retine di plastica - e disposte in aree sottoposte alla risacca marina, su tavole (strutture metalliche) o talvolta collocate a spaglio sul suolo. Il lavoro dell'addetto all'allevamento delle ostriche consiste nel rivoltare le sacche, affinch\u00e9 tutte le ostriche possano crescere in buone condizioni e assumendo una conformazione regolare, e nel ripulire le sacche perch\u00e9 l'acqua di mare vi possa circolare bene. Dopo un periodo pi\u00f9 o meno prolungato, a seconda della ricchezza dell'acqua, le ostriche sono smistate per categorie, in base al loro peso ( \"calibrage\" ).\nSul litorale della Charente Marittima o della Vandea, esse possono essere \"affinate\" in \"claires\", bacini d'argilla alimentati da una miscela di acqua di mare e d'acqua dolce, dove esse assumono un colore verdeggiante ( \"verdissement\" ). In Normandia, le ostriche sono affinate in parchi situati al di sopra della zona in cui il litorale \u00e8 esposto all'azione delle onde, dove l'influenza delle maree \u00e8 pi\u00f9 rilevante: in tal modo le ostriche prendono il loro sapore specifico e si abituano ad essere esondate.\nL'ostricultura si pratica in maniera differente negli stagni del Mediterraneo (stagno di Thau, nel dipartimento della Languedoc-Roussillon, stagno di Leucate, nel dipartimento dei Pirenei Orientali e dell'Aude). L'allevamento \u00e8 verticale invece di essere orizzontale. Dal momento che il Mediterraneo non conosce un accentuato sistema di maree, l'immersione \u00e8 permanente. L'ostricultura \u00e8 praticata su tavole d'allevamento.\nAllevamento e rifinitura.\nGli ostricultori mettono le ostriche a purgare in bacini di decantazione per far loro espellere melma e sabbia. Alcuni installano un iniettore d'ossigeno per lottare contro i batteri tossici (che affiorano come schiuma, facile da eliminare).\nPoi le ostriche sono poste in speciali panieri per essere spedite, dopo controllo sanitario, ai ristoratori, ai privati sul posto, ai mercati o ai negozi di pesce."}
{"id": "2229609", "revid": "33689", "url": "https://it.wikipedia.org/wiki?curid=2229609", "title": "Villa di Villa", "text": ""}
{"id": "2229611", "revid": "125822297", "url": "https://it.wikipedia.org/wiki?curid=2229611", "title": "Greed (programma televisivo)", "text": "Greed \u00e8 stato un programma televisivo italiano, versione italiana dell'omonimo quiz statunitense di Fox, in onda su Rai 2 dal 18 settembre 2000 al 6 aprile 2001, il luned\u00ec, il marted\u00ec, il gioved\u00ec e il venerd\u00ec prima del TG2 delle 20.30, con la conduzione di Luca Barbareschi.\nVi partecipava una squadra composta da sei persone. Durante la trasmissione il montepremi raddoppiava all'aumentare della difficolt\u00e0 delle 8 domande (partendo da 5 milioni di lire e fino ad un miliardo), le cui opzioni di risposta salivano di un'unit\u00e0 ad ogni domanda. Dalla quarta in poi, le domande avevano pi\u00f9 opzioni di risposta e l'argomento di esse veniva svelato prima che fossero rivolte.\nDopo la quarta domanda un concorrente scelto a caso poteva decidere se eliminarne un altro nel \"Terminator\", in questo caso chi premeva prima il pulsante doveva rispondere correttamente, pena l'eliminazione.\nIl 29 ottobre 2000, alle 20.50, su RaiDue and\u00f2 in onda una puntata speciale in prima serata."}
{"id": "2229612", "revid": "599013", "url": "https://it.wikipedia.org/wiki?curid=2229612", "title": "Suore ancelle del Cuore Immacolato di Maria (Monroe)", "text": "Le suore ancelle del Cuore Immacolato di Maria (in inglese \"Sisters Servants of the Immaculate Heart of Mary\") sono un istituto religioso femminile di diritto pontificio: i membri di questa congregazione pospongono al loro nome la sigla I.H.M.\nDal ramo originale, fondato nel 1832 a Monroe da Louis-Florent Gillet, negli anni si sono staccate le congregazioni omonime di Immaculata e Scranton.\nStoria.\nLa congregazione venne fondata a Monroe, in Michigan, dal missionario redentorista belga Louis-Florent Gillet (1813-1892): con l'approvazione del vescovo coadiutore di Detroit Peter Paul Lefev\u00e8re, il 10 novembre 1845 organizz\u00f2 una comunit\u00e0 di tre donne desiderose di vivere secondo il carisma di Alfonso Maria de' Liguori e di dedicarsi all'educazione delle ragazze.\nLe prime filiali dell'istituto vennero aperte a Susquehanna e a Reading, in Pennsylvania, ma in seguito a conflitti riguardanti la giurisdizione diocesana nel 1859 le case si separarono dalla congregazione di Monroe, dando inizio a un ramo autonomo della congregazione con casa madre a Reading. Nel 1868 venne eretta la diocesi di Scranton e anche le case delle ancelle del Cuore Immacolato di Maria che ricadevano nella giurisdizione della nova diocesi vennero rese indipendenti dalla casa madre.\nLa congregazione di Monroe rischi\u00f2 l'estinzione, ma riusc\u00ec a risollevarsi e nel 1899 ottenne dalla congregazione de propaganda fide il decreto di lode: nel 1913 giunse anche l'approvazione definitiva della congregazione per i religiosi.\nIl ramo di Reading dopo il 1875 trasfer\u00ec la casa madre a Immaculata: ottenne il pontificio decreto di lode il 17 dicembre 1955 e venne approvato definitivamente dalla Santa Sede il 13 giugno 1964. Il ramo di Scranton venne eretto in istituto di diritto diocesano il 15 agosto 1871 e ricevette il decreto di lode il 21 novembre 1960.\nAttivit\u00e0 e diffusione.\nLe suore ancelle del Cuore Immacolato di Maria si dedicano essenzialmente all'istruzione e all'educazione cristiana della giovent\u00f9.\nLe suore della congregazione di Monroe, oltre che negli Stati Uniti d'America, contano case anche in Messico, Porto Rico e Sudafrica. \nAl 31 dicembre 2008 la congregazione di Monroe contava 461 suore in 223 case."}
{"id": "2229615", "revid": "599013", "url": "https://it.wikipedia.org/wiki?curid=2229615", "title": "Suore dell'Istituto di Ges\u00f9, Maria e Giuseppe", "text": "Le Suore dell'Istituto di Ges\u00f9, Maria e Giuseppe (in portoghese \"Irm\u00e3s da Pia Uni\u00e3o Jesus, Maria e Jos\u00e9\") sono un istituto religioso femminile di diritto pontificio: i membri di questa congregazione pospongono al loro nome la sigla I.J.M.J.\nStoria.\nLa congregazione venne fondata il 24 settembre 1880 nel villaggio portoghese di Goimei, presso Ribafeita (in diocesi di Viseu), da Rita Lopes de Almeida (1848-1913) con l'aiuto di padre Rodrigues Lapa, gesuita. Finalit\u00e0 dell'istituto erano l'istruzione delle ragazze povere, la riabilitazione delle prostitute e l'assistenza ai malati a domicilio.\nL'istituto di Ges\u00f9, Maria e Giuseppe venne canonicamente eretto nel 1893 da Manuel Vieira de Matos, arcivescovo di Mitilene e ausiliare di Lisbona, e ricevette il pontificio decreto di lode il 10 maggio 1902.\nDopo la proclamazione della repubblica (1910), in Portogallo vennero soppresse le congregazioni religiose e le suore vennero costrette a rifugiarsi in Brasile, dove l'istituto ebbe un notevole sviluppo: solo nel 1934 vennero riaperte alcune case in patria.\nLa fondatrice \u00e8 stata beatificata nel 2006.\nAttivit\u00e0 e diffusione.\nLe Suore dell'Istituto di Ges\u00f9, Maria e Giuseppe si dedicano prevalentemente all'istruzione e all'educazione cristiana della giovent\u00f9.\nSono presenti in Portogallo, in Brasile, in Bolivia, in Paraguay, nell'Angola e in Mozambico: la sede generalizia \u00e8 a Santo Amaro, presso San Paolo.\nAl 31 dicembre 2005 l'istituto contava 175 religiose in 41 case."}
{"id": "2229620", "revid": "599013", "url": "https://it.wikipedia.org/wiki?curid=2229620", "title": "Suore degli infermi di San Francesco", "text": "Le Suore degli Infermi di San Francesco (in tedesco \"Krankenschwestern des Hl. Franziskus\", in latino \"Congregatio Sororum III Ordinis S.P. Francisci Infirmis Ministrantium\") sono un istituto religioso femminile di diritto pontificio.\nStoria.\nLa congregazione venne fondata da Christoph Bernsmeyer (1777-1858), frate minore recolletto: il 2 luglio 1844 organizz\u00f2 a Telgte una fraternit\u00e0 di terziarie francescane per l'assistenza agli ammalati poveri e diede loro una regola approvata dal superiore provinciale dei minori recolletti di Vestfalia. Nel 1847, a causa dello scoppio di un'epidemia di tifo in Slesia, le suore aprirono la loro prima filiale a Oppeln (l'attuale Opole, in Polonia).\nNell'ottobre del 1848 il vescovo di M\u00fcnster Johann Georg M\u00fcller eresse per le suore il convento di Sankt Elisabeth a Telgte e affid\u00f2 la direzione delle religiose a Bernsmeyer; per desiderio dello stesso vescovo M\u00fcller, nel 1873 la sede generalizia della congregazione venne trasferita a M\u00fcnster. Il 20 maggio 1902 la congregazione venne aggregata all'Ordine dei Frati Minori.\nL'istituto venne approvato provvisoriamente dalla Santa Sede il 2 ottobre 1901 e definitivamente l'8 marzo 1950: le sue costituzioni vennero approvate il 29 settembre 1934.\nAttivit\u00e0 e diffusione.\nLe Suore degli Infermi di San Francesco si dedicano all'assistenza sanitaria, soprattutto dei poveri e dei bisognosi.\nSono presenti in Europa (Germania, Paesi Bassi, Polonia, Repubblica Ceca), in Asia (Corea del Sud, Giappone, India), nelle Americhe (Haiti, Stati Uniti d'America) e in Africa (Tanzania): la sede generalizia \u00e8 a M\u00fcnster.\nAl 31 dicembre 2005 l'istituto contava 1.210 religiose in 117 case."}
{"id": "2229622", "revid": "767487", "url": "https://it.wikipedia.org/wiki?curid=2229622", "title": "L'avventuriera del piano di sopra", "text": "L'avventuriera del piano di sopra \u00e8 un film del 1941 diretto da Raffaello Matarazzo.\nTrama.\nL'avvocato Fabrizio Marchini, rimasto solo in citt\u00e0, progetta con l'amico Arturo serate di baldoria. Ma proprio in quel momento piomba in casa Biancamaria, una sua vicina di casa, che lo implora di nasconderla per sfuggire alle ire del marito geloso. Marchini, seppur sconcertato, la fa entrare, ed i due riescono poi anche ad eludere le ricerche del marito. Passato il pericolo, Fabrizio convince Biancamaria a restare nascosta da lui anche per la notte. La donna accetta e, riuscendo amabilmente ad evitare le \"avances\" dell'ospite, lo manda a dormire sul divano.\nMa la mattina dopo, l'avvocato scopre la mancanza di una preziosa collana. Assieme all'amico Arturo risale ad un indirizzo di Biancamaria e cos\u00ec i due arrivano ad una villa, che immaginano essere il covo della banda (in realt\u00e0 \u00e8 la casa dei genitori di Biancamaria) e vi entrano. Nel trambusto che ne segue, Marchini vede in un cassetto una collana e la prende.\nRientrato in casa, trova sua moglie che, insospettita, \u00e8 tornata prima del previsto. Marchini la rabbonisce, ma quando rimette a posto la collana, scopre che \u00e8 gi\u00e0 nel cassetto. La moglie gli spiega di averla mandata a riparare. L'avvocato capisce l'equivoco e si rende conto di essere lui un ladro. Con il recalcitrante Arturo torna alla villa, dove spera di poter rimettere al suo posto la collana. Per questo penetra di nascosto nell'abitazione, ma viene scoperto.\nMentre cerca goffamente di spiegare la sua intrusione, arrivano alla villa anche sua moglie ed il marito geloso. Marchini, con un abile colpo di teatro, si fa passare per l'avvocato di Biancamaria riuscendo cos\u00ec a fugare ogni sospetto: tutto finisce bene ed alla fine le due coppie promettono di frequentarsi ancora. Ma adesso lo sguardo tra Fabrizio e Biancamaria non \u00e8 pi\u00f9 soltanto di amicizia.\nProduzione.\n\"L'avventuriera del piano di sopra\", il cui titolo iniziale era \"L'avventuriera dagli occhi di giada\", \u00e8 il primo film completamente ideato dal solo Matarazzo, dato che, sin dal suo esordio alla regia, nel 1933 con \"Treno popolare\", aveva sempre lavorato assieme ad altri autori e utilizzato soggetti non originali, bens\u00ec tratti prevalentemente da opere teatrali.\nIl film fu prodotto in circa 2 mesi durante la primavera-estate del 1941, presso gli stabilimenti SAFA, a quel tempo ubicati in via Mondov\u00ec a Roma, e venne poi distribuito nelle sale nel mese di ottobre dello stesso anno.\n\"L'avventuriera del piano di sopra\" \u00e8 stato, assieme a \"Treno popolare\", il film pi\u00f9 amato da Matarazzo dei 15 che egli realizz\u00f2 negli anni trenta e quaranta, prima del suo soggiorno in Spagna. \u00c8 lui stesso a sostenerlo in un'intervista - una delle poche uscite pubbliche del timido e schivo regista romano - concessa nel 1964, due anni prima della sua scomparsa, al critico cinematografico francese Bernard Eisenschitz. Rimasto a lungo inedito, tale colloquio fu poi pubblicato nel 1976 sul mensile francese \"Positif\", in un periodo di riconsiderazione dell'opera filmica di Matarazzo. \u00abUna delle cose - aveva dichiarato in quell'occasione - che mi sono piaciute di pi\u00f9 \u00e8 una presa in giro della censura: non era consentito parlare di adulterio e, nell'ultimo quarto d'ora, faccio capire al pubblico, senza dirlo, che l'uomo sta per lasciare la moglie per andarsene con l'altra\u00bb.\nLo spirito di simpatia nei confronti del film \u00e8 testimoniato anche dai ricordi di Clara Calamai, per la quale il 1941 fu un anno di \"superlavoro\" nel quale partecip\u00f2 a ben 10 film: \u00abErano dei filmetti deliziosi - ha detto l'attrice rievocando quel periodo - erano un amore, recitati con spontaneit\u00e0, e venivano molto carini\u00bb.\nAccoglienza.\nIncassi.\nSecondo i dati disponibili, il film diretto da Matarazzo ebbe un risultato commerciale medio, incassando circa 1.700 000 lire dell'epoca. Risultato certo lontano dai campioni di incasso dell'anno (che furono \"Noi vivi\" ed \"Addio Kira!\" che assieme sfiorarono i 20 milioni), ma superiore a molte altre pellicole prodotte in Italia nello stesso anno.\nCritica.\nCommenti contemporanei. Reduce dalla regia di alcune pellicole che avevano suscitato in genere giudizi negativi, con \"L'avventuriera del piano di sopra\" Matarazzo riguadagn\u00f2 commenti positivi e, in qualche caso, di stupita simpatia. \nCome scrisse Osvaldo Scaccia: \u00ab\u00c8 la commedia pi\u00f9 divertente che il piccolo, prode e grassottello Raffaello Matarazzo abbia mai diretto e ideato, una commedia piena d'arguzia e di comicit\u00e0, condotta con una leggerezza di mano ed un senso del comico che non credevo Matarazzo possedesse. Dopo aver visto questo film vien fatto di chiedersi come abbia fatto il piccolo regista a realizzare i film precedenti\u00bb. Dello stesso tenore il giudizio di Giuseppe Isani che defin\u00ec il film \u00abun lavoro garbato e piacevole, che davvero si distingue di gran lunga dalle normali storielle comiche ed a sfondo ironico che siamo soliti vedere sullo schermo\u00bb.\nCommenti positivi apparvero anche su diversi quotidiani. \u00abUna ciambella davvero riuscita - cos\u00ec si espresse \"La Stampa\" - Matarazzo pu\u00f2 essere molto contento di questa sua commediola. Lo si sapeva dotato di ingegno non comune, e ci rattristava di non ritrovarlo per nulla in molti dei film da lui diretti (...) Non lasciatevi sfuggire i veri pregi del film: un'invenzione sovente felice di piccoli particolari, di saporose ironie. E poi in questo film non si urla dal principio alla fine: \"deo gratias\"\u00bb. \"Il Messaggero\" apprezz\u00f2 il film per essere \u00abuna commediola cinematografica ben fatta, immaginata e scritta con una elasticit\u00e0 ed un nerbo comico che non sono i caratteri abituali di questo nostro giovane e simpatico regista\u00bb, mentre \"la Tribuna\" la defin\u00ec \u00abuna farsa di genere insolito, spiritosa, ironica, paradossale, tutta sprizzante intelligenza, che non \u00e8 merce d'uso troppo corrente. Si ride ad ogni passo senza alcuna mortificazione della mente\u00bb.\nGiudizi meno entusiasti apparvero invece sul \"Corriere della Sera\" che lo defin\u00ec \u00abun film come tanti altri, una delle consuete e scherzose variazioni sulle amene, paradossali discordanze tra il parere e l'essere. Tre elementi mancano nel film. Primo: il gusto della sorpresa. Seconda deficienza: il dialogo. La terza \u00e8 nella protagonista: Clara Calamai \u00e8 bella, ma troppo fredda\u00bb. L'unico commento fortemente negativo sul film rimase quello di Adolfo Franci che scrisse: \u00abNon far\u00f2 il torto a Matarazzo di giudicarlo dal suo ultimo film, che, nonostante il nome degli interpreti, \u00e8 un film molto al di sotto del mediocre\u00bb.\nCommenti successivi. Anche retrospettivamente \"L'avventuriera del piano di sopra\" \u00e8 stato giudicato uno dei migliori film di Raffaello Matarazzo. \u00abDivertente commedia degli equivoci - cos\u00ec \"il Mereghetti\" - in perfetta sintonia con il cinema dei telefoni bianchi, che si conclude con un (velato) augurio di trasgressione e peccato\u00bb, mentre secondo Angela Prudenzi si tratta di un \"Quando la moglie \u00e8 in vacanza\" \"ante litteram\": \u00abi meccanismi narrativi sembrano emergere da quel genere teatrale che ha in Feydeau il suo pi\u00f9 acuto interprete (...) Il gioco di Matarazzo sta nel condurre lo spettatore in una zona franca in cui tutto \u00e8 permesso, compresi trasgressione e peccato \u00bb."}
{"id": "2229624", "revid": "2092989", "url": "https://it.wikipedia.org/wiki?curid=2229624", "title": "Alfonso (Cavite)", "text": "Alfonso \u00e8 una municipalit\u00e0 di Seconda classe delle Filippine, situata nella Provincia di Cavite, nella Regione di Calabarzon.\nAlfonso \u00e8 formata da 32 baranggay:"}
{"id": "2229629", "revid": "599013", "url": "https://it.wikipedia.org/wiki?curid=2229629", "title": "Suore di Nostra Signora", "text": "Le Suore di Nostra Signora sono un istituto religioso femminile di diritto pontificio: i membri di questa congregazione pospongono al loro nome la sigla S.N.D.\nStoria.\nNel 1849 due maestre di Coesfeld, in Vestfalia, Hilligonde Wolbring (1829-1889) e Lisette K\u00fchling (1822-1869), accolsero nella loro abitazione un gruppo di nove bambine abbandonate e se ne assunsero la cura; il parroco del paese, Theodor Elting (1819-1862), con il consenso del vescovo di M\u00fcnster Johann Georg M\u00fcller, fece arrivare da Amersfoort tre suore della congregazione di Nostra Signora per iniziare le due donne alla vita religiosa.\nIl 1\u00ba ottobre 1850 la Wolbring e la K\u00fchling emisero i voti e assunsero i nomi di suor Maria Aloisia e suor Maria Ignazia, dando formalmente inizio alla congregazione che venne riconosciuta con decreto di erezione diocesana dell'8 giugno 1855. Per l'organizzazione e la spiritualit\u00e0 dell'istituto le fondatrici si rifecero alle costituzioni delle Suore di Nostra Signora di Namur e al carisma di Giulia Billiart.\nLe suore crebbero presto di numero e aprirono scuole in numerosi centri della Germania: a causa del Kulturkampf, nel 1874 vennero chiuse tutte le scuole della congregazione e le religiose furono costrette a lasciare il paese; molte si trasferirono negli Stati Uniti, dove assunsero la direzione delle scuole parrocchiali nelle diocesi di pi\u00f9 recente istituzione. Le Suore di Nostra Signora poterono riprendere possesso della casa madre di Coesfeld solo nel 1888.\nL'istituto e le sue costituzioni sono state approvate dalla Santa Sede il 16 luglio 1900.\nAttivit\u00e0 e diffusione.\nLe Suore di Nostra Signora si dedicano prevalentemente all'istruzione ed educazione cristiana della giovent\u00f9, ma anche all'animazione parrocchiale, all'assistenza ai malati e agli anziani e ad altre opere di assistenza sociale\nSono presenti in Africa (Kenya, Mozambico, Tanzania, Uganda), in America (Brasile, Nicaragua, Stati Uniti d'America), in Asia (Corea del Sud, Filippine, India, Indonesia), in Europa (Germania, Italia, Paesi Bassi, Regno Unito) e in Papua Nuova Guinea: la sede generalizia \u00e8 a Roma.\nAl 31 dicembre 2005 l'istituto contava 2.377 religiose in 291 case."}
{"id": "2229633", "revid": "151034", "url": "https://it.wikipedia.org/wiki?curid=2229633", "title": "Non guardarmi non ti sento", "text": ""}
{"id": "2229634", "revid": "1652635", "url": "https://it.wikipedia.org/wiki?curid=2229634", "title": "Anello debole", "text": "Anello debole \u00e8 stato un programma televisivo condotto da Enrico Papi, di cui fu anche uno degli autori, e trasmesso da Italia 1 da luned\u00ec 29 ottobre a sabato 17 novembre 2001 nella fascia dell'access prime time.\nBasato sul format inglese della BBC \"The Weakest Link\", condotto da Anne Robinson dal 2000 al 2012 e tuttora trasmesso in varie parti del mondo su BBC Entertainment, si trattava di un quiz a premi combinato con il reality show (cio\u00e8 che per tutta la sua durata i concorrenti facevano tra loro un mix di collaborazione, concorrenza, rivalit\u00e0 e strategia). Era andato in onda come programma pilota al posto di \"Sarabanda\", per poi non essere pi\u00f9 riproposto a causa dell'insuccesso ottenuto.\nIl programma.\nIntroduzione.\nIl quiz si svolgeva con nove concorrenti che, prima dell'avvio della sigla, venivano sempre introdotti con un breve filmato mostrato in bianco e nero pi\u00f9 a scena muta; essi erano seduti in una stanza mista tra salotto e sala d'attesa ove, mentre la voce fuori campo presentava la puntata, si conoscevano e si parlavano tra di loro.\nSvolgimento.\nNello studio vero e proprio codesti concorrenti, durante i primi sette round di gioco, dovevano rispondere a testa entro un determinato limite di tempo a delle domande di cultura generale per formare un montepremi comune (il suo massimo \u00e8 di \u20ac 15,000), i cui valori della scalata sono di:\nFin quando il gruppo rispondeva esattamente ad una domanda il valore delle stesse cresceva in modo incatenato nel corso della scalata, ma se invece rispondeva erroneamente perdeva tutto causando il rompimento della catena, e si ricominciava dal valore minimo (\u20ac 50). Tuttavia, quando un concorrente diceva in qualsiasi momento (e prima della domanda) Banco, lui poteva salvare quanto accumulato per quella domanda, per poi ripartire con l'accumulo del montepremi sempre dal valore minimo (\u20ac 50). Il round terminava in due modi: o quando scadeva il tempo, o quando il gruppo lo completava se riusciva a raggiungere e ad incassare la soglia di \u20ac 1,500.\nAlla fine di ogni round interveniva la voce fuori campo, che annunciava statisticamente il concorrente con gli anelli \"forte\" e \"debole\" (rispettivamente il migliore ed il peggiore), ma i concorrenti stessi erano \"ignari\" di questo, perch\u00e9 poi si votavano tra di loro per l'eliminazione: votavano chi per secondo loro era il pi\u00f9 impreparato, il pi\u00f9 furbo, il pi\u00f9 problematico e, raramente, il pi\u00f9 pericoloso, cio\u00e8 quello pi\u00f9 bravo e preparato; e immediatamente ogni concorrente pi\u00f9 votato, quindi \"l'anello debole\", veniva eliminato. Per\u00f2 nel voto, in caso di parit\u00e0 tra i concorrenti, era \"l'anello forte\" a decidere chi eliminare.\nInfine, gli ultimi due passavano all'ottavo ed ultimo round (con le stesse regole ma della durata di soli 90 secondi) per il triplicamento dell'accumulo, e poi si giocavano tutto il montepremi del gruppo con una sfida testa a testa nel metodo del shootout, dove chi pi\u00f9 rispondeva correttamente a tutte e cinque le domande vinceva la puntata; altrimenti in caso di parit\u00e0 nella sfida si andava allo spareggio, dove chi uno dei due sbagliava l'altro vinceva.\nDa notare quattro importanti caratteristiche, che contribuiscono a dare e creare alla versione italiana del programma (cos\u00ec come tutte quelle internazionali), il clima uguale al format originale inglese:"}
{"id": "2229637", "revid": "838137", "url": "https://it.wikipedia.org/wiki?curid=2229637", "title": "Francesco Pacca", "text": "Biografia.\nDopo aver studiato archeologia e aver aiutato Giovanni De Vita nella compilazione dell'opera \"Thesaurus antiquitatum beneventarum\" (Roma, 1754) conobbe papa Benedetto XIV.\nConsacrato a Roma nella chiesa di Sant'Ignazio al 25 marzo 1752, giunse a Benevento il 28 aprile 1752. Fra i suoi lavori si ricordano:\nAiut\u00f2 economicamente le monache Salesiane di San Giorgio del Sannio e le orfane dell'Annunziata di Benevento. Nel 1762 tenne l'ultimo sinodo, morendo dopo poco, il 14 luglio 1763.\nL'Arcidiocesi di Benevento ha intitolato in suo nome una nuova biblioteca omonima, ricostruita durante i lavori di ristrutturazione del complesso della Cattedrale in seguito ai bombardamenti alleati subiti dalla citt\u00e0 nel 1943 nel corso del secondo conflitto mondiale, presso il Palazzo Arcivescovile.\nGenealogia episcopale.\nLa genealogia episcopale \u00e8:"}
{"id": "2229638", "revid": "599013", "url": "https://it.wikipedia.org/wiki?curid=2229638", "title": "Suore della Provvidenza (Montr\u00e9al)", "text": "Le Suore della Provvidenza (in francese \"S\u0153urs de la Providence\") sono un istituto religioso femminile di diritto pontificio: i membri di questa congregazione pospongono al loro nome la sigla S.P.\nStoria.\nNel 1828 \u00c9milie Tavernier (1800-1851), rimasta vedova, prese a dedicarsi alla cura dei malati a domicilo: apr\u00ec a sue spese un ospizio per i bisognosi della citt\u00e0. Per assicurare una continuit\u00e0 all'opera, il vescovo di Montr\u00e9al Ignace Bourget pens\u00f2 di affidare l'ospizio alle Figlie della Carit\u00e0, ma poi pens\u00f2 di istituire una nuova congregazione insieme alla Tavernier.\nFu il canonico Jean-Charles Prince a curare la fondazione dell'istituto. La congregazione, detta in origine delle Figlie della Carit\u00e0, venne canonicamente eretta il 29 marzo 1844: la Tavernier, insieme a nove compagne, prese l'abito religioso lo stesso giorno. Il 2 febbraio 1858 vennero approvate le costituzioni dell'istituto, ispirate a quelle delle Figlie della Carit\u00e0 di Parigi.\nLa congregazione ottenne il pontificio decreto di lode il 25 aprile 1860 e venne approvata definitivamente il 7 giugno 1867: le sue costituzioni sono state approvate dalla Santa Sede il 12 settembre 1900.\nLa fondatrice \u00e8 stata beatificata da papa Giovanni Paolo II il 7 ottobre 2001.\nAttivit\u00e0 e diffusione.\nLe Suore della Provvidenza si dedicano a diverse attivit\u00e0, in base ai bisogni delle comunit\u00e0 in cui le religiose operano.\nSono presenti in Argentina, Camerun, Canada, Cile, Egitto, El Salvador, Filippine, Haiti, Stati Uniti d'America: la sede generalizia \u00e8 a Montr\u00e9al.\nAl 31 dicembre 2005 l'istituto contava 938 religiose in 105 case."}
{"id": "2229646", "revid": "2091899", "url": "https://it.wikipedia.org/wiki?curid=2229646", "title": "Capit\u00e1n Berm\u00fadez", "text": "Capit\u00e1n Berm\u00fadez \u00e8 una citt\u00e0 argentina della provincia di Santa Fe (dipartimento di San Lorenzo), situata nell'area metropolitana della Grande Rosario (nord di Rosario, subito a nord di Granadero Baigorria), sulla riva occidentale del fiume Paran\u00e1. Ha una popolazione di circa 27.000 abitanti secondo il censimento del 2001. \nStoria.\nIl centro urbano venne fondato nel 1889 e divenne ufficialmente una citt\u00e0 nel 1970. Il suo nome \u00e8 un omaggio a Justo Berm\u00fadez, un capitano delle forze ribelli del generale Jos\u00e9 de San Mart\u00edn durante la Battaglia di San Lorenzo.\nLa citt\u00e0 acquis\u00ec una certa notoriet\u00e0 quando dei frammenti della stazione spaziale sovietica Saljut 7 piovvero sulla citt\u00e0 dopo essere entrati in attrito con l'atmosfera terrestre durante il rientro del 1991. La stazione aveva infatti mancato il luogo di rientro prestabilito, un'area disabitata nella parte meridionale dell'Oceano Pacifico.\nEconomia.\nLa citt\u00e0 \u00e8 sede di importanti industrie che fanno uso di prodotti chimici tossici per l'ambiente, inclusi un impianto petrolchimico ed una cartiera. Secondo gli studi condotti negli anni novanta da Greenpeace, la cartiera (propriet\u00e0 di Cellulosa S.A.) \u00e8 responsabile della contaminazione del fiume Paran\u00e1 con composti chimici derivati dal cloro ed altri. Sono state fatte accuse simili anche sull'impianto petrolchimico Electrocolor, di propriet\u00e0 della ICI, che produce cloro. \nInfrastrutture e trasporti.\nCapit\u00e1n Berm\u00fadez \u00e8 attraversata in senso nord-sud dalla strada nazionale 11 ed \u00e8 inoltre servita da uno svincolo sull'autostrada Rosario-Santa Fe."}
{"id": "2229648", "revid": "599013", "url": "https://it.wikipedia.org/wiki?curid=2229648", "title": "Monastero delle Orsoline", "text": "Il monastero delle Orsoline di Benevento sorse nel XVIII secolo. Si trova sulla via Gaetano Rummo, nel quartiere di Porta Rufina.\nStoria.\nPrima di un terremoto nel 1702, in questo luogo si trovava un orfanotrofio femminile intitolato a Santa Maria dei Martiri.\nLa costruzione del monastero inizi\u00f2 il 26 aprile 1763 sotto l'arcivescovo Francesco Pacca, il cui stemma gentilizio in marmo (due teste, una di giovane e l'altra di vecchio, con sotto un teschio), si trova nell'edificio, sopra la porta. L'arcivescovo, in un solo giorno, elarg\u00ec la somma di ventimila ducati: una parte per acquistare il sito, il resto impegnandolo per rendite annue al monastero (come testimonia la \"Relazione Istorica della Fondazione\").\nDurante l'arcivescovato di Giovan Battista Colombini i lavori furono sospesi. Il suo successore Francesco Maria Banditi decise di non dare pi\u00f9 il monastero alle suore salesiane, com'era stato stabilito inizialmente, ma alle orsoline, affinch\u00e9 potessero \u00abistruire le Giovani tanto Beneventane quanto Forestiere nella Piet\u00e0 e nelle Arti Donnesche col beneficio dell'Educandato, e delle pubbliche Scuole.\u00bb\nLe religiose giunsero in Benevento alle ore 22 di gioved\u00ec 18 maggio 1876. In seguito aprirono anche un convitto per fanciulle provenienti da famiglie distinte. Alle numerose convittrici, oltre ad istruzione ed educazione, venivano date anche lezioni di cucito, ricamo, di pittura su seta e di musica.\nDi frequente, in un'apposita aula, venivano date accademie poetiche e musicali, cui assistevano le autorit\u00e0 cittadine e le famiglie delle alunne. \u00c8 famosa l'accademia celebrata in onore di Pio IX il 1\u00ba novembre 1849, quando questo papa, caduta la Repubblica Romana, prima di far ritorno a Roma, volle visitare Benevento.\nIl 2 settembre 1915 fu aperto all'interno del monastero un ospedale della Croce Rossa, voluto dalla provincia come ente per l'assistenza durante la prima guerra mondiale.\nNegli anni successivi, il monastero tenne un Giardino d'infanzia, un corso completo di scuole elementari gratuito, il convitto, un laboratorio per i lavori femminili, l'orfanotrofio femminile \"Elio De Martini\" per le orfane di guerra, fondato il 13 giugno 1921 e riconosciuto ente morale con regio decreto il 5 febbraio 1922. Nel 1923 il cardinale arcivescovo Alessio Ascalesi vi install\u00f2 inoltre un istituto magistrale.\nLa chiesa del monastero \u00e8 dedicata alla Santissima Trinit\u00e0, come si leggeva nell'architrave marmorea dell'ingresso. L'interno della chiesa era tutto ricoperto di dipinti a guazzo del pittore Cassella. Fu distrutta, insieme a parte del monastero, dai bombardamenti del 1943. La ricostruzione successiva non segu\u00ec la pianta originaria."}
{"id": "2229656", "revid": "729019", "url": "https://it.wikipedia.org/wiki?curid=2229656", "title": "Amadeo (Cavite)", "text": "Amadeo \u00e8 una municipalit\u00e0 di Quarta classe delle Filippine, situata nella Provincia di Cavite, nella Regione di CALABARZON.\nAmadeo \u00e8 formata da 26 baranggay:"}
{"id": "2229657", "revid": "115751", "url": "https://it.wikipedia.org/wiki?curid=2229657", "title": "Noguchi S\u014dichi", "text": ""}
{"id": "2229659", "revid": "15756", "url": "https://it.wikipedia.org/wiki?curid=2229659", "title": "Biblioteca arcivescovile Francesco Pacca", "text": "La Biblioteca arcivescovile Francesco Pacca \u00e8 una biblioteca situata nella citt\u00e0 di Benevento, di antica costruzione, \u00e8 una delle prime costruzioni del genere in Italia.\nStoria.\nGrazie all'arcivescovo Francesco Pacca che si impegn\u00f2 personalmente, sin dal 1753 venne prima istituita e poi aggiunta in parte al seminario arcivescovile di Benevento, grazie anche all'autorizzazione pontificia.\nFino a poco prima della sua morte sostenne economicamente l'opera attraverso il fratello, il marchese Bartolomeo. Fra le opere conservate 18 incunabuli ed una numerosa collezione di edizioni cinquecentine. In tempi recenti la biblioteca fu spostata nel palazzo Arcivescovile."}
{"id": "2229662", "revid": "115751", "url": "https://it.wikipedia.org/wiki?curid=2229662", "title": "Carlos Ismael Noriega", "text": ""}
{"id": "2229666", "revid": "115751", "url": "https://it.wikipedia.org/wiki?curid=2229666", "title": "Hans Wilhelm Schlegel", "text": ""}
{"id": "2229672", "revid": "39224", "url": "https://it.wikipedia.org/wiki?curid=2229672", "title": "Daniel Christopher Burbank", "text": ""}
{"id": "2229673", "revid": "115751", "url": "https://it.wikipedia.org/wiki?curid=2229673", "title": "Gerald Paul Carr", "text": ""}
{"id": "2229674", "revid": "729019", "url": "https://it.wikipedia.org/wiki?curid=2229674", "title": "Bacoor", "text": "Bacoor \u00e8 una municipalit\u00e0 di Prima classe delle Filippine, situata nella Provincia di Cavite, nella Regione di CALABARZON.\nBacoor \u00e8 formata da 73 baranggay:"}
{"id": "2229675", "revid": "1226", "url": "https://it.wikipedia.org/wiki?curid=2229675", "title": "ALMA", "text": ""}
{"id": "2229676", "revid": "1226", "url": "https://it.wikipedia.org/wiki?curid=2229676", "title": "Pleiadiani", "text": ""}
{"id": "2229681", "revid": "745179", "url": "https://it.wikipedia.org/wiki?curid=2229681", "title": "Crustoli", "text": ""}
{"id": "2229682", "revid": "287204", "url": "https://it.wikipedia.org/wiki?curid=2229682", "title": "Carmona (Cavite)", "text": "Carmona \u00e8 una municipalit\u00e0 di Prima classe delle Filippine, situata nella Provincia di Cavite, nella Regione di CALABARZON.\nCarmona \u00e8 formata da 14 baranggay:"}
{"id": "2229687", "revid": "115751", "url": "https://it.wikipedia.org/wiki?curid=2229687", "title": "Astronauti", "text": ""}
{"id": "2229697", "revid": "110157", "url": "https://it.wikipedia.org/wiki?curid=2229697", "title": "Santuario della Madonna delle Grazie (Cerreto Sannita)", "text": "Il santuario della Madonna delle Grazie \u00e8 un complesso religioso mariano sito nel territorio comunale di Cerreto Sannita e costituito dalla chiesa, dal convento dei Cappuccini e dalla Casa del pellegrino, gestiti dai padri dell'Ordine dei frati minori cappuccini.\nStoria.\nDalla fondazione al terremoto del 1688.\nNel 1583, su proposta dell'Universitas di Cerreto e con l'assenso del vescovo Cotugno, il ministro generale dei frati minori cappuccini fra Giammaria da Tusa, decise di aprire un convento nella cittadina affidandone la custodia ai frati della provincia religiosa di Napoli.\nIl convento e la chiesa vennero costruiti su di un colle sito di fronte Cerreto antica, in un terreno del cerretese Claudio Mazzacane esteso sessantadue are circa ed adibito a vigneto. Il terreno, valutato 60 ducati, fu pagato dalla civica amministrazione nel 1587. La somma fu racimolata aumentando il dazio sulla carne, previo assenso del vicer\u00e9 di Napoli.\nI lavori vennero appaltati ai \"mastri\" Scipione de Iannolo di Avellino e Fabrizio Rimaldo della Rocca di Lucera in base ad un contratto stipulato il 20 febbraio 1584. Il 5 aprile dello stesso anno avvenne, durante una solenne cerimonia, la posa della prima pietra alla presenza del vescovo mons. Cotugno, del ministro provinciale di Napoli frate Girolamo da Sorbo e del conte di Cerreto Marzio I Carafa.\nLa denominazione originaria del luogo sacro era quella di \u00abSanta Maria della Grazia, Soccorritrice dei miseri\u00bb come riporta l'architrave del portale di ingresso alla chiesa. Successivamente questa denominazione \u00e8 stata mutata in \u00abMadonna delle Grazie\u00bb.\nLa costruzione dell'edificio richiese diversi anni perch\u00e9, a causa del suolo mobile e ineguale, si dovettero scavare larghe e profonde fondamenta sotto la direzione del \"frate fabbriciere\" Alonzo, spagnolo, che vigilava affinch\u00e9 la costruzione rispondesse alle norme edilizie dell'Ordine dei Cappuccini.\nOltre ai ventiduemila scudi donati dall'Universitas, numerosi cittadini effettuarono altre donazioni al fine di vedere terminato il pi\u00f9 presto possibile il cantiere. Fra le numerose donazioni vanno ricordate quella di Dianora Vetulo e di Giovanni Verrilli che nel 1583 donarono a beneficio del costruendo convento rispettivamente 50 e 20 ducati. Altra donazione rilevante fu quella del vescovo mons. Cotugno che destin\u00f2 ai cappuccini parte dei suoi beni paterni.\nNel 1610 il conte Diomede Carafa don\u00f2 ai frati una polla d'acqua che sorgeva alle falde di monte Coppe. Il conte, inoltre, concesse numerosi altri benefici ai frati, sempre confermati dai suoi successori come il legname gratuito dai boschi della selva del Canale e dalla Defenza, vino, olio e neve.\nIl terremoto del 5 giugno 1688 distrusse Cerreto antica e provoc\u00f2 ingenti danni al convento e alla chiesa.\nDal 1688 ad oggi.\nI frati superstiti al sisma si allontanarono da Cerreto per alcuni mesi. Al loro ritorno vennero pregati di costruire il loro convento nel nuovo tessuto urbanistico di Cerreto Sannita, progettato da Giovanni Battista Manni, ma i frati decisero di adoperarsi per ricostruire il loro convento e la loro chiesa dove erano e come erano.\nNel 1689 nel convento fu ospitato, sia pure con grande disagio, il vescovo Giovanni Battista de Bellis mentre pochi anni dopo, nel 1693, il vescovo annotava che il convento era stato in parte rifatto. Solo nel 1696 il complesso risult\u00f2 interamente ricostruito.\nNel 1712 i frati ricevettero in dono dalla Congregazione di Santa Maria di Costantinopoli la statua di San Felice da Cantalice, del valore di trentun ducati.\nNel 1724 il vescovo mons. Francesco Baccari annot\u00f2 la presenza di sedici frati, alcuni dei quali studenti mentre nel 1726 avvenne la consacrazione ufficiale della chiesa, grazie all'impegno e alla dedizione del padre guardiano del convento.\nNel 1779 il convento sub\u00ec un intervento radicale di rifacimento ad opera di mastro Francesco Lanza di San Potito. Venne demolito il chiostro ricostruendolo allo stesso livello delle celle e del corridoio, venne costruita una nuova scala e venne costruito altrove il lavatoio, il tutto per ottanta ducati.\nNel 1796 vennero censiti sei frati (quattro sacerdoti e due laici).\nDurante l'occupazione francese e dopo l'unificazione italiana, a causa delle leggi che abrogarono gli ordini religiosi, il convento rischi\u00f2 pi\u00f9 volte la soppressione.\nAlla fine del XIX secolo e agli inizi del secolo successivo la chiesa venne sottoposta ad importanti lavori di ampliamento e di abbellimento.\nLa chiesa.\nL'attuale facciata della chiesa, assieme al pronao, \u00e8 stata aggiunta nel 1921 ad opera del giovane cerretese Emilio Mendillo che vi esegu\u00ec delle stuccature e due sculture raffiguranti San Francesco d'Assisi e Sant'Antonio di Padova con il Bambino.\nNel pronao \u00e8 sita l'originaria porta di ingresso del XVI secolo, con l'incisione che recita \"Santa Maria della Grazia\" e con un affresco sovrastante raffigurante la Madonna fra due santi francescani, realizzato nel 1584 da Giovan Bernardino Lama.\nLa chiesa \u00e8 di modeste dimensioni, ad unica navata.\nNella parete di fondo \u00e8 sita una pala d'altare in legno, in stile barocco. Il dipinto incastonato al suo interno raffigura la Madonna che con il suo braccio sinistro regge il Bambino mentre con la sua mano destra si regge il seno, mentre si accinge ad allattare Ges\u00f9. A destra e a sinistra della Madonna due santi francescani inginocchiati si ergono fra diversi putti. In basso sono raffigurate le anime del purgatorio che pregano e che invocano i santi affinch\u00e9 preghino per loro. Alle pareti laterali del presbiterio sono site due tele a lunetta realizzate da Francesco Celebrano e raffiguranti la visita di Santa Elisabetta e la Presentazione al Tempio.\nNella prima cappella a sinistra sono site alcune sculture lignee di santi francescani. Subito dopo questa cappella, sempre a sinistra, c'\u00e8 l'ingresso al Cappellone edificato nel 1892 su progetto del cerretese Emilio Gagliardi. Il cappellone, in stile neogotico, \u00e8 ricoperto da una cupola affrescata da Umberto Albino, Alfonso Grassi e Francesco Barile. L'altare, in marmo, \u00e8 ornato da sei grossi candelieri di ottone donati dalle donne di Cerreto.\nSull'altare del Cappellone \u00e8 sita la scultura lignea della Madonna, raffigurata in piedi mentre con una mano tiene il Bambino e con un'altra regge il seno nell'atteggiamento di allattare Ges\u00f9. La statua, acquistata nel 1732 a Napoli dal padre guardiano, \u00e8 stata incoronata nel 1893 e nel 1954. Dal 1964 \u00e8 patrona della Diocesi.\nIn sacrestia \u00e8 conservata una piccola pala in legno del 1709.\nIl convento.\nIl convento \u00e8 costituita da due parti, una riservata al noviziato e una ai frati.\nNell'ambiente di ingresso del convento \u00e8 sito un pannello in ceramica cerretese antica raffigurante Ges\u00f9 crocifisso e datato 1724.\nNel refettorio sono site sei lunette dipinte della scuola del Solimene.\nNel convento viene redatto il periodico \"La Voce del Santuario di Maria SS. delle Grazie\" che viene stampato dal 1929."}
{"id": "2229700", "revid": "287204", "url": "https://it.wikipedia.org/wiki?curid=2229700", "title": "Pranzo Oltranzista", "text": "\"Pranzo Oltranzista\" \u00e8 il secondo album da solista di Mike Patton. \u00c8 basato su \"La cucina futurista\" di Filippo Tommaso Marinetti e Fillia del 1932. Mike Patton si avvale di ospiti come: Erik Friedlander (violoncello), Marc Ribot (chitarra), William Winant (percussioni) e John Zorn (sassofono contralto)."}
{"id": "2229705", "revid": "1748167", "url": "https://it.wikipedia.org/wiki?curid=2229705", "title": "Lingua vestina", "text": "La lingua vestina era una variet\u00e0 dialettale osco-umbra, parlata nell'area abitata dall'antico popolo italico dei Vestini (dall'Altopiano delle Rocche e l'alta valle dell'Aterno fino alla riviera adriatica, nell'odierno Abruzzo) nel I millennio a.C. \u00c8 uno dei dialetti sabellici.\nIl vestino \u00e8 documentato da appena due iscrizioni; la prima \u00e8 stata rinvenuta nel 1864 a Navelli, nella valle dell'Aterno. A causa di tale esiguit\u00e0 di testimonianze, non \u00e8 stato possibile accertare se fosse pi\u00f9 vicino all'osco, come il marrucino e il peligno, o all'umbro, come il marso e il volsco."}
{"id": "2229721", "revid": "283141", "url": "https://it.wikipedia.org/wiki?curid=2229721", "title": "Teorema Egregium", "text": ""}
{"id": "2229724", "revid": "287204", "url": "https://it.wikipedia.org/wiki?curid=2229724", "title": "Il declino dell'impero Whiting", "text": "Il declino dell'impero Whiting \u00e8 un romanzo scritto da Richard Russo pubblicato nel 2001, vincitore del Premio Pulitzer per la narrativa nel 2002.\nTrama.\nNella citt\u00e0 cittadina del Maine chiamata Empire Falls vive la ricca famiglia Whiting, che grazie alle loro industrie tessili e ai loro possedimenti sono padroni di mezza citt\u00e0. Oggi la famiglia \u00e8 in declino, costretta a vendere le loro propriet\u00e0 a multinazionali, gettano la Empire Falls nel degrado. Tra i loro possedimenti vi \u00e8 l'\"Empire Grill\", il caff\u00e8-ristorante gestito da Miles Roby, un uomo amareggiato, alle prese con un divorzio, i problemi adolescenziali della figlia e il caratteraccio dell'anziano padre.\nAdattamento televisivo.\nNel 2005 dal romanzo \u00e8 stata realizzata una miniserie TV in due parti intitolata \"Empire Falls - Le cascate del cuore\" e prodotta dalla HBO. L'adattamento, diretto da Fred Schepisi, ha un cast importante che comprende Ed Harris, Helen Hunt, Paul Newman e Philip Seymour Hoffman. Nel 2006 ha vinto un Golden Globe per la migliore mini-serie."}
{"id": "2229725", "revid": "984922", "url": "https://it.wikipedia.org/wiki?curid=2229725", "title": "Empire Falls - Le cascate del cuore", "text": "Empire Falls - Le cascate del cuore \u00e8 una miniserie TV del 2005, divisa in due parti e diretta Fred Schepisi, adattamento televisivo del romanzo premio Pulitzer di Richard Russo \"Il declino dell'impero Whiting\".\nTrama.\nEmpire Falls \u00e8 una piccola cittadina del Maine, ormai decadente dopo gli sperperi finanziari della potente famiglia Whiting, proprietaria di mezza citt\u00e0. A Empire Falls vive da sempre Miles Roby, gestore della tavola calda \"Empire Grill\", proprio attraverso i suoi occhi si districano le vicende degli altri personaggi, la sua ex-moglie Janine, sua figlia Tick alle prese con l'ex-fidanzato Zack, il fratello David e l'anziano padre dispotico."}
{"id": "2229727", "revid": "71433", "url": "https://it.wikipedia.org/wiki?curid=2229727", "title": "Empire Falls", "text": ""}
{"id": "2229731", "revid": "71433", "url": "https://it.wikipedia.org/wiki?curid=2229731", "title": "Le cascate del cuore", "text": ""}
{"id": "2229733", "revid": "113554452", "url": "https://it.wikipedia.org/wiki?curid=2229733", "title": "Classificazione a faccette", "text": "Una classificazione a faccette (o classificazione analitico-sintetica) \u00e8 uno schema di classificazione usato per organizzare la conoscenza in un ordine sistematico.\nMolte biblioteche usano una combinazione di classificazioni enumerative (in cui i descrittori sono ordinati alfabeticamente e marcati con numeri) e combinazioni analitico-semantiche, con faccette subordinate che permettono ricerche pi\u00f9 raffinate.\nLa faccetta \u00e8 un attributo di significato esclusivo, rappresentante un aspetto o propriet\u00e0 persistente dell'oggetto e capace, unitamente ad altre faccette, di descrivere esaustivamente l'oggetto stesso. In semantica, \u00e8 applicato alla definizione di un concetto.\nLa prima classificazione a faccette \u00e8 la cosiddetta Classificazione Colon, inventata dal matematico indiano Ranganathan (1892-1972).\nPropriet\u00e0 delle faccette.\nLe faccette sono \"invariabili\" dal punto di vista semantico, costituiscono un \"insieme aperto\" e sono utilizzabili come \"attributi di ricerca\". Per esempio, la propriet\u00e0 \"colore\" di un oggetto pu\u00f2 variare in termini di valori che pu\u00f2 assumere (giallo, rosso, ecc.) ma \u00e8 invariabile come concetto, \u00e8 sempre possibile aggiungere nuove faccette a quelle gi\u00e0 esistenti e possono essere utilizzate sia singolarmente sia in combinazione per esempio in terminologia per creare schede terminologiche capaci di delimitare con maggiore precisione il significato di un segno linguistico.\nSistematizzazione.\nLa sistematizzazione delle faccette consente di realizzare sistemi concettuali tridimensionali per permettere all'utente di una scheda terminologica di approcciare il concetto a seconda della faccetta desiderata.\nEsempi di definizioni che si servono di quattro diverse faccette.\nEmodiafiltrazione:"}
{"id": "2229735", "revid": "277947", "url": "https://it.wikipedia.org/wiki?curid=2229735", "title": "Il leone e la mosca", "text": "Il leone e la mosca appartiene al genere delle leggende e delle fiabe curde dell'area curdo-turca.\nLe leggende e le fiabe curde sono parabole che tendono a non drammatizzare gli eventi e talvolta sono beffarde. La religiosit\u00e0 \u00e8 uno dei tanti temi, ma non \u00e8 vissuta come elemento essenziale; molto diffuse sono le fiabe animali alle volte con uno sfondo morale, i protagonisti delle quali spesso fanno parte del mondo sociale reale curdo.\nTrama.\nUn giorno la mosca ritrovandosi collocata sulla pancia di un leone, decise di diventarne amica e per fare questo tent\u00f2 di attirare l'attenzione del re degli animali. Non riuscendo nell'impresa si avvicin\u00f2 all'orecchio del leone invitandolo a stringere un patto di amicizia ma il re non prese in considerazione la proposta, derise la mosca e la scacci\u00f2 in malo modo. Quest'ultima medit\u00f2 una vendetta e si infil\u00f2 in fondo alle narici del leone disturbandolo notevolmente al punto da costringerlo a dare una serie di musate su una roccia finendo cos\u00ec con l'insanguinarsi il naso; a causa della presenza della mosca, il leone piano piano impazz\u00ec e si gett\u00f2 da una rupe e mor\u00ec. Appena un attimo prima la mosca usc\u00ec dalle narici per chiedere nuovamente al leone se voleva fare la pace e stringere una amicizia."}
{"id": "2229739", "revid": "122816382", "url": "https://it.wikipedia.org/wiki?curid=2229739", "title": "Justin Lin", "text": "Biografia.\nLin nasce a Taipei, ma cresce in California, nella Contea di Orange.Ha debuttato da regista in \"Better Luck Tomorrow\" nel 2002, per proseguire con \"Annapolis\", che ha ottenuto critiche contrastanti, tuttavia vendendo oltre 4 milioni di DVD.\nIl successo con la saga di Fast &amp; Furious.\n\u00c8 noto soprattutto per aver diretto quattro capitoli della popolare serie \"Fast and Furious\": \"\" (2006), \"Fast &amp; Furious - Solo parti originali\" (2009), \"Fast &amp; Furious 5\" (2011) e \"Fast &amp; Furious 6\" (2013).\nIl 10 aprile 2013 il regista, tramite un comunicato, annuncia la volont\u00e0 di lasciare la serie:\nProgetti futuri.\nNel novembre 2013 viene scelto per dirigere il sequel di \"The Bourne Legacy\", previsto inizialmente per il 2015 e poi rimandato a data da definirsi a causa del ritorno di Matt Damon e Paul Greengrass al franchise con un nuovo capitolo incentrato su Jason Bourne. Nel gennaio 2014, viene annunciata la realizzazione della serie tv \"Scorpion\", il cui pilot sar\u00e0 diretto da Lin per il canale CBS. Sempre nel 2014 viene assunto per dirigere i primi due episodi della seconda stagione di \"True Detective\" e \"Star Trek Beyond\", sequel di \"Into Darkness - Star Trek\". Nel maggio del 2016 viene scelto dalla Warner Bros. per dirigere il sequel di \"Space Jam\", salvo poi lasciare il progetto a Terrence Nance nell'agosto 2018. Il 26 ottobre 2017 viene richiamato dalla Universal Pictures e da Vin Diesel per dirigere gli ultimi due capitoli della saga di \"Fast and Furious\", ovvero \"Fast &amp; Furious 9\" e \"Fast &amp; Furious 10\" in uscita rispettivamente nel 2021 e nel 2022."}
{"id": "2229746", "revid": "1318658", "url": "https://it.wikipedia.org/wiki?curid=2229746", "title": "Benz 14/30 PS", "text": "La Benz 14/30 PS era un'autovettura di lusso prodotta dal 1909 al 1922 dalla Casa automobilistica tedesca Benz &amp; Cie.\nStoria e caratteristiche.\nIl modello \"14/30 PS\" \u00e8 stato introdotto per sostituire il precedente modello 18PS. Si trattava di un'autovettura di lusso appartenente al periodo della rinascita della Casa di Mannheim dopo gli anni di contrasti al vertice dell'azienda.&lt;br&gt;\nUno dei modelli pi\u00f9 spiccatamente concorrenti della \"Benz 14/30 PS\" era la Mercedes 14/30 PS, simile nella denominazione, ma anche simile nel tipo di propulsore utilizzato. Tale motore era un quadricilindrico in due blocchi fusi separatamente, disposti in linea. Tale motore aveva una cilindrata di 3560 cm\u00b3 (alesaggio e corsa pari a 90x140 mm). L'albero a gomiti era a 3 supporti di banco. Fin qui giungevano le analogie tra i due motori. Le differenze stavano nel tipo di distribuzione, ad asse a camme laterale in entrambi i casi, ma che nel modello Benz seguiva uno schema definito a L, cio\u00e8 a valvole laterali tutte su un lato (l'omonimo modello Mercedes, invece, seguiva uno schema cosiddetto \"ad F\", con valvole di aspirazione in testa e valvole di scarico laterali). &lt;br&gt;\nL'alimentazione del 3.6 litri montato dalla Benz 14/30 PS era a carburatore a getto. A partire dal 1913 fu montato un nuovo carburatore Zenith. Con tali caratteristiche, il motore della 14/30 PS raggiungeva una potenza massima di 30 CV a 1650 giri/min, abbastanza per spingere la vettura a 75\u00a0km/h di velocit\u00e0 massima.&lt;br&gt;\nTradizionale il telaio in lamiera di acciaio stampata sul quale venivano montate le sospensioni ad assale rigido con molle a balestra, i freni a ceppi sull'albero di trasmissione (di tipo cardanico), il freno a mano che agiva sul retrotreno ed il cambio a 4 marce con frizione a cono.&lt;br&gt;\nBen presto il motore della \"14/30 PS\" si guadagn\u00f2 una solida reputazione per la sua affidabilit\u00e0 e relativa economia di esercizio. Ma la vettura rimaneva sempre destinata alla fascia di lusso del mercato, tant'\u00e8 vero che il solo telaio nudo da carrozzare costava all'epoca ben 11\u00a0000 marchi.&lt;br&gt;\nLa \"14/30 PS\" fu tolta di produzione alla fine del 1922. Il suo posto sarebbe stato preso dalla Benz 11/40 PS con motore da 2.9 litri, quindi di cilindrata inferiore, ma con prestazioni migliori."}
{"id": "2229748", "revid": "20654", "url": "https://it.wikipedia.org/wiki?curid=2229748", "title": "John Brown Russwurm", "text": " Era molto famoso per il suo quotidiano, il \"Freedom's Journal\". Si allontan\u00f2 dagli Stati Uniti per governare la parte che si riferiva al Maryland di una colonia afroamericana in Liberia, dove mor\u00ec nel 1851. Nel 2002, lo studioso Molefi Kete Asante ha inserito Russwurm nella lista dei 100 afroamericani pi\u00f9 importanti.\nBiografia.\nPrimi anni.\nRusswurm nacque a Port Antonio, in Giamaica da un mercante bianco e da una schiava nera il cui nome \u00e8 rimasto ignoto. La famiglia rimase in Giamaica fino al 1807, quando Russwurm venne mandato in Qu\u00e9bec per frequentare la scuola. Nel 1812 padre e figlio si trasferirono a Portland, nel Maine, dove il padre spos\u00f2 nel 1813 Susan Blanchard. La Blanchard insistette perch\u00e9 al piccolo \"John Brown\", com'era conosciuto, venisse dato il patronimico completo. Il padre accett\u00f2, cos\u00ec il bambino prese il nome di John Brown Russwurm e visse con il padre, la matrigna e gli altri figli del matrimonio precedente di lei, pienamente accettato come parte integrante della famiglia. Il padre mor\u00ec nel 1815 ma Russwurm rimase con la matrigna anche dopo il suo nuovo matrimonio, in conseguenza del quale ella prese il nome di Susan Hawes.\nIstruzione.\nRusswurm frequent\u00f2 la Hebron Academy nel Maine, concentrandosi molto sugli studi e guadagnandosi il soprannome di \"Honest John\". Diplomatosi poco dopo i vent'anni, insegn\u00f2 in una scuola afroamericana di Boston. Alcuni anni dopo, torn\u00f2 nel Maine per vivere con la matrigna ed il suo nuovo marito, che lo aiutarono a pagarsi gli studi quando si iscrisse al Bowdoin College nel 1824. Il giorno della laurea, nel 1826, Russwurm divenne il primo afroamericano a laurearsi al Bowdoin College ed il terzo in tutta l'America.\nCarriera.\nNel 1827 Russwurm si trasfer\u00ec a New York. Il 16 marzo di quello stesso anno, lui ed il suo coeditore, Samuel Cornish pubblicarono la prima edizione del \"Freedom's Journal\", quotidiano abolizionista che si batteva contro la schiavit\u00f9. \"Freedom's Journal\" fu il primo giornale americano ad essere posseduto, gestito, pubblicato, diretto da afroamericani. Prima di diventare direttore nel settembre del 1827, Russwurm us\u00f2 la sua posizione per cambiare l'iniziale opinione negativa del giornale sulla colonizzazione in Africa da parte degli afroamericani, spingendolo a sostenere l'iniziativa. Questo punto di vista lo costrinse a dimettersi nel marzo del 1829. Subito dopo, emigr\u00f2 in Liberia.\nIn Liberia, Russwurm inizi\u00f2 a lavorare come segretario coloniale per la American Colonization Society tra il 1830 e il 1834. Intanto era anche direttore del \"Liberia Herald\", ma si dimise nel 1835 per protestare contro la politica coloniale americana. In Liberia fu anche sovrintendente all'educazione nella capitale, Monrovia. \nVita privata.\nNel 1833 spos\u00f2 Sarah McGill, figlia del governatore di Monrovia, dalla quale ebbe quattro figli, tre maschi e una femmina. Nel 1836 divenne il primo governatore nero della colonia, incarico che ricopr\u00ec fino alla morte, incoraggiando l'emigrazione di afroamericani in Maryland e supportando agricoltura e commercio. Nel 1850, poco prima della sua morte, Russwurm torn\u00f2 nel Maine per una visita, portando con s\u00e9 due figli. Studiarono alla North Yarmouth Academy tra il 1850 e il 1852 mentre stavano dalla nonna, Susan Hawes.\nDurante la permanenza in Liberia, Russwurm impar\u00f2 alcuni degli idiomi locali, incoraggiando relazioni commerciali e diplomatiche con i paesi confinanti. Nel luogo della sua sepoltura, a Harper, Capo Palmas \u00e8 stata eretta una statua in sua memoria."}
{"id": "2229750", "revid": "14314", "url": "https://it.wikipedia.org/wiki?curid=2229750", "title": "Segno (linguistica)", "text": ""}
{"id": "2229751", "revid": "1149807", "url": "https://it.wikipedia.org/wiki?curid=2229751", "title": "Rayearth - Il sogno di Emeraude", "text": ""}
{"id": "2229767", "revid": "767487", "url": "https://it.wikipedia.org/wiki?curid=2229767", "title": "Senti, amore mio", "text": "Senti, amore mio (\"The Three Ages\") \u00e8 un film del 1923 diretto da Buster Keaton: conosciuto in Italia anche come L'amore attraverso i secoli, per ammissione dello stesso regista/attore \u00e8 una parodia di \"Intolerance\" di David Wark Griffith.\nTrama.\nPreistoria: l'amore tra due giovani \u00e8 osteggiato dai genitori della ragazza e dalla presenza di un rivale, a cui la ragazza \u00e8 promessa sposa. La medesima situazione di ripete nell'antica Roma e nel Novecento. Rifiutato, il giovane protagonista si rivolge prima a una maga, poi a un astrologo e poi alla fortuna di una margherita: ubriacatosi, sfida il rivale a un combattimento con la clava, una corsa con le bighe e, in tempi moderni, a una partita di football americano. Alla fine il suo amore trionfa e sposa la ragazza."}
{"id": "2229784", "revid": "729019", "url": "https://it.wikipedia.org/wiki?curid=2229784", "title": "75/27 Mod. 1911", "text": "Il cannone 75/27 Mod. 1911 fu un pezzo utilizzato dal Regio Esercito nella prima e nella seconda guerra mondiale. L'uso prevalente fu come artiglieria da campagna, anche se occasionalmente fu utilizzato anche in funzione controcarri usando proietti appositamente concepiti e contraerei: inizialmente (prime fasi della prima guerra mondiale) lo stesso pezzo campale fu usato come contraerei con sistemazioni di emergenza (agli inizi il sistema di puntamento era lo stesso dell'artiglieria campale) adatte a fare aumentare l'angolo di tiro.\nLe origini.\nNel 1906 era stato introdotto in servizio nel Regio Esercito il cannone da 75 mm Krupp a tiro rapido, che era stato utilizzato gi\u00e0 nel 1910 nella guerra di Libia. La valutazione operativa dei risultati del cannone aveva dato un esito insoddisfacente, soprattutto a causa della scarsa mobilit\u00e0 su terreno vario e settori di tiro eccessivamente ridotti. Considerando che gli arsenali dell'esercito stavano accumulando un certo ritardo nelle consegne di pezzi Mod. 1906, la questione dell'artiglieria da campagna fu riconsiderata, effettuando sperimentazioni su materiali Schneider, D\u00e9port e Krupp. In seguito a queste sperimentazioni fu deciso di adottare il modello D\u00e9port da 75\u00a0mm a tiro rapido.\nLa produzione effettiva del cannone fu affidata ad un consorzio di 27 ditte presieduto dalla Vickers-Terni e dalla Societ\u00e0 Acciaierie Terni. Il 75/27 Mod. 1911 doveva affiancarsi al Mod. 1906 nei reggimenti artiglieria da campagna, ma il programma sub\u00ec sensibili ritardi, tanto che solo alla vigilia della prima guerra mondiale furono disponibili tutti i pezzi Mod. 1906 e Mod. 1911 ordinati.\nLa tecnica.\nIl pezzo era su un affusto ruotato, con ruote in legno a razze, che ne limitavano fortemente la possibilit\u00e0 di traino meccanico. Questa, per tutta la vita operativa del pezzo, rimase la maggiore pecca di un pezzo che, altrimenti, avrebbe potuto rappresentare una soluzione accettabile per le artiglierie di accompagnamento della fanteria.\nLa canna era su due pezzi, anima e manicotto, collegata alla culla da due lisce per la guida nel corso del rinculo. L'otturatore era a vite, con tenuta assicurata dall'espansione del bossolo in ottone. Il meccanismo di percussione era in una scatola applicata al vitone dell'otturatore, ed era composto da massa battente, percussore, grilletto, leva di armamento.\nLa differenza pi\u00f9 notevole rispetto al modello 1906 era data dall'affusto a doppia coda, che permetteva di avere quattro punti di appoggio al terreno, dato che i giunti fra le code e l'affusto erano di tipo sferico. In questo modo la stabilit\u00e0 laterale del pezzo era assicurata anche con la canna ai massimi valori di brandeggio. Il sistema di rinculo era combinato, per permettere al pezzo alzi elevati senza che si rischiasse che la culatta urtasse contro il terreno durante il rinculo. Il sistema di rinculo combinato era ottenuto dotando l'affusto di due organizzazioni di organi elastici indipendenti, in modo da dividere il rinculo in due componenti, una parallela al terreno ed una parallela alla canna, in questo modo il rinculo della canna era circa un quarto di quello del modello 1906.\nL'affusto era composto dalla sala che poggiava sulle ruote, dalle due code collegate alla sala, dalla culla e dalla slitta di (con i propri organi elastici) e dalla culla della bocca da fuoco (con freno di rinculo e recuperatore propri). La culla d'affusto, che era imperniata al telaio al centro della sala, poteva ruotare sul piano orizzontale, mentre la sala poteva ruotare nel piano verticale per un angolo compreso fra -15 e +15\u00b0 (indipendentemente dal meccanismo di elevazione del pezzo). Il congegno di elevazione agiva sulla culla della bocca da fuoco, quindi l'elevazione della bocca poteva essere ottenuta sia agendo sulla sala sia agendo sulla culla. Le code erano di lamiera a sezione rettangolare e terminavano con una cassa girevole in cui alloggiavano vomeri a coltello che venivano fissati al terreno.\nAlla sala erano fissati lo scudo dello spessore di 4\u00a0mm ed il freno per il bloccaggio manuale delle ruote. Il meccanismo di puntamento era a cannocchiale panoramico fornito di dispositivi di correzione per lo sbandamento e per la derivazione.\nIl traino animale (su tre pariglie) era effettuato unendo al cannone un avantreno con cassone da 32 cartocci proietto, su cui potevano trovare posto tre serventi. Per il traino meccanico (tipicamente con trattore d'artiglieria Fiat-SPA TL37) il pezzo veniva caricato su un carrello ammortizzato inserito internamente alle sue ruote, sotto la sala. Su terreno rotto il carrello poteva trasformarsi in avantreno.\nL'impiego.\nPrima guerra mondiale.\nNel maggio del 1915 erano in linea nel Regio Esercito 125 batterie armate con questo pezzo, per un totale di 500 bocche da fuoco, in organico ai reggimenti di artiglieria delle divisioni di fanteria e dei corpi d'armata. Il \"75/27 Mod. 1911\", grazie alle sue caratteristiche superiori a quelle dei corrispondenti materiali austriaci (\"\u0160koda 8 cm Vz. 1905\"), permise all'artiglieria da campagna italiana di operare vantaggiosamente nei confronti di quella nemica (vedi l'operazione di puntamento nella illustrazione di una rivista dell'epoca). Nel corso della guerra continu\u00f2 la costruzione dei pezzi da 75\u00a0mm sia modello 1906 sia modello 1911, tanto che, nel novembre 1917, erano in linea 488 batterie con 1931 cannoni di entrambi i modelli. Nonostante la perdita di 140 batterie nella ritirata di Caporetto, nel settembre 1918 i cannoni modello 1911 disponibili erano gi\u00e0 risaliti a 820.\nAll'inizio della guerra una trentina di batterie vennero assegnate alla difesa contraerei, a cui il pezzo, date le caratteristiche di traiettoria, di settore e di cadenza di tiro, si prestava sufficientemente bene. Fin dal 1914 infatti era stata studiata un'installazione particolare che permetteva l'elevazione della canna fino a 75-80\u00b0 ed un settore di intervento di 30\u00b0. Il materiale destinato alla difesa contraerei era privo di scudo e fornito di dispositivi di mira particolari. Il \"75/27 Mod. 1911\" fu il pezzo pi\u00f9 utilizzato dal Regio Esercito in funzione contraerei, arrivando ad armare 43 batterie nell'ottobre 1918.\nIl pezzo da \"75/27 Mod. 1911\" fu acquistato dalla Romania (una batteria), mentre Francia e Russia chiesero la fornitura del pezzo (che, pure, era di concezione francese) all'industria italiana.\nL'impiego fra le due guerre mondiali.\nDopo la prima guerra mondiale il pezzo rimase in linea con i reggimenti di artiglieria delle divisioni di fanteria, mentre venivano condotti studi per migliorare le prestazioni del pezzo, in particolare per raggiungere una gittata di 12\u00a0km e per adattare il pezzo al traino meccanico. In particolare nel 1932 venne adottato un nuovo munizionamento, a cartoccio bossolo cio\u00e8 a carica variabile, che aumentava la gittata di 2\u00a0km. Per migliorare la mobilit\u00e0 inizialmente fu adottato un carrello elastico autotrainabile su cui veniva caricato il cannone, ma alla fine le ruote a raggi (di legno) furono sostituite da ruote metalliche gommate, almeno per i gruppi assegnati alle unit\u00e0 motorizzate. Infatti, anche durante la seconda guerra mondiale si incontravano spesso cannoni da 75/27 con le ruote in legno originali (lo stesso valeva per pezzi di calibro maggiore, come il 105/28 ed il 105/32). Il sistema di autotrasporto, utilizzato fino al 1928, venne abbandonato sia per le difficolt\u00e0 di movimento degli autocarri (che non erano a trazione integrale) sia per l'instabilit\u00e0 dovuta al baricentro del sistema eccessivamente alto. I primi trattori utilizzati furono i trattori ruotati Pavesi P4, ma successivamente furono utilizzati i trattori cingolati Fiat-OCI 708 CM e ruotati TL37.\nNel corso della guerra civile spagnola 99 pezzi furono utilizzati con il CTV.\nI cannoni da 75\u00a0mm di calibro, nel periodo fra le due guerre, diventarono completamente obsoleti per l'uso come artiglieria da campagna, a causa della scarsa efficacia (dovuta al calibro limitato) delle granate sparate da essi; all'inizio della seconda guerra mondiale l'unica grande nazione che aveva ancora in linea artiglierie da campagna di tale calibro era la Francia con il suo \"75 mm Mle. 1897\", mentre l'Unione Sovietica impiegava un calibro simile, con il cannone \"76,2 mm M1936\", utilizzato sia come artiglieria da campagna sia in funzione controcarri.\nI cannoni \"75/27 Mod. 1911\" furono venduti alla Polonia (2 batterie) e un numero imprecisato di batterie fu ceduto alla Spagna successivamente alla guerra civile. Si stimano cessioni per 330 cannoni, pari a pi\u00f9 di 80 batterie.\nL'impiego nella seconda guerra mondiale.\nNonostante gli studi per adattare i cannoni al traino meccanico, quando l'Italia entr\u00f2 in guerra, la massima parte delle artiglierie era ancora ippotrainata, n\u00e9 facevano eccezione i \"75/27 Mod. 11\", di cui, su 1300 in linea solo 268 erano gi\u00e0 stati predisposti al traino meccanico. I palliativi utilizzati, come traino su carrello elastico e la semplice sostituzione delle ruote in legno con ruote metalliche non diedero buoni risultati.\nIl cannone \"75/27 Mod. 11\" oper\u00f2 su tutti i fronti, tranne l'Africa Orientale.\nI \"75/27 Mod. 1911\" furono utilizzati principalmente sul fronte russo, mentre sul fronte nord Africano veniva preferito il pi\u00f9 rustico \"75/27 Mod. 1906\". In Libia nel 1942 erano disponibili 138 pezzi, ridotti a soli 42 dopo la battaglia di El Alamein e nel febbraio 1943 erano ulteriormente ridotti a 10.\nQuesto cannone ebbe anche un certo uso come pezzo controcarri, utilizzando anche granate a carica cava, tuttavia il confronto fra il nostro cannone ed i controcarri tedeschi, effettuato nel 1942 nel corso di una missione in Germania per provare l'efficacia del cannone contro i carri T-34 di preda bellica tedesca, fu estremamente deludente per il nostro cannone, che non riusciva a provocare danni sensibili alla corazzatura del carro russo.\nNonostante le limitazioni, durante la battaglia dell'ansa di Serafimovich (sul Don, tra il 30 e il 31 luglio 1942) furono schierati i pezzi del II Gruppo da 75/27 del 120\u00ba Reggimento d'Artiglieria Motorizzato (accanto a pezzi concepiti come controcarro: gli italiani da 75/32 e tedeschi da 75/97/38, denominazione italiana per il 7,5\u00a0cm Pak 97/38, derivato dal 75 mm Mle. 1897 francese): secondo la relazione, l'utilizzo di granate mod.32 senza innesco per il 75/27 ha prodotto risultati solo entro i 100 m e solo contro i cingoli e i fianchi del carro, mentre sulla parte anteriore non avevano effetto nemmeno se sparati a 10m.\nDopo l'8 settembre 1943 i pezzi requisiti dai tedeschi vennero denominati 7,5\u00a0cm FK 244 (i).\nL'ultimo impiego noto per il 75/27 \u00e8 nel 1950, dove presso la Scuola di Artiglieria di Bracciano due batterie venivano utilizzate per la scuola di tiro degli ufficiali osservatori."}
{"id": "2229787", "revid": "2092989", "url": "https://it.wikipedia.org/wiki?curid=2229787", "title": "Dasmari\u00f1as", "text": "Dasmari\u00f1as \u00e8 una municipalit\u00e0 di Prima classe delle Filippine, situata nella Provincia di Cavite, nella Regione di Calabarzon.\nDasmari\u00f1as \u00e8 formata da 75 barangay:"}
{"id": "2229791", "revid": "287204", "url": "https://it.wikipedia.org/wiki?curid=2229791", "title": "Dasmarinas", "text": ""}
{"id": "2229798", "revid": "28592", "url": "https://it.wikipedia.org/wiki?curid=2229798", "title": "Emma Grammatica", "text": ""}
{"id": "2229804", "revid": "276451", "url": "https://it.wikipedia.org/wiki?curid=2229804", "title": "General Emilio Aguinaldo (Cavite)", "text": "General Emilio Aguinaldo (in passato Bailen) \u00e8 una municipalit\u00e0 di Quinta classe delle Filippine, situata nella Provincia di Cavite, nella Regione di CALABARZON.\nGeneral Emilio Aguinaldo \u00e8 formata da 14 baranggay:"}
{"id": "2229806", "revid": "648716", "url": "https://it.wikipedia.org/wiki?curid=2229806", "title": "Eduardo Serra", "text": "Biografia.\nDal 1960 al 1963 studia ingegneria all'Instituto Superior T\u00e9cnico di Lisbona, e nonostante gli ottimi risultati decide di abbandonare il corso per manifestare con le organizzazioni studentesche contro la dittatura di Ant\u00f3nio de Oliveira Salazar.\nSi trasferisce quindi in Francia per iscriversi all'\u00c9cole Louis-Lumi\u00e8re di Parigi, dove si laurea nel 1966.\nNel 1970 ottiene una seconda laurea questa volta all'Universit\u00e0 di Parigi-Sorbonne in \"Storia dell'arte e archeologia\".\nRiconoscimenti.\n\u00c8 stato candidato due volte ai Premi Oscar per la Migliore fotografia senza mai vincere.\nLa prima candidatura \u00e8 del 1998 con \"Le ali dell'amore\", e la seconda del 2004 con \"La ragazza con l'orecchino di perla\".\nAll'edizione 2004 degli European Film Awards ha vinto il premio alla migliore fotografia per \"La ragazza con l'orecchino di perla\", mentre ha ricevuto la candidatura ai Premi BAFTA.\nIl 10 giugno 2004 ha ricevuto dal presidente del Portogallo in persona, Jorge Sampaio, la prestigiosa carica onoraria per i civili che rendono servigi alla cultura portoghese in patria e nel mondo \"Ordem do Infante D. Henrique\"."}
{"id": "2229809", "revid": "111146795", "url": "https://it.wikipedia.org/wiki?curid=2229809", "title": "Alec Greven", "text": "Il suo primo libro, How to Talk to Girls, \u00e8 stato pubblicato quando aveva nove anni.\nHa successivamente scritto due ulteriori libri: \"How to Talk to Moms\" (\"Come parlare alla mamma\") e \"How to Talk to Dads\" (\"Come parlare al pap\u00e0\"). Nel 2009 verr\u00e0 pubblicato il quarto libro, \"How to Talk to Santa\". Sta scrivendo, inoltre, il suo quinto libro, \"How to Talk to Grandparents\" (\"Come parlare ai nonni\").\nNel febbraio 2008 \u00e8 apparso nel talk show The Ellen DeGeneres Show, replicando nell'aprile 2009 per promuovere i suoi nuovi libri. Nel dicembre 2008 partecipa al talk show prodotto dall'NBC Late Night with Conan O'Brien. Il 12 febbraio 2009 partecipa al The Tonight Show.\nIn Italia il 22 marzo 2009 \u00e8 stato ospite a Quelli che il calcio, programma televisivo di Rai 2 presentato da Simona Ventura, indossando la maglia del di David Beckham. Il 24 marzo 2009 \u00e8 stato ospite al Chiambretti Night."}
{"id": "2229811", "revid": "13833", "url": "https://it.wikipedia.org/wiki?curid=2229811", "title": "Bobrujsk", "text": ""}
{"id": "2229814", "revid": "63727", "url": "https://it.wikipedia.org/wiki?curid=2229814", "title": "Mercedes Simplex 36/65 PS", "text": ""}
{"id": "2229820", "revid": "1570964", "url": "https://it.wikipedia.org/wiki?curid=2229820", "title": "Louis de Clermont d'Amboise", "text": "Biografia.\nFiglio di una famiglia nobile, entr\u00f2 in servizio del principe Francesco Ercole, Duca d'Alen\u00e7on, il fratello pi\u00f9 giovane del re Enrico III. Bussy divenne noto a corte per essere il favorito del duca e pi\u00f9 tardi divenne anche amante della regina di Navarra Margherita di Valois, che scambiava messaggi con lui attraverso fidate dame di compagnia come Melchiore di Thorigny.\nFrequentemente duell\u00f2 con i \"mignons\" del sovrano che metteva in ridicolo continuamente e aiut\u00f2 il suo padrone, Francesco Ercole, a fuggire dalla corte di re Enrico, dove era tenuto prigioniero.\nPartecip\u00f2 attivamente durante il massacro di San Bartolomeo (1572), quando assassin\u00f2, fra gli altri, Antoine de Clermont. Nel 1579, tentando di sedurre la contessa de Montsoreau, fu intrappolato e massacrato dal marito di quest'ultima e da una decina di sicari.\nDiverr\u00e0 famoso nell'Ottocento, grazie al romanzo di Alexandre Dumas: \"La dama di Monsoreau\"."}
{"id": "2229825", "revid": "287204", "url": "https://it.wikipedia.org/wiki?curid=2229825", "title": "Come parlare alle ragazze", "text": "Come parlare alle ragazze \u00e8 un libro scritto da Alec Greven.\nAlec ha iniziato a scrivere questo libro per un progetto letterario nella sua scuola elementare, \u00e8 stato notato da un editore che lo ha fatto diventare un best seller. Ha scritto questo libro dopo aver osservato alcuni ragazzi parlare con delle ragazze.\nIl libro fornisce validi suggerimenti per rompere il ghiaccio e iniziare a parlare con le ragazze."}
{"id": "2229827", "revid": "729019", "url": "https://it.wikipedia.org/wiki?curid=2229827", "title": "General Mariano Alvarez", "text": "General Mariano Alvarez \u00e8 una municipalit\u00e0 di Prima classe delle Filippine, situata nella Provincia di Cavite, nella Regione di CALABARZON. Prende il nome dal generale Mariano \u00c1lvarez.\nGeneral Mariano Alvarez \u00e8 formata da 27 baranggay:"}
{"id": "2229828", "revid": "1904508", "url": "https://it.wikipedia.org/wiki?curid=2229828", "title": "George Digby, II conte di Bristol", "text": "Nato a Madrid, figlio John Digby, I conte di Bristol, George Digby successe al padre nel titolo di Conte di Bristol e Pari d'Inghilterra nel 1641. Studi\u00f2 ad Oxford e nel 1632 prese in moglie Anne Russel, figlia del quarto Conte di Bedford, divenendo cos\u00ec cognato di William Russell, I duca di Bedford. Fine intellettuale, fece parte della corte di Carlo I Stuart. Nel clima acceso che precedette la rivoluzione difese Thomas Wentworth, I conte di Strafford senza riuscire ad impedirne la decapitazione. Allo scoppio della guerra civile inglese si schier\u00f2 dalla parte dei realisti, contro le forze puritane del Parlamento presenziando ad alcune battaglie e assedi.\nSi convert\u00ec al cattolicesimo.\nBiografia.\nI primi anni.\nDigby era figlio primogenito di John Digby, I conte di Bristol e di sua moglie, Beatrice Walcott. Venne battezzato nella capitale spagnola. All'et\u00e0 di 12 anni apparve alla Camera dei Comuni per perorare la causa di suo padre che era imprigionato alla Torre di Londra. La sua persona, giovane e graziosa, divenne nota anche per le sue straordinarie doti di oratore e fece una grande impressione sul pubblico presente. Venne ammesso quindi al Magdalen College di Oxford, il 15 agosto 1626, dove divenne pupillo favorito di Peter Heylin. Trascorse gli anni successivi nello studio e nei viaggi, tornando, secondo quanto riport\u00f2 George William Frederick Villiers, IV conte di Clarendon, \"come una la persona tra le pi\u00f9 colte della nostra nazione e forse di ogni altra nazione, contraddistinto da un carattere rimarcabilmente allegro\". Nel giugno del 1634 Digby venne condannato alla Fleet Prison sino al luglio di quell'anno per aver colpito Crofts, un gentiluomo di corte, a Spring Gardens, e probabilmente tale duro trattamento gli venne riservato in quanto suo padre era stato ostile alla corte. Divenne Master of Art nel 1636. \nLa politica e la Guerra civile.\nNell'aprile del 1640, Digby venne eletto membro del parlamento per la costituente di Dorset durante il Breve Parlamento. Venne rieletto a tale carica anche nel Lungo Parlamento nel novembre del 1640. Con John Pym e John Hampden prese parte attiva all'opposizione a Carlo I d'Inghilterra. Il 9 novembre tenne un discorso sul deplorevole stato del regno e l'11 novembre venne incluso nella commissione istituita per indagare sul caso di impeachment di Thomas Wentworth, I conte di Strafford, contro il quale egli dimostr\u00f2 un particolare zelo. Dopo il fallimento delle accuse, riconsider\u00f2 la faccenda e si oppose a che Strafford venisse disonorato, tenendo a tal proposito un discorso il 21 aprile 1641, accentuando la debolezza delle prove apportate da Henry Vane contro il prigioniero, e mostrando l'ingiustizia di una legislazione \"ex post facto\" nel condannare un uomo per gli tali atti. Come conseguenza, egli divenne particolarmente inviso al partito dei parlamentari e venne accusato di aver rubato le prove che Vane aveva portato come ulteriori motivi di accusa. \nL'8 febbraio tenne un nuovo importante discorso alla Camera dei Comuni invocando la riforma protestante ed opponendosi all'abolizione della chiesa episcopale. L'8 giugno, durante un'infuocata discussione sull'esercito, riusc\u00ec a fuggire rocambolescamente dalla Camera ed il giorno successivo di modo da salvarlo da ulteriori attacchi personali, Carlo I d'Inghilterra lo convoc\u00f2 alla Camera dei Lords con un writ of acceleration \nLo stesso re Carlo segu\u00ec i malcapitati consigli di lord Digby e si circond\u00f2 di personaggi come Edward Hyde, I conte di Clarendon e Lucius Cary, II visconte Falkland. Nel novembre del 1641, Digby svolse \"un servizio particolarmente buono\" e si guadagn\u00f2 \"una notevole ammirazione\", parlando presso i Lodrs contro il ruolo dei cattivi consiglieri. Egli sugger\u00ec a re Carlo l'impeachment per cinque membri e l'urgenza di arrestarli per la data del 4 gennaio 1642. Il progetto fall\u00ec in parte in quanto non riusc\u00ec ad assicurarsi l'arresto di Lord Mandeville. \nNel medesimo mese, Digby venne obbligato a comparire presso i Lords per rispondere dell'accusa di alto tradimento per un supposto tentativo armato a Kingston, ma prefer\u00ec invece abbandonare le coste inglesi alla volta di quelle olandesi, dove si incontr\u00f2 con la regina consorte Enrichetta Maria di Francia ed il 26 febbraio venne ufficialmente dichiarato traditore. Visit\u00f2 quindi Carlo I a York travestito da francese, ma durante il viaggio di ritorno verso la Repubblica olandese venne riconosciuto, catturato e portato a Hull. Dopo un breve periodo di prigionia, riusc\u00ec a fuggire e Sir John Hotham venne accusato della sua fuga. Presenzi\u00f2 alla Battaglia di Edgehill e vene ferito durante l'assalto a Lichfield. \nIl 28 settembre 1643 venne nominato segretario di stato e consigliere privato, ed il 31 ottobre divenne \"High Steward\" dell'Universit\u00e0 di Oxford. Support\u00f2 quindi la politica di Enrichetta Maria di Francia e degli alleati esterni per dare aiuto all'Irlanda, e prese parte agli imprudenti e mal organizzati negoziati che anzich\u00e9 aiutare il re ne peggiorarono la posizione. Le sue fiere dispute col principe Rupert ed i suoi sostenitori, furono spesso causa di imbarazzo per la corte. Il 14 ottobre 1645 venne nominato Tenente Generale delle forze realiste a nord del Trent. L'intenzione era quella di spostarsi e ricongiungere le sue truppe con Montrose, ma venne sconfitto il 15 ottobre a Sherburn, occasione nella quale venne inoltre catturata anche la sua corrispondenza che rivel\u00f2 le aspettative del re dai moti irlandesi e i suoi legami con gli scozzesi. Digby riusc\u00ec a raggiungere Dumfries, ma trovandosi la strada sbarrata, scapp\u00f2 il 24 ottobre verso l'Isola di Man. \"Non sono arrivato sin qui nuotando! chi dapprima cos\u00ec irriconciliabilmente odioso al partito puritano, ora riesce ad essere odioso quanto i Papisti come me stesso?\"\nL'esilio.\nIl piano di Digby' era quello di portare Carlo, principe del Galles alla testa del movimento realista sull'isola. Quando raggiunse Carlo nel Jersey nell'aprile del 1646, era intenzionato a costringerlo con la forza, ma venne fatto recedere da Hyde. Digby viaggi\u00f2 quindi a Parigi per ottenere da Enrichetta Maria il consenso al suo piano, ma richiese che Carlo lo accompagnasse. Torn\u00f2 in Irlanda il 29 giugno, ed alla resa dell'Isola alle forze del parlamento, fugg\u00ec nuovamente in Francia. A Parigi, tra i Realisti, si trov\u00f2 in un covo di nemici intenzionati a fargli pagare le sue leggerezze passate. Il principe Rupert lo dileggi\u00f2 diverse volte, e si trov\u00f2 a dover combattere in duello Lord Wilmot. Continu\u00f2 le sue avventure servendo le truppe di Luigi XIV di Francia nella guerra della Fronda scoppiata in quegli stessi anni, distinguendosi largamente. \nDurante l'assenza del Cardinale Mazzarino da corte, Digby aspirava a divenire il suo successore. Quando ad ogni modo il cardinale torn\u00f2 in pieno potere, fu lui personalmente ad inviare Digby in una spedizione militare in Italia per allontanarlo dalla corte. Quando Digby fece ritorno in Francia gli venne detto di essere all'interno della lista degli espulsi dalla Francia, in accordo col \nNell'agosto del 1656 si riun\u00ec con Carlo II a Bruges, e per vendetta nei confronti di Mazzarino, offr\u00ec i propri servigi a Giovanni d'Austria nei Paesi Bassi del sud, aggiudicando la resa della guarnigione di St. Ghislain alla Spagna nel 1657. Il 1\u00ba gennaio 1657 venne nominato segretario di stato da Carlo II, ma poco dopo venne costretto a rinunciare al proprio incarico per essersi convertito al cattolicesimo, probabilmente con l'idea di rendersi maggiormente favorevole nei confronti degli spagnoli che stava servendo in quel momento. Carlo, ad ogni modo, lo port\u00f2 con s\u00e9 in Spagna in virt\u00f9 delle proprie conoscenze nel 1659. Pur inviso agli spagnoli, riusc\u00ec ad ingraziarsi Filippo IV di Spagna a Madrid. \nLa restaurazione.\nQuando lord Bristol torn\u00f2 in Inghilterra con la Restaurazione, si trov\u00f2 escluso da gran parte degli incarichi di governo a causa della propria scelta religiosa e venne quindi relegato ad un ruolo di secondaria importanza. Tent\u00f2 di attirarsi l'attenzione della corte con invettive al parlamento, in particolare dimostrandosi estremamente ostile nei confronti del conte di Clarendon. Negli affari esteri, si schier\u00f2 sempre fortemente in appoggio alla Spagna, opponendosi al matrimonio del re con Caterina di Braganza. Riusc\u00ec ad ogni modo a persuadere Carlo a inviarlo in Italia per visionare le principesse de Medici, ma \nNel giugno del 1663, il conte di Bristol tent\u00f2 di sconvolgere la gestione Clarendon della Camera dei Comuni, ma il suo intrigo venne scoperto ed esposto al parlamento dallo stesso Carlo II, il quale riusc\u00ec ad esonerarlo anche dalla Camera dei Lord. Quando il conte confess\u00f2 di \"essersi preso anche troppa libert\u00e0 come un commediante\" questo discorso gli procur\u00f2 diverse risa. Nel luglio di quello stesso anno tent\u00f2 di riconciliarsi col re, ma fall\u00ec anche in quello, facendo esclamare il re \"farebbe meglio a fare qualcosa che lo svegli fuori e che lo faccia occupare dei fatti suoi\". Il 10 luglio fu tra coloro che accusarono il conte di Clarendon presso i Lords di alto tradimento. Quando l'accusa si dimostr\u00f2 infondata, egli ribatt\u00e9 con nuove accuse e \nNel gennaio del 1664, il conte di Bristol, nella sua casa di Wimbledon, rinunci\u00f2 pubblicamente al cattolicesimo, dichiarandosi protestante, col motivo probabilmente di assicurarsi l'immunit\u00e0 dalle accuse rivoltegli. Ad ogni modo, quando Clarendon venne meno nel suo potere, il conte di Bristol venne riammesso a corte e riprese il suo seggio ai Lords il 29 luglio 1667. \"Il re,\" scrisse Samuel Pepys nel novembre di quello stesso anno, \"che non molto tempo fa ha detto di Bristol che era un uomo capace in tre anni di farsi fortuna in qualsiasi regno e che era altrettanto capace di perderla in tre mesi, ora lo abbraccia e lo raccomanda in ogni parte del mondo.\" \nIl 15 marzo 1673, ritornato di fede cattolica, parl\u00f2 favorevolmente del Test Act, descrivendosi come \"un cattolico della chiesa di Roma e non un cattolico della corte di Roma\", perci\u00f2 asserendo la sua insoddisfazione circa l'allontanamento dei cattolici dai pubblici uffici in Inghilterra. La sua carriera avventurosa ed erratica si concluse con la sua morte il 20 marzo 1677.\nMatrimonio e figli.\nIl conte di Bristol spos\u00f2 lady Anne Russell, figlia di Francis Russell, IV conte di Bedford e di sua moglie, Catherine Brydges. La coppia ebbe quattro figli:\nIl conte di Bristol: un personaggio senza eguali.\nIl conte di Bristol fu una delle personalit\u00e0 pi\u00f9 stravaganti della propria epoca, uomo di brillanti e molteplici talenti, grande oratore, capace di distinguersi senza particolare sforzo in attivit\u00e0 disparate, sicuramente dotato naturalmente, ma anche \nClarendon lo descriveva come \"l'unico uomo che io abbia mai conosciuto ad essere n\u00e9 incomparabile n\u00e9 saggio per una qualsiasi delle esperienze che gli si presentassero\", e riport\u00f2 la sua straordinaria facilit\u00e0 nel farsi degli amici come nel farsi dei nemici. Horace Walpole lo descrisse come \"una persona singolare la cui vita fu una continua contraddizione\". \"Egli - scrisse sempre Walpole - scrisse contro il papato e poi lo abbracci\u00f2; fu uno zelante oppositore della corte e si sacrific\u00f2 per essa; fu serio oppositore durante il processo a lord Strafford e fu poi uno dei persecutori di lord Clarendon. Con i suoi grandi ruoli, si fece sempre male e male arrec\u00f2 anche ai suoi amici; con romantico coraggio, fu sempre un comandante senza successi. Parl\u00f2 a favore del Test Act, da cattolico; . Samuel Pepys nel 1668 riport\u00f2 nel suo diario un commento riferitogli sul conte di Bristol da un \"cavalier\", Mr. Ball: \"Dico che col ritorno del re la nazione non sar\u00e0 mai tranquilla se quell'uomo rimarr\u00e0 vivo\".\nOltre alla sua giovanile corrispondenza con Sir Kenelm Digby sulla religione, gi\u00e0 menzionata, egli fu autore di un\"'Apologia\" (1643) [Thomason Tracts, E. 34 (32)], dove giustific\u00f2 il suo supporto alla causa del re; di una commedia dal titolo \"Elvira\" (1667) [Stampata nella R. Dodsley's Select Collection of Old English Plays (Hazlitt, 1876), vol. xv], e di \"Worse and Worse\", adattamento da una commedia spagnola, ma non stampata. Tra le altre opere ascrittegli citiamo con Sir Samuel Tuke la paternit\u00e0 de \"The Adventures of Five Hours\" (1663). "}
{"id": "2229829", "revid": "320578", "url": "https://it.wikipedia.org/wiki?curid=2229829", "title": "Puritane", "text": ""}
{"id": "2229835", "revid": "1318658", "url": "https://it.wikipedia.org/wiki?curid=2229835", "title": "CIOFF", "text": "Il CIOFF, acronimo per \"Conseil International des Organisations de Festivals de Folklore et d\u00b4Arts Traditionnels\", \u00e8 una organizzazione internazionale culturale non governativa in relazioni formali con l'UNESCO.\nOrigini e finalit\u00e0.\nNata nel 1970 nella localit\u00e0 francese di Confolens, il CIOFF si pone come obiettivi principali la conservazione, la promozione e la diffusione della cultura tradizionale e del folklore. Il recupero di questa eredit\u00e0 culturale avviene attraverso forme espressive quali la danza, la musica, le usanze, i costumi ed altre arti. L'organizzazione segue le direttive dell'UNESCO. Il CIOFF porta avanti una significativa operazione di organizzazione e coordinazione dei vari gruppi di folklore sparsi nel mondo. Esso conta infatti, nelle proprie iniziative, 250 festival internazionali e la cooperazione con pi\u00f9 di 50 000 artisti all'interno dei festival stessi. L'organizzazione del CIOFF \u00e8 ramificata nei vari continenti, ha infatti istituito sezioni nazionali in 90 paesi diversi, fra cui l'Italia.\nPaesi membri.\nLa seguente lista elenca i paesi nei quali sono presenti sezioni nazionali del CIOFF:\nAlbania;\nAlgeria;\nArgentina;\nArmenia;\nAustralia;\nAustria;\nAzerbaigian;\nBelgio;\nBelize;\nBenin;\nBielorussia;\nBosnia ed Erzegovina;\nBrasile;\nBulgaria;\nBurkina Faso;\nCamerun;\nCanada;\nCile;\nCina;\nCina Taipei;\nCipro;\nColombia;\nCongo;\nCorea;\nCosta Rica;\nCroazia;\nCuba;\nDanimarca;\nEcuador;\nEmirati Arabi Uniti;\nEstonia;\nFilippine;\nFinlandia;\nFrancia;\nGeorgia;\nGermania;\nGiappone;\nGrecia;\nHaiti;\nHonduras;\nHong Kong;\nIndia;\nIndonesia;\nIrlanda;\nIsraele;\nItalia;\nLettonia;\nLituania;\nLussemburgo;\nMacedonia;\nMalaysia;\nMali;\nMarocco;\nMauritania;\nMessico;\nMoldavia;\nMontenegro;\nNiger;\nNorvegia;\nNuova Zelanda;\nPaesi Bassi;\nPapua Nuova Guinea;\nParaguay;\nPer\u00f9;\nPolonia;\nPorto Rico;\nPortogallo;\nRegno Unito;\nRepubblica Ceca;\nRepubblica Centrafricana;\nRomania;\nRussia;\nSenegal;\nSerbia;\nSlovacchia;\nSlovenia;\nSpagna;\nSri Lanka;\nStati Uniti;\nSudafrica;\nSvezia;\nSvizzera;\nSwaziland;\nTahiti;\nThailandia;\nTogo;\nTunisia;\nTurchia;\nUcraina;\nUngheria;\nVenezuela.\nCIOFF Italia.\nLa sezione CIOFF Italia \u00e8 una associazione privata, non governativa e a carattere volontaristico. \u00c8 stata fondata nel 1987 a Latina e rappresenta la sezione nazionale del CIOFF per l'Italia. L'Associazione coordina, per il CIOFF, 23 festival membri con sede in Italia."}
{"id": "2229838", "revid": "339392", "url": "https://it.wikipedia.org/wiki?curid=2229838", "title": "Cartesius", "text": ""}
{"id": "2229840", "revid": "1544245", "url": "https://it.wikipedia.org/wiki?curid=2229840", "title": "General Trias", "text": "General Trias \u00e8 una municipalit\u00e0 di Prima classe delle Filippine, situata nella Provincia di Cavite, nella Regione di Calabarzon.\nGeneral Trias \u00e8 formata da 33 baranggay:"}
{"id": "2229842", "revid": "1390729", "url": "https://it.wikipedia.org/wiki?curid=2229842", "title": "La risata di Balul\u00ec Zan\u00e0", "text": "La risata di Balul\u00ec Zan\u00e0 appartiene al genere delle leggende e delle fiabe curde dell'area curdo-turca-siriana-irachena.\nLe leggende e le fiabe curde sono parabole che tendono a non drammatizzare gli eventi e talvolta sono beffarde. La religiosit\u00e0 \u00e8 uno dei tanti temi, ma non \u00e8 vissuta come elemento essenziale; molto diffuse sono le fiabe animali alle volte con uno sfondo morale, i protagonisti delle quali spesso fanno parte del mondo sociale reale curdo.\nTrama.\nBalul\u00ec Zan\u00e0 era una persona buona e giusta che si interessava altruisticamente del prossimo, difendendolo dalle prepotenze causate soprattutto da suo fratello, il califfo di Baghdad. Quest'ultimo era ormai anziano e Balul\u00ec Zan\u00e0 si intrist\u00ec e si preoccup\u00f2 pensando che tutta la responsabilit\u00e0 del male inferto dal fratello sarebbe ricaduta su di s\u00e9. Il califfo, notando l'incupimento del fratello eman\u00f2 un decreto che prevedeva una lauta ricompensa di oro a colui che avesse visto ridere Balul\u00ec Zan\u00e0. Quest'ultimo, un giorno pass\u00f2 davanti ad una macelleria e nell'osservare le bestie appese per le proprie zampe, non pot\u00e9 trattenersi da una lunga risata. Il macellaio vinse il premio in palio, ed il califfo quando chiese al fratello i motivi della risata, si sent\u00ec rispondere che quella visione lo aveva illuminato e che quindi era arrivato alla conclusione che ognuno risponde personalmente delle proprie azioni."}
{"id": "2229843", "revid": "336528", "url": "https://it.wikipedia.org/wiki?curid=2229843", "title": "Ueli Maurer", "text": "Vita privata.\nMaurer \u00e8 cresciuto in una famiglia povera di contadini nelle campagne del canton Zurigo. Dopo aver studiato in un Istituto Tecnico Commerciale ha ottenuto un diploma. Negli anni fra il 1994 e il 2008 \u00e8 stato presidente dell'Unione dei coltivatori di Zurigo \"(Schweizer Gem\u00fcsebauer)\", fino alla sua elezione al Consiglio federale.\nAttualmente Maurer risiede a Hinwil, nel canton Zurigo. \u00c8 sposato e ha sei figli. In passato ha servito nell'esercito svizzero con il grado di maggiore, a comando di un battaglione di soldati su bicicletta.\nCarriera politica.\nIncarichi cantonali.\nDal 1978 al 1986, Maurer \u00e8 stato membro del governo comunale di Hinwil. Successivamente venne eletto nel parlamento cantonale di Zurigo nel 1983, del quale diviene presidente nel 1991. In quell'anno perse un'elezione per il governo cantonale contro Moritz Leuenberger, il quale derise la campagna elettorale di Maurer dipingendolo come un ingenuo devoto alla figura del pi\u00f9 importante Christoph Blocher. Nonostante tutto nelle elezioni nazionali di quell'anno, Maurer venne eletto al Consiglio nazionale.\nIncarichi nazionali e presidenza del partito.\nNel 1996, mentre Blocher era al massimo della propria popolarit\u00e0, Maurer venne eletto presidente dell'Unione Democratica di Centro. Non preso sul serio nei primi tempi e preso in giro in televisione dal comico Viktor Giacobbo come \"schiavetto\" di Blocher, riusc\u00ec incredibilmente a raddoppiare quasi il consenso del partito, specialmente nella regione della Romandia, a tal punto da diventare capo del primo partito della Svizzera. Questi successi furono attribuiti in gran parte alla figura di Maurer, uomo ricco di carisma e disposto a lavorare duro.\nCandidatura al Consiglio Federale.\nIl 27 novembre 2008, il gruppo parlamentare dell'UDC ha nominato all'unanimit\u00e0 sia Maurer che Blocher come candidati alla successione al Consiglio Federale di Samuel Schmid. Con Blocher escluso dal consiglio gi\u00e0 nel 2007, e con tutti gli altri partiti contrari a una sua elezione, la \"Neue Z\u00fcrcher Zeitung\" e altri media svizzeri hanno definito Maurer come il favorito alla successione al seggio ancora prima della sua nomina ufficiale. Il 10 dicembre 2008 Maurer \u00e8 stato eletto al Consiglio Federale al terzo turno con 122 voti, con un margine di un solo voto. \u00c8 rieletto il 9 dicembre 2015 con 173 voti.\nPresidente della Confederazione Svizzera.\nIl 5 dicembre 2012 \u00e8 stato eletto come Presidente della Confederazione Svizzera per il 2013.\nL'11 dicembre 2015 viene scelto come capo del Dipartimento Federale delle Finanze (DFF) e prende parte come Ministro delle Finanze al G20 di Amburgo del 2017, primo Consigliere federale a partecipare ad un summit G20.\nMaurer viene nuovamente eletto Presidente della Confederazione Svizzera per il 2019.\nIl 29 aprile 2019, durante la sua visita in Cina, ha firmato un memorandum d'intesa per la Nuova via della seta (Belt and Road Initiative).\nIl 16 maggio 2019 Maurer ha incontrato il Presidente USA Donald Trump nella Casa Bianca, diventando il primo Presidente svizzero ad essere ricevuto in tale sede. I due hanno discusso diverse questioni, tra cui Iran e un potenziale accordo di libero scambio.\nCritica.\nPrima della sua nomina a Consigliere federale, Maurer era considerato all'interno della UDC (o SVP - \"Schweizerische Volkspartei)\" come rappresentante della politica dell'Ala di Zurigo.\nDurante il suo mandato da Consigliere federale, e in particolare nel 2010 e 2016, furono portate avanti dal suo partito delle controverse campagne, comportanti l'affissione di manifesti che raffiguravano gli immigrati come topi, cammelli o pecore nere da espellere dalla Svizzera. Nel periodo precedente l'elezione al Consiglio federale e immediatamente successivo, molte persone temevano che non sarebbe stato in grado di padroneggiare il cambio di ruolo in un'autorit\u00e0 collegiale. Maurer fu anche accusato di mettere gli interessi del partito al di sopra degli interessi nazionali."}
{"id": "2229848", "revid": "287204", "url": "https://it.wikipedia.org/wiki?curid=2229848", "title": "Gran Premio degli Stati Uniti d'America 2004", "text": "Il Gran Premio degli Stati Uniti 2004 \u00e8 stato un Gran Premio di Formula 1 disputato il 20 giugno 2004 in un circuito ricavato all'interno dell'Indianapolis Motor Speedway. La gara fu vinta da Michael Schumacher su Ferrari, davanti al compagno di squadra Rubens Barrichello e a Takuma Sat\u014d su BAR - Honda.\nVigilia.\nAspetti sportivi.\nRisolto il contenzioso che aveva bloccato i pagamenti dei suoi sponsor, Giorgio Pantano riprese il suo posto alla guida della Jordan. Timo Glock, che aveva sostituito il pilota italiano nel precedente Gran Premio del Canada, riprese il suo posto di terzo pilota per la scuderia britannica.\nAspetti tecnici.\nCon solo una settimana di pausa dal precedente Gran Premio del Canada, la maggior parte delle scuderie si limit\u00f2 a delle modifiche di dettaglio delle proprie monoposto, in previsione di aggiornamenti pi\u00f9 cospicui al ritorno in Europa. In particolare, le squadre optarono quasi tutte per degli assetti con un basso carico aerodinamico, in parte riadattando soluzioni impiegate nella gara canadese.\nProve libere.\nCome nelle gare precedenti, BAR, Jaguar, Toyota, Jordan e Minardi schierarono in pista una terza vettura (affidata rispettivamente a Anthony Davidson, Bj\u00f6rn Wirdheim, Ricardo Zonta, Timo Glock e Bas Leinders) nelle due sessioni di prove libere del venerd\u00ec.\nI tempi migliori nella prima sessione di prove libere di venerd\u00ec furono i seguenti:\nI tempi migliori nella seconda sessione di prove libere di venerd\u00ec furono i seguenti:\nI tempi migliori nella prima sessione di prove libere di sabato furono i seguenti:\nI tempi migliori nella seconda sessione di prove libere di sabato furono i seguenti:\nQualifiche.\nResoconto.\nLa Ferrari domin\u00f2 le qualifiche, con Barrichello in pole position davanti al compagno di squadra Michael Schumacher. La seconda fila fu occupata dalle BAR - Honda di Sato e Button, mentre Montoya e Ralf Schumacher su Williams ottennero il quinto e sesto tempo. R\u00e4ikk\u00f6nen apr\u00ec la quarta fila davanti a Panis, Alonso e Webber.\nRimase in fondo al gruppo Jarno Trulli, fermato da un guasto al cambio durante il giro di lancio e costretto a rinunciare al suo tentativo.\nGara.\nResoconto.\nSulla griglia di partenza Juan Pablo Montoya non riusc\u00ec ad avviare la sua monoposto per via di un problema tecnico. Il colombiano scese dalla vettura e raggiunse i box, da dove prese il via con il muletto. La sostituzione della vettura avvenne per\u00f2 quando mancavano meno di quindici secondi all'avvio della procedura di partenza e per questo il pilota della Williams venne poi squalificato nel corso del 57\u00ba giro.\nAl via scattarono bene le due Ferrari, con Rubens Barrichello che mantenne al testa della corsa davanti a Michael Schumacher. Alle loro spalle si inser\u00ec Alonso, che sfil\u00f2 diversi piloti all'esterno conquistando la terza posizione. A centro gruppo, Cristiano da Matta rallent\u00f2 per evitare un contatto col suo compagno di squadra, venendo per\u00f2 a sua volta tamponato da Christian Klien. L'incidente coinvolse anche Massa, Pantano e Bruni, che si ritirarono immediatamente. Da Matta raggiunse i box, ma la sua vettura aveva riportato dei danni irreparabili al cambio, che lo costrinsero al ritiro poco dopo.\nPer permettere ai commissari di pulire la pista dai detriti e rimuovere le vetture incidentate, entr\u00f2 in pista la safety car. Dietro alla vettura di sicurezza si accodarono, nell'ordine, Barrichello, Michael Schumacher, Alonso, Sato, R\u00e4ikk\u00f6nen, Button, Ralf Schumacher e Panis. La safety car rientr\u00f2 ai box al 5\u00ba giro: alla ripartenza Michael Schumacher attacc\u00f2 il compagno di squadra, affiancandolo sul rettilineo d'arrivo e superandolo alla prima curva. Il pilota tedesco transit\u00f2 sotto il traguardo staccato di appena tredici millesimi da Barrichello, non violando quindi la regola che imponeva ai piloti di conservare le posizioni fino alla linea di arrivo dopo l'uscita di scena della safety car.\nPi\u00f9 indietro, Alonso mantenne la posizione su Sato. All'ottavo giro, per\u00f2, sulla vettura dello spagnolo esplose lo pneumatico posteriore destro, forse a causa di detriti rimasti sul tracciato dopo la collisione al via. Il pilota della Renault perse il controllo della sua monoposto, che per\u00f2 si ferm\u00f2 nell'ampia via di fuga della prima curva, senza impattare contro le barriere. Un giro pi\u00f9 tardi, sulla vettura di Ralf Schumacher si for\u00f2 la gomma posteriore sinistra, probabilmente sempre a causa di un detrito: il tedesco fin\u00ec in testacoda e sbatt\u00e9 contro il muretto dell'ultima curva prima del traguardo. L'urto, avvenuto con la parte posteriore della monoposto, fu molto violento e Ralf Schumacher fu portato in ospedale, dove non gli furono diagnosticate lesioni gravi. Per permettere i soccorsi al pilota tedesco e rimuovere la sua vettura, ferma a centro pista, fu nuovamente impiegata la safety car. Ne approfittarono per anticipare il primo rifornimento quasi tutti i piloti, con l'eccezione di Sato, Button, Montoya e Webber. Tuttavia, la scelta di questi piloti non pag\u00f2 pienamente perch\u00e9 il tempo risparmiato con la sosta in meno fu compensato da quello perso per attraversare il tratto di pista disseminato di detriti; inoltre le operazioni di ripristino della pista si protrassero a lungo, tanto che Webber dovette effettuare la propria sosta con la safety car ancora in pista, scivolando in ultima posizione. Michael Schumacher mantenne, quindi, la prima posizione, mentre Barrichello scivol\u00f2 al settimo posto, avendo dovuto accodarsi al compagno di squadra nei box.\nLa safety car torn\u00f2 ai box al 19\u00ba passaggio, lasciando Michael Schumacher davanti a Sato, Button, Montoya, R\u00e4ikk\u00f6nen, Barrichello, Trulli e Panis. Alla ripartenza non ci furono sorpassi, ma Sato e Button, alla guida di vetture piuttosto leggere, riuscirono a tenere il ritmo di Michael Schumacher. I due rifornirono rispettivamente al 25\u00ba ed al 24\u00ba giro, tornando in pista a centro gruppo. Il pilota inglese si ritir\u00f2 tre tornate pi\u00f9 tardi per la rottura del motore, mentre Sato, tornato in pista nelle retrovie, super\u00f2 in sequenza Coulthard, Fisichella e Heidfeld, portandosi rapidamente al sesto posto. Al 35\u00ba passaggio riforn\u00ec Montoya, risalito fino alla seconda posizione. Michael Schumacher continu\u00f2 a condurre davanti a Barrichello, Trulli, Panis, Sato, Montoya e Heidfeld. Nel frattempo, R\u00e4ikk\u00f6nen fu costretto due volte ai box per riempire d'aria il sistema pneumatico di apertura delle valvole, scivolando nelle retrovie.\nAl 39\u00ba giro Sato super\u00f2 Panis, portandosi in quarta posizione. Tre tornate pi\u00f9 tardi riforn\u00ec Michael Schumacher, che torn\u00f2 in pista in terza posizione. Nei giri successivi rientrarono ai box anche Sato, Trulli e Panis; al 50\u00ba passaggio fu il turno di Barrichello, che si inser\u00ec appena dietro al compagno di squadra. Dopo il pit stop del brasiliano, Michael Schumacher torn\u00f2 in testa davanti a Barrichello, Montoya, Trulli, Sato, Panis, Webber, R\u00e4ikk\u00f6nen e Coulthard (costretto ad una sosta addizionale ai box per rimuovere un detrito dalla propria monoposto). Il pilota colombiano della Williams riforn\u00ec nuovamente al 57\u00ba giro, rientrando in pista al quinto posto. Subito dopo gli venne per\u00f2 esposta la bandiera nera, per aver abbandonato la griglia di partenza a meno di quindici secondi dall'avvio della procedura del via; a fine gara fu messa in discussione la lentezza dei commissari nel prendere questa decisione.\nAl 60\u00ba passaggio si ritir\u00f2 Webber per un problema al motore: rimasero quindi in gara appena nove piloti. Un giro dopo Sato super\u00f2 Trulli, portandosi in terza posizione. Negli ultimi giri Fisichella fu costretto a rallentare per un problema idraulico; pass\u00f2 quindi in ottava posizione Baumgartner. Non ci furono altri cambi di posizione, nonostante una rimonta finale di Panis nei confronti di Trulli, e Michael Schumacher ottenne la sua ottava vittoria stagionale davanti a Barrichello e Sato. Per il pilota della BAR-Honda si tratt\u00f2 del primo ed unico podio in carriera, nonch\u00e9 primo nipponico a salirci dopo Aguri Suzuki nel Gran Premio del Giappone 1990. Completarono il gruppo dei piloti all'arrivo Trulli, Panis, R\u00e4ikk\u00f6nen, Coulthard e Baumgartner. Quest'ultimo fu il primo pilota ungherese a segnare punti nella storia della Formula 1 e riport\u00f2 in zona punti la Minardi per la prima volta dal Gran Premio d'Australia 2002.\nFonti.\nTutti i dati statistici provengono da Autosprint n.25/2004"}
{"id": "2229850", "revid": "22356", "url": "https://it.wikipedia.org/wiki?curid=2229850", "title": "Estemmenosuchidae", "text": ""}
{"id": "2229863", "revid": "15756", "url": "https://it.wikipedia.org/wiki?curid=2229863", "title": "LoveGame", "text": "LoveGame \u00e8 un brano elettropop della cantante statunitense Lady Gaga, estratto dall'album di debutto \"The Fame\". Prodotto da RedOne, il brano \u00e8 stato estratto come terzo singolo in Nord America ed Europa, e come quarto singolo in Australia, Nuova Zelanda e Svezia dopo \"Eh, Eh (Nothing Else I Can Say)\". \"LoveGame\" \u00e8 stato pubblicato come quarto singolo anche in Regno Unito, dopo \"Paparazzi\".\nIl singolo \u00e8 entrato nelle prime dieci posizioni di Stati Uniti, Australia, Canada, Nuova Zelanda e altri Paesi europei ed \u00e8 divenuto la terza numero uno consecutiva di Lady Gaga nella \"Billboard\" Pop 100 statunitense.\nDescrizione.\nIl brano \u00e8 stato scritto da Lady Gaga e RedOne in una settimana del gennaio 2008, in un momento in cui met\u00e0 del materiale del disco era ancora in lavorazione. \u00c8 stata prodotta da RedOne. In un'intervista con \"Rolling Stone\", Lady Gaga ha spiegato l'origine e il significato del brano, soffermandosi particolarmente sul verso \"Let's have some fun this beat is sick / I wanna take a ride on your disco stick\". Ha dichiarato: \u00ab\u00c8 un'altra delle mie ben studiate metafore per un pene. Mi trovavo in un locale notturno e ho avuto un rapporto sessuale con qualcuno, e gli ho detto: 'I wanna ride on your disco stick'. Il giorno dopo mi trovavo in studio e ho buttato gi\u00f9 la canzone in poco pi\u00f9 di quattro minuti. Quando la canto dal vivo, ho in mano un vero bastone - sembra un pene gigante duro e gustoso - che si accende\u00bb.\nLady Gaga ha parlato del significato di \"LoveGame\" anche nel talk show australiano \"Rove\", nel cui paese il testo della canzone ha causato diverse controversie, ribattendo: \u00abNon penso che il disco stick sia inconcepibile. Il significato delle parole \u00e8 molto chiaro. Se poi mi sbaglio, dovr\u00f2 pensare che la gente ce l'abbia con me superficialmente. Ormai moltissima musica pop destinata ai giovani \u00e8 molto pi\u00f9 razzista della mia\u00bb.\nDal profilo musicale, \"LoveGame\" \u00e8 un brano up-tempo elettropop e R&amp;B con un ritmo orientato alla musica dance. Secondo Kerri Mason da \"Billboard\", la composizione \"porta con s\u00e9 la vibrazione della scena della New York underground senza perdere la sua oscenit\u00e0 e insolenza\". \u00c8 posto in una misura di un tempo comune ed \u00e8 scritto in chiave B minore con un tempo musicale di 104 battiti per minuto. I confini vocali di Lady Gaga si espandono dalla nota B3 alla nota G5.\nIl brano ha un'\"intro\" piuttosto minaccioso, accompagnato dalla fioca voce di Lady Gaga che ripete due volte di seguito la fatidica frase 'Let's have some fun, this beat is sick/I wanna take a ride on your disco stick'. \"LoveGame\" \u00e8 stato riproposto in un buon numero di remix, dei quali uno molto famoso \u00e8 quello di Chew Fu, comprendente il featuring del cantante Marilyn Manson.\nVideo musicale.\nIl video musicale del brano \u00e8 stato diretto da Joseph Kahn e pubblicato il 13 febbraio 2009 in Australia, e in Regno Unito il 13 agosto 2009 alle sette di pomeriggio su 4Music. Alcune scelte stilistiche del video rimandano al video musicale di \"Bad\" di Michael Jackson poich\u00e9 anch'esso \u00e8 ambientato in una metropolitana. Il video \u00e8 stato girato a Los Angeles nel fine settimana del 9 gennaio 2009 in contemporanea al video per il singolo \"Eh, Eh (Nothing Else I Can Say).\" Negli Stati Uniti, VH1 e MTV hanno ritoccato pesantemente il video, rimuovendo tutte le scene che ritraevano Lady Gaga nuda e rendendo illeggibile la scritta \u00abCampari\u00bb che etichettava una bottiglia tenuta in mano da un ballerino.\nLe coreografie sono state curate da Laurie Ann Gibson, assistente coreografa di Gaga.\nIl video \u00e8 ambientato in varie location urbane, come un parcheggio sotterraneo e la stazione della metropolitana di New York.\nLady Gaga attua diversi cambi d'abito: inizialmente, mentre interpreta il brano, si presenta con il corpo completamente nudo dipinto tipo Body Art e ricoperta solamente da strass e glitter su una panchina in mezzo a due uomini sui cui capelli \u00e8 scritto LOVE e FAME. Successivamente \u00e8 vestita con una maglia a rete e balla attorniata da uomini con un bastone luminoso in mano, il \"disco stick\" appunto.\nIl video continua con balletti coreografici: Lady Gaga affiancata da tre ballerini scende a passi ritmici la scalinata della metr\u00f2, sulla cui sommit\u00e0 i due consueti alani arlecchino immobili assistono alla danza. Le immagini si spostano in un parcheggio sotterraneo dove Lady Gaga e i suoi ballerini ballano sui cofani delle automobili parcheggiate, fino a quando non vengono fermati dai custodi. Infine la cantante si introduce nel box del custode, che a tratti appare uomo e ad altri donna, dove si lascia andare ad effusioni erotiche. Lady Gaga chiude il sipario del video scatenandosi in una coreografia con altri uomini in jeans attillati nel corridoio della ferrovia e accarezzandosi poi la regione inguinale dondolando i fianchi.\nGaga ha discusso in un'intervista con \"Entertainment Weekly\" dietro le quinte del video il desiderio di arricchire \"LoveGame\" con ardite coreografie e movimenti aggraziati: \nIl video musicale \u00e8 stato censurato in molti Paesi in seguito alla sua uscita nel 2009. \u00c8 stato sottoposto a misure di censura in Australia in cui \u00e8 stato riservato solo a una visione da parte di maggiorenni, a causa della suggestiva proposta nel video di bondage e scene sessuali. Il canale ha richiesto di poter sfruttare una versione rivisitata del video che non avrebbe violato le clausole della censura. Programmi australiani come \"Rage\" e i canali Channel V e MTV hanno invece trasmesso il video nella sua forma originale. Il video \u00e8 stato bandito anche da MTV Arabia che ha addotto la stessa ragione dell'Australia.\nIl video ha ottenuto la certificazione Vevo, avendo superato le 100 milioni di visualizzazioni su YouTube e Vevo.\nAccoglienza.\n\"LoveGame\" \u00e8 stato esaltato dai critici musicali per la sua musica seducente e l'hook \"I wanna take a ride on your disco stick\". Gaga ha spiegato che la parola 'disco stick' \u00e8 un eufemismo per richiamare il pene e ha tratto l'ispirazione dal suo desiderio sessuale per uno sconosciuto incontrato in una discoteca. Il brano ha comunque ricevuto recensioni miste dai critici musicali. Sal Cinquemani di \"Slant Magazine\" l'ha criticato per il testo scadente e la sua fastidiosa pronuncia che non sembra evocare alcuna sensualit\u00e0. Ben Norman di About.com ha scritto che \"LoveGame\" riprende le insistenti tattiche di guerra a colpi di ritmi del precedente singolo, \"Just Dance\" e ci assalta con un testo sveglio come 'Let's have some fun/This beat is sick/I wanna take a ride on your disco stick'. Daniel Brockman di \"The Phoenix\" ha scritto: \u00abGaga alimenta la quota con il testo di una canzone orecchiabile e con il puro abbandono in stile high-in-the-club-banging-to-the-beat\u00bb. Il critico ha inoltre discusso delle parole della canzone, affermando che \u00ab'Let's have some fun, this beat is sick/I wanna take a ride on your disco stick' suonerebbe come il pi\u00f9 infimo ma bel ritornello che abbia mai ascoltato in un brano di prima linea quest'anno\u00bb. In una recensione di \"The Fame\", BBC ha scritto che la frase 'I wanna take a ride on your disco stick' suonava robotica nella canzone. Il brano \u00e8 stato inoltre giudicato splendido, piacevole e completamente gelido, tale da \u00abpermetterci di assegnare a Gaga l'annuario titolo di 'popstar pi\u00f9 adatta ad uccidere'\u00bb.\nBen Hogwood di MusicOMH.com ha definito il brano un \u00abfuori classe, un pop adornato da diamanti\u00bb insieme alle canzoni \"Starstruck\" e \"Paparazzi\", ma ha dichiarato che talvolta il testo suona bizzarro, specie l'asserzione della frase: 'I'm on a mission, and it involves some heavy touchin'\u00bb. Sarah Rodman dal \"The Boston Globe\" ha affermato che il brano \"ha il livello di una grondaia con movimenti sinuosi\". Priya Elan dal \"The Times\" ha parlato male del brano definendolo scontato. In un articolo, Chris Williams da \"Billboard\" ha dato il suo consenso al pezzo, scrivendo che \"ha tutti gli ingredienti vincenti dei suoi predecessori: un ritmo electropop da discoteca creato a bacio per la radio, una provocatoria e sciocca frase ripetuta e un hook (\"Let's have some fun, this beat is sick/I wanna take a ride on your disco stick\"); e una dose della magia dei sintetizzatori degli anni Ottanta, sicch\u00e9 anche gli adulti possano ascoltarla\".\nSuccesso commerciale.\nIl brano ha debuttato al novantaseiesimo posto nella \"Billboard\" Hot 100 nella settimana protrattasi sino al 4 aprile 2009, ma ne \u00e8 ricaduta fuori la settimana seguente. Dopo sei settimane, ha conseguito il sesto posto vendendo download digitali e divenendo il pi\u00f9 proficuo salto digitale della settimana. Due settimane dopo, \"LoveGame\" \u00e8 arrivato al quinto posto, oltre cui non \u00e8 riuscito a portarsi. Il brano ha raggiunto la numero uno nella Hot Dance Club Play ed \u00e8 divenuto il terzo dominio di Gaga al primo posto nella \"Billboard\" Pop 100. Sino a febbraio 2018, ha venduto copie digitali negli Stati Uniti secondo \"Billboard\".\nIn Canada, il brano ha esordito al sessantottesimo posto nella settimana del 6 settembre 2008, prima dell'uscita ufficiale come singolo. Ritorna in classifica all'ottantasettesimo posto il 9 gennaio 2009. In seguito, \"LoveGame\" \u00e8 saltato al quinto posto. Dopo aver fluttuato nella classifica per alcune settimane, \"LoveGame\" ha conseguito infine il secondo posto nella graduatoria. Il brano \u00e8 stato certificato due volte disco di platino dalla Canadian Recording Industry Association (CRIA) nel giugno 2009, per aver venduto copie digitali.\nIn Australia il brano ha esordito al novantaduesimo posto, ed \u00e8 poi saltato al quarantesimo posto la settimana seguente. Nella settimana protrattasi sino all'11 maggio 2009, \u00e8 schizzato al quarto posto tramutandosi nel terzo brano di Gaga insediatosi fra i primi cinque posti in Australia.\nIl 5 marzo 2009, \"LoveGame\" esordisce alla posizione 49 in Irlanda, ma il singolo esce dalla classifica nella settimana successiva per ritornarvi a momenti alterni. Dopo un'assenza di circa cinque mesi, nella settimana del 20 agosto 2009, il brano ritorna in classifica alla posizione 49, e il 24 settembre dello stesso anno raggiunge la sua posizione pi\u00f9 alta, la 30. \"LoveGame\" ha ricevuto una tiepida accoglienza in Irlanda e Gran Bretagna, dove maggiore attenzione \u00e8 stata rivolta al successivo singolo di Lady Gaga, \"Paparazzi\".\nTracce.\n French iTunes (Bonus Track Version) / German Maxi Single CD\nEsecuzioni dal vivo.\nLady Gaga ha eseguito il brano dal vivo per la prima volta nello Stud Bar di San Francisco il 27 maggio 2008. Nelle prime esibizioni live del brano, Lady Gaga si \u00e8 sempre fatta accompagnare da due ballerine ed ha sempre cantato impugnando un bastone (il disco stick) nella mano destra, volteggiandolo o posizionandolo di fronte a s\u00e9. La cantante ha presentato \"LoveGame\" insieme a \"Beautiful, Dirty, Rich\" e \"Just Dance\" al San Francisco Pride, il 29 giugno 2008.\nIl brano era contenuto nella scaletta del \"The Fame Ball Tour\" del 2009, eseguito come secondo pezzo del primo atto, e del \"The Monster Ball Tour\" del 2009 e 2010, eseguito come secondo pezzo del primo atto o primo pezzo del secondo atto.\n\"LoveGame\" \u00e8 parte della scaletta del \"The Born This Way Ball\", dove viene eseguito come terzo pezzo del secondo atto e del \"Joanne World Tour\"."}
{"id": "2229865", "revid": "116102680", "url": "https://it.wikipedia.org/wiki?curid=2229865", "title": "Rifugio Dante Livio Bianco", "text": "Il rifugio Dante Livio Bianco \u00e8 un rifugio alpino situato nella catena delle Alpi Marittime nel comune di Valdieri (CN), a 1910 metri di altitudine. Sorge poco distante dal Lago Sottano della Sella.\nStoria.\nIl rifugio fu costruito all'inizio degli anni sessanta del XX secolo, per iniziativa di un gruppo di alpinisti e partigiani della formazione \"Giustizia e Libert\u00e0\", che intendevano cos\u00ec commemorare Dante Livio Bianco, avvocato e partigiano piemontese amante dell'alpinismo, scomparso nel 1953 sulla Cima di Saint Robert, in alta Valle Gesso. L'inaugurazione avvenne il 7 luglio 1963.\nLa nuova costruzione veniva anche a sostituire il preesistente bivacco \"Monte Matto\", situato sul Lago Soprano della Sella, e distrutto da un incendio poco dopo il termine della seconda guerra mondiale.\nNel 1982 fu avviato un programma di ristrutturazione ed ampliamento; il nuovo rifugio fu inaugurato ufficialmente il 18 settembre 1983.\nVi furono successivi interventi di restauro nel 1999, nel 2000 e nel 2008.\nCaratteristiche.\nSi trova in prossimit\u00e0 della testata del \"vallone della Meris\", che scende su Sant'Anna di Valdieri, sulla sponda del Lago Sottano della Sella.\nSi tratta di una costruzione in muratura di pietrame a due piani pi\u00f9 sottotetto. Dispone di un totale di 55 posti letto, suddivisi in camere con capienza da 4 a 13 posti.\nIl rifugio \u00e8 dotato di riscaldamento, servizi igienici interni ed esterni, acqua corrente, docce con acqua calda, e servizio telefonico.\n\u00c8 presente un locale invernale, sempre aperto, e gestito nel periodo estivo; tale locale dispone di 13 posti.\nIl Lago Sottano della Sella era una meta molto gradita dai reali di casa Savoia, che spesso vi trascorrevano dei periodi di villeggiatura dedicati alla pesca o alle gite in barca. All'interno del rifugio \u00e8 ancora conservato uno dei remi della barca utilizzata dalla regina Margherita per queste gite.\nAccessi.\nLa via principale per accedere al rifugio si snoda dalla frazione di Sant'Anna di Valdieri. Da qui si diparte il sentiero N4, che risale il \"vallone della Meris\" fino al Lago Sottano della Sella, dove sorge il rifugio.\nAltre attivit\u00e0.\nDal rifugio ha origine un interessante percorso escursionistico attraverso il parco naturale delle Alpi Marittime. Questo percorso, articolato su quattro tappe, porta a toccare i rifugi Questa, Remondino e Genova-Figari per poi ridiscendere alle Terme di Valdieri, permettendo comunque molte varianti personalizzate.\nIn inverno, il rifugio \u00e8 un classico punto d'appoggio per diversi itinerari di scialpinismo, che da esso si dipartono."}
{"id": "2229866", "revid": "296238", "url": "https://it.wikipedia.org/wiki?curid=2229866", "title": "Rifugio Livio Bianco", "text": ""}
{"id": "2229870", "revid": "287204", "url": "https://it.wikipedia.org/wiki?curid=2229870", "title": "Imus", "text": "Imus \u00e8 una municipalit\u00e0 di Prima classe delle Filippine, situata nella Provincia di Cavite, nella Regione di CALABARZON.\nImus \u00e8 formata da 97 baranggay:"}
{"id": "2229871", "revid": "114453426", "url": "https://it.wikipedia.org/wiki?curid=2229871", "title": "Andrea Della Corte", "text": "Biografia.\nAndrea Della Corte nacque a Napoli il 5 aprile 1883. Studi\u00f2 giurisprudenza all'Universit\u00e0 di Napoli, formando invece la propria cultura musicale autonomamente, al di fuori di ambienti accademici. Dopo alcune brevi esperienze giornalistiche napoletane, inizialmente al Don Marzio, poi al Mattino, si trasfer\u00ec a Torino, dove fu critico musicale de La Stampa dal 1919 al maggio 1967. Port\u00f2 il giornalismo musicale in Italia ad un livello di \u00abprofessionalit\u00e0 finora sconosciuto\u00bb. A Torino Della Corte insegn\u00f2 anche storia della musica, sia presso il Conservatorio (1926-1953), che presso l'Universit\u00e0 (1939-1953).\nI suoi interessi principali furono l'opera buffa del XVIII secolo, Gluck e Verdi. Della Corte scrisse 35 libri e numerosi saggi e articoli, pubblicati sia in Italia che all'estero, molti dei quali considerati di fondamentale importanza per la musicologia moderna, caratterizzati da un giudizio musicale severo e dal tentativo di innovare il mondo degli studi musicali italiani. Fu membro di importanti istituzioni musicali e culturali, quali l'Accademia dei Lincei di Roma, l'Accademia nazionale Luigi Cherubini di Firenze, dell'Accademia Nazionale di Santa Cecilia di Roma, l'Istituto Italiano per la Storia della Musica di Roma.\nDella Corte mor\u00ec a Torino il 12 marzo 1968. La citt\u00e0 di Torino gli dedic\u00f2 la sezione musicale della biblioteca civica, poi costituita in Biblioteca civica musicale \"Andrea Della Corte\", alla quale la sua famiglia don\u00f2 oltre 15.000 libri che gli erano appartenuti.\nEra padre del latinista Francesco Della Corte."}
{"id": "2229879", "revid": "203496", "url": "https://it.wikipedia.org/wiki?curid=2229879", "title": "Ettore Ricagni", "text": ""}
{"id": "2229882", "revid": "1347902", "url": "https://it.wikipedia.org/wiki?curid=2229882", "title": "Leonid Aleksandrovi\u010d Govorov", "text": "Biografia.\nNato nel villaggio di Butyrki, nella Russia centrale (ora nell'Oblast' di Kirov) da un padre marinaio, frequent\u00f2 le scuole tecniche a Elabuga ed entr\u00f2 successivamente nel dipartimento di costruzioni navali dell'Istituto politecnico di Pietrogrado. Nel dicembre 1916 lasci\u00f2 gli studi ed entr\u00f2 nella Scuola di Artiglieria di Konstantinovskye, diventando ufficiale di artiglieria nel 1917.\nAllo scoppiare della Rivoluzione russa ed in seguito allo sgretolamento dell'Esercito Imperiale Russo Govorov fece ritorno a casa solo per essere arruolato nell'Armata Bianca di Aleksandr Vasil'evi\u010d Kol\u010dak. Dopo breve tempo disert\u00f2 per unirsi all'Armata Rossa. Durante la Guerra civile russa serv\u00ec sotto Vasilij Konstantinovi\u010d Bljucher in Crimea combattendo contro le forze guidate da P\u00ebtr Nikolaevi\u010d Vrangel', venendo ferito due volte e venendo decorato con l'Ordine della Bandiera rossa.\nDurante gli anni 20 e 30 Govorov ebbe una serie di incarichi di comando all'interno dell'artiglieria, completando contemporaneamente la sua preparazione tecnica all'Accademia Militare Frunze di Mosca. Nel 1936 fond\u00f2 l'Accademia Militare degli Ufficiali dell'Armata Rossa e fu anche comandante di artiglieria nel distretto militare di Kiev. Nel 1938 divenne istruttore di tattica all'Accademia Dzer\u017einskij di Artiglieria.\nDurante il periodo delle Grandi purghe divenne un elemento sospetto per aver militato nell'Armata Bianca, anche se per breve tempo e per essere stato al comando di Bljucher, morto in carcere nel 1938. Venne brevemente rimosso dalla sua posizione e arrestato, ma l'intervento del Maresciallo Kliment Efremovi\u010d Voro\u0161ilov e del Presidente del Presidio del Soviet Supremo Michail Ivanovi\u010d Kalinin lo salv\u00f2.\nNel 1939, allo scoppio della Guerra d'inverno, fu assegnato alla Settima Armata come Comandante dell'Artiglieria. In questa veste comand\u00f2 il grande dispiegamento di artiglieria che permise l'avanzata sovietica attraverso la fortificata Linea Mannerheim nei primi mesi del 1940. Per questa vittoria ottenne l'Ordine della Bandiera Rossa e il grado di Comandante di Divisione. Fu anche nominato Vice Ispettore Generale dell'Artiglieria dell'Armata Rossa.\nIn seguito all'invasione tedesca dell'Unione Sovietica, iniziata nel giugno 1941, divenne Comandante dell'Artiglieria del Fronte Occidentale, tra Polonia orientale e Bielorussia. In questo periodo venne notato dal Generale Georgij Konstantinovi\u010d \u017dukov, che divenne suo protettore. Svolse un ruolo fondamentale nella Battaglia di Mosca nel dicembre 1941 e durante le controffensive sovietiche dell'inverno 1941-1942 e per questo venne promosso Luogotenente Generale dell'Artiglieria.\nNell'aprile 1942 Govorov ottenne il Comando di Leningrado, sotto assedio da parte delle forze tedesche e finlandesi fin dal novembre 1941 e stremata da una durissima carestia durante l'inverno 1941-1942 (vedi Assedio di Leningrado). Qui la sua abilit\u00e0 di ufficiale di artiglieria fu preziosa, visto che la citt\u00e0 si trovava sotto un continuo bombardamento e uno dei suoi compiti era di preparare una controffensiva di artiglieria per colpire le batterie tedesche. Nel gennaio 1943 guid\u00f2 le truppe di Leningrado nell'attacco simultaneo denominato Operazione Spark, che permise di rompere l'assedio e di riprendere il controllo dell'isola di \u0160lissel'burg. Nel giugno 1944 durante le operazioni per la liberazione della regione a Nord di Leningrado e la seguente invasione della Finlandia venne promosso Maresciallo dell'Unione Sovietica.\nDurante l'avanzata verso ovest Govorov comand\u00f2 l'artiglieria durante la liberazione di Novgorod, l'occupazione di Estonia e Lettonia e l'avanzata in Polonia. Il 27 gennaio 1945 venne insignito del titolo di Eroe dell'Unione Sovietica.\nNel dopoguerra Govorov divenne comandante del Distretto Militare di Leningrado e successivamente Capo Ispettore delle Forze di Terra. Nel 1948 venne promosso Comandante Nazionale delle Forze di Difesa Aerea e nel 1952 divenne ViceMinistro della Difesa. In questa carica supervision\u00f2 la modernizzazione dei sistemi di difesa aerea dell'Armata Rossa. Mor\u00ec pochi anni dopo nel marzo 1955, dopo aver sofferto per anni di scompensi cardiaci."}
{"id": "2229887", "revid": "729019", "url": "https://it.wikipedia.org/wiki?curid=2229887", "title": "Indang", "text": "Indang \u00e8 una municipalit\u00e0 di Terza classe delle Filippine, situata nella Provincia di Cavite, nella Regione di CALABARZON.\nIndang \u00e8 formata da 36 baranggay:"}
{"id": "2229889", "revid": "22475", "url": "https://it.wikipedia.org/wiki?curid=2229889", "title": "Jolly Old St. Nicholas", "text": " \nJolly Old St. Nicholas (= \u00ab\"Allegro, vecchio San Nicola/Babbo Natale\"\u00bb) \u00e8 una canzone natalizia statunitense, scritta probabilmente tra la seconda met\u00e0 del XIX e l'inizio del XX secolo, di cui \u00e8 sconosciuto sia l'autore che l'anno esatto di pubblicazione.\nAlcuni musicologi attribuiscono il brano a Wilf Carter (1904 - 1996), altri \u2013 visto lo stile e, soprattutto, le notevoli similitudini con il brano \"Up on the Housetop\" \u2013 a Benjamin Hanby (1833 - 1867).\nTesto.\nLa canzone si presenta come una lettera a Babbo Natale, a cui un bambino scrive di aver preparato la sua calza, ma di non sapere esattamente cosa desidera per regalo. Lo stesso hanno fatto i suoi fratellini Johnny, Susie e Nellie, i quali \u2013 al contrario di lui \u2013 hanno gi\u00e0 scelto il proprio regalo, ovvero \u2013 rispettivamente \u2013 un paio di pattini, una bambola e un libro di racconti:\n\"Jolly Old Saint Nicholas\",\n\"Lean your ear this way\";\n\"Don't you tell a single soul\",\n\"What I'm going to say\"\n\"Christmas Eve is coming soon\";\n\"Now you dear old man\",\n\"Whisper what you'll bring to me\";\n\"Tell me if you can\".\n\"When the clock is striking twelve\";\n\"When I'm fast asleep\",\n\"Down the chimney broad and black\",\n\"With your pack you'll creep\";\n\"All the stockings you will find\"\n\"Hanging in a row\";\n\"Mine will be the shortest one\",\n\"You'll be sure to know\".\n\"Johnny wants a pair of skates\";\n\"Susy wants a dolly\";\n\"Nellie wants a story book\";\n\"She thinks dolls are folly\";\n\"As for me, my little brain\"\n\"Isn't very bright\";\n\"Choose for me, old Santa Claus\",\n\"What you think is right.\"\nRecentemente \u00e8 stato cambiato l'originario \"old Santa Claus\" dell'ultima strofa in \"dear Santa Claus\".\nVersioni.\nLa canzone \u00e8 stata incisa da numerosi cantanti e gruppi, tra cui: Eddy Arnold, Chet Atkins, Steve Austeen, Connie Brown, Glen Campbell, Wilf Carter, The Countdown Kids, Tommy T. Hall, The Starlite Orchestra, Vienna Symphony Orchestra, ecc."}
{"id": "2229893", "revid": "124072420", "url": "https://it.wikipedia.org/wiki?curid=2229893", "title": "Enopide di Chio", "text": "Biografia.\nFu probabilmente contemporaneo di Anassagora. In giovent\u00f9 visit\u00f2 l'Egitto dove apprese importanti nozioni di astronomia, matematica e fisica.\nAstronomia.\nIl principale risultato ottenuto da Enopide in campo astronomico, \u00e8 stata la scoperta dell'angolo esistente tra il piano dell'equatore celeste e lo zodiaco (il percorso apparente del Sole nel cielo in un anno). Per alcuni storici antichi la scoperta dell'obliquit\u00e0 dell'eclittica dovrebbe essere attribuita a Pitagora, mentre Enopide se ne sarebbe appropriato indebitamente; ma il matematico Teone di Smirne l'assegnava senz'altro a Enopide. In ogni modo Enopide (o Pitagora) aveva effettuato solo una osservazione qualitativa dell'obliquit\u00e0 dell'eclittica; per una misura precisa dell'inclinazione dell'asse terrestre occorrer\u00e0 aspettare un paio di secoli, allorch\u00e9 Eratostene misur\u00f2 l'angolo con una buona precisione.\nEnopide determin\u00f2 anche un valore del \"Grande anno\", il pi\u00f9 piccolo intervallo di tempo che contiene un numero intero di anni e un numero intero di lunazioni. Enopide propose un grande anno composto di 59 anni solari. Riferisce Giovanni Virginio Schiaparelli (1835-1910), astronomo e storico dell'astronomia antica:\nPoich\u00e9 le posizioni relative del Sole e della Luna si ripetono dopo ogni \"Grande anno\", il valore di quest'ultimo offriva a Epimenide un mezzo per predire le eclissi, di sole e di luna. Consapevole dell'importanza del \"Grande anno\", Enopide ne fece scolpire lo schema sopra una tavola di bronzo che venne affissa pubblicamente a Olimpia. Questo \u00e8 il primo esempio accertato di un parapegma astronomico; cio\u00e8 di un calendario ciclico affisso in pubblico e proposto per uso generale.\nGeometria.\nProclo nel Commento al I libro degli \"Elementi\" di Euclide attribuisce a Enopide due proposizioni riprese poi da Euclide: la proposizione \"I, 12\" e la \"I, 23\". La proposizione \"I, 12\" recita: \"Ad una data retta illimitata, da un punto dato ad esso esterno, condurre una linea retta perpendicolare\", mentre la proposizione \"I, 23\" recita: \"Costruire una retta data, e [con vertice] in un [dato] punto di essa, un angolo rettilineo uguale ad angolo rettilineo dato\".\nA proposito della proposizione \"I, 12\" Proclo scrive che Enopide si interess\u00f2 all'argomento perch\u00e9 utile per i suoi studi di astronomia. L'attribuzione a Enopide della proposizione \"I, 23\", definita \"invenzione\" (in lingua greca: \"\u03b5\u1f52\u03c1\u03b7\u03bc\u03b1\"), venne ripresa da Proclo da una storia della matematica, oggi perduta, scritta da Eudemo da Rodi, un allievo di Aristotele. Secondo lo storico della matematica Attilio Frajese ad Enopide si deve in realt\u00e0 attribuire la precedente proposizione \"I, 22\" (\"Con tre rette uguali a tre rette date, costruire un triangolo: occorre dunque che la somma di due di esse, comunque prese, sia maggiore della rimanente\") che della proposizione \"I, 23\" costituisce la necessaria premessa. Le due proposizioni \"I, 12\" e \"I, 22\" costituiscono inoltre le premesse per lo sviluppo di un interessante capitolo della geometria (retta secante un cerchio, cerchi secanti fra loro).\nFisica.\nEnopide si interess\u00f2 alle cause delle inondazioni del Nilo nella stagione estiva. Sulla base di sue osservazioni sulla temperatura dell'acqua nelle sorgenti profonde, Enopide fece l'inferenza che l'acqua del sottosuolo fosse fredda in estate e calda in inverno. In inverno, l'elevata temperatura dell'acqua calda ne favorirebbe l'evaporazione; al contrario in estate, l'evaporazione sarebbe impedita dalla bassa temperatura dell'acqua la impedirebbe per cui l'acqua eccedente uscirebbe fuori dagli argini. Riferisce Diodoro Siculo:"}
{"id": "2229894", "revid": "1439131", "url": "https://it.wikipedia.org/wiki?curid=2229894", "title": "Mercedes 37PS", "text": "Il nome Mercedes 37PS identifica una famiglia di autovetture di gran lusso prodotte dal 1906 al 1914 dalla Casa tedesca Daimler Motoren Gesellschaft per il suo marchio automobilistico Mercedes.\nI modelli 37/65 PS e 37/70 PS.\nQueste autovetture sono state lanciate per sostituire il precedente modello, ossia la Mercedes Simplex 36/65 PS, gi\u00e0 assai esclusiva. La nuova famiglia delle \"37PS\" debutt\u00f2 con due modelli, denominati 37/65 PS e 37/70 PS, entrambi per pochissimi fortunati. Questi modelli segnarono il debutto del marchio \"Mercedes\" nel campo dei motori a 6 cilindri. Era questa infatti l'architettura adottata per il nuovo propulsore montato su questi modelli. Tale propulsore era composto da tre blocchi bicilindrici fusi separatamente, era a corsa lunga (120x140 mm) ed aveva una cilindrata di 9495 cm\u00b3. Mentre l'alimentazione era affidata ad un carburatore doppio corpo con valvola a saracinesca, la distribuzione era del tipo a T, cio\u00e8 con valvole di aspirazione su un lato del motore e valvole di scarico sull'altro lato. Ogni fila di valvole era comandata da un albero a camme, per un totale di due assi a camme laterali a loro volta comandati da ingranaggi. Un'altra importante novit\u00e0 in questo motore stava nel tipo di accensione a doppia candela per cilindro.\nA seconda del modello su cui era montato, tale propulsore forniva prestazioni leggermente differenti: mentre nella \"37/65 PS\" la potenza massima raggiungeva 65 CV a 1300 giri/min, nella \"37/70 PS\" i cavalli erogati erano 70.\nDal punto di vista telaistico, la struttura utilizzata era una lamiera stampata in acciaio con sezione a U. Le sospensioni erano ad assale rigido con molle a balestra semiellittica, l'impianto frenante a pedale era costituito da un sistema raffreddato ad acqua che agiva sulla trasmissione. Questa era del tipo a catena e comprendeva un cambio a 4 marce, nonch\u00e9 una frizione a nastro.\nI modelli 37/90 PS e 37/95 PS.\nI modelli descritti furono prodotti fino al 1910: a partire da quell'anno vennero sostituiti da due nuovi modelli, denominati 37/90 PS e 37/95 PS. Questi modelli presentavano diverse novit\u00e0 di rilievo. Prima di tutto si ebbe un ritorno all'architettura motoristica a 4 cilindri in linea. Il quadricilindrico utilizzato era composto da due blocchi bicilindrici fusi separatamente, analogamente ad altri quadricilindrici utilizzati in quel periodo dalla Mercedes e da altre Case automobilistiche. La cilindrata era di 9530 cm\u00b3 (130x180 mm). Il nuovo motore era inoltre caratterizzato dal fatto di essere chiuso all'interno di una paratia in cui circolava l'acqua di raffreddamento. Un'altra sostanziosa novit\u00e0 tecnica stava nella distribuzione, che stavolta era a valvole in testa, ma non solo: le valvole erano questa volta tre, una di aspirazione e due di scarico. Tali valvole erano comandate da due assi a camme laterali.\nInteressante l'incremento di potenza ottenuto: i due modelli spuntavano rispettivamente 90 e 95 CV a 1300 giri/min, permettendo alle vetture di raggiungere l'allora notevole velocit\u00e0 massima di 115 km/h. A tale proposito, vale la pena ricordare che la \"37/95 PS\" \u00e8 stata considerata unanimemente la pi\u00f9 veloce automobile stradale degli anni dieci del XX secolo. In un periodo in cui la trasmissione ad albero stava progressivamente soppiantando quella a catena, i tecnici della Mercedes scelsero invece quest'ultima soluzione poich\u00e9 si dimostrava all'epoca pi\u00f9 adatta a motori di una certa potenza.\nI modelli della famiglia \"37PS\" hanno fatto parte di una fascia di lusso a cui la \"Daimler Motoren Gesellschaft\" ha dedicato gran parte delle proprie attivit\u00e0, e che in quel periodo comprendeva anche i modelli delle famiglie 38PS e 39PS, prodotte contemporaneamente alla \"37PS\" e che andavano a porsi addirittura un gradino pi\u00f9 in alto.\nQuando a met\u00e0 degli anni dieci tali modelli vennero tutti pensionati in blocco, il modello che ne avrebbe raccolto l'eredit\u00e0 sarebbe stato uno solo, la Mercedes 28/95 PS del 1914, appartenente alla gi\u00e0 esistente gamma 28PS."}
{"id": "2229902", "revid": "767487", "url": "https://it.wikipedia.org/wiki?curid=2229902", "title": "Kawit", "text": "Kawit \u00e8 una municipalit\u00e0 di Seconda classe delle Filippine, situata nella Provincia di Cavite, nella Regione di CALABARZON.\nKawit \u00e8 formata da 23 baranggay:"}
{"id": "2229903", "revid": "767487", "url": "https://it.wikipedia.org/wiki?curid=2229903", "title": "Bloomingdale (Tennessee)", "text": "Bloomingdale \u00e8 un census-designated place degli Stati Uniti d'America, nella contea di Sullivan, nello stato del Tennessee.\nSi trova a nord-est di Kingsport, nei pressi del confine con la Virginia."}
{"id": "2229905", "revid": "125606174", "url": "https://it.wikipedia.org/wiki?curid=2229905", "title": "Episodi di SpongeBob (settima stagione)", "text": "La settima stagione di \"SpongeBob\" \u00e8 andata in onda in America dal 19 luglio 2009 all'11 giugno 2011, mentre in Italia \u00e8 andato in onda lo special \"La protesta di SpongeBob\" nella stessa data di quando \u00e8 andato in onda in America.\nGli ultimi episodi sono andati in onda in prima visione assoluta alle 00.55 dal 26 dicembre al 31 dicembre sempre su Nickelodeon insieme a 2 episodi della 8 stagione in prima visione assoluta. In chiaro \u00e8 stata trasmessa in prima visione da maggio ad agosto 2012 su Super!\nDue chiacchiere con Squiddi.\n\u00c8 notte e Squiddi si alza per andare a vedere la televisione, ma si accorge che un programma televisivo \u00e8 stato annullato, perch\u00e9 un bambino ha chiesto di andare in TV. Capito che danno spazi in TV a chiunque, ne chiede uno anche lui. Al Krusty Krab Squiddi attende con ansia di andare a casa sua e cominciare il suo programma, intitolato \"due chiacchiere con Squiddi\". SpongeBob e Patrick vanno a casa di Squiddi, causandogli parecchi problemi. Il polipo disperato dice a Patrick di fare il cameraman e a SpongeBob il tecnico del suono, con esiti disastrosi. Poco dopo, Mr. Krab va da Squiddi per fare pubblicit\u00e0 al Krusty Krab, a cui si aggiungono Sandy, Perla, Plankton e Larry, che, credendo che ci sia una festa, chiama tutti i pesci. Purtroppo, subito dopo, arriva il personale della TV, che manda via Squiddi da casa sua. Egli, stranamente nella sua camera da letto, tenta invano di far smettere ai suoi \"amici\" di suonare nel cuore della notte.\nIo amo ballare.\nSpongeBob adora il ballo. Al Krusty Krab, egli serve i Krabby Patty ai clienti danzando e una direttrice di una scuola di teatro lo vede ed entusiasta decide di farlo partecipare ai provini. Squiddi, invidioso, escogita un losco piano: dice a SpongeBob che lo \"metter\u00e0 sotto la sua ala protettiva\" per aiutarlo a passare il provino, ma in verit\u00e0 intende stremarlo a forza di esercizi per prendere il suo posto. Squiddi continua a farlo esercitare fino a tenerlo sveglio tutta la notte, infatti SpongeBob \u00e8 stremato. Squiddi allora si presenta al posto di SpongeBob, ma il \"premio\" per aver passato il provino si riveler\u00e0 il suo karma: il suo mentore sar\u00e0 infatti Squilliam, che riserver\u00e0 a Squiddi lo stesso trattamento che il meschino polipo ha riservato a SpongeBob, che nel frattempo osserva la scena assieme a Patrick.\nLa fame di Perla.\nPerla sta attraversando la pubert\u00e0 e perci\u00f2 prova una fame insaziabile. Mr. Krab va allora in cerca di cibo nelle case altrui, inclusa quella di SpongeBob, che quando se ne accorge dapprima \u00e8 turbato, ma dopo aver ascoltato tutta la storia del granchio decide di aiutarlo. Il giorno dopo crea quindi un Krabby Patty talmente perfetto da placare la fame della giovane balena. Quando Krab gli chiede come ha fatto, SpongeBob gli risponde dicendo che l'ha fatto con amore e Krab \u00e8 stupito.\nBloccato nell'asciugatrice.\nSpongeBob si fa una doccia, asciugandosi con il suo rullo personale, ma finisce per rimanervi bloccato. In questo frangente arriva Patrick e SpongeBob gli chiede se pu\u00f2 aiutarlo a uscire dall'asciugatrice, ma l'ottusa stella peggiora le cose incollandolo al supporto per sempre. Prova cos\u00ec a portarlo al luna park per tirargli su il morale, ma SpongeBob non riesce a fare bene nulla con l'incomoda asciugatrice addosso e continua a essere umiliato, mentre Patrick si diverte, ed \u00e8 di pessimo umore per la terribile giornata che ha avuto. A un certo punto, non potendone pi\u00f9, sbotta contro il suo amico davanti ai presenti, i quali, vedendo Patrick correre via piangendo, se la prendono con SpongeBob, che si sente terribilmente in colpa. Patrick, non riuscendo a stare separato da SpongeBob, va da lui nella sua casa-ananas, e lo vede in salotto, sdraiato sulla poltrona, fissando un canale televisivo sfocato, completamente apatico e depresso. Patrick, resosi conto che \"la sua idea\" ha finito col rovinare la vita del suo amico, inizia a piangere, facendo sciogliere la colla e liberando SpongeBob. Tuttavia, alla fine, lui e Patrick rimangono bloccati insieme dopo che l'asciugatrice cade loro addosso, al che quest'ultimo chiede se deve usare ancora la sua colla.\nIn cucina con Sandy.\nPlankton elabora un nuovo piano per impossessarsi della ricetta segreta del Krabby Patty: si intrufola nel casco di Sandy e, mentre lei si fa una doccia, le ruba la pelliccia e se ne va in giro facendosi passare per lei. Plankton, sotto le mentite spoglie di Sandy, va da SpongeBob nella cucina del Krusty Krab e questi, su richiesta di quella che crede essere Sandy, decide di dare a Plankton-Sandy alcune nozioni culinarie, facendogli perdere tempo. Nel frattempo, la vera Sandy, tosata e con una caraffa per il caff\u00e8 come casco, cerca la sua pelliccia; i cittadini sono scandalizzati al vedere un mammifero tutto nudo, mettendola terribilmente in imbarazzo. Alla fine Sandy arriva al Krusty Krab, si riprende la pelliccia e punisce Plankton richiudendolo in un barattolo di senape, che gli irrita l'occhio. Poi arrivano due agenti, che per\u00f2, invece di arrestare Plankton, arrestano Sandy per \"pubblica nudit\u00e0\".\nSpione cerebrale.\nPlankton decide di rubare la ricetta segreta del Krabby Patty entrando nel corpo di Mr. Krab per carpire la formula segreta con una ventosa; tuttavia capita all'interno di SpongeBob attraverso uno dei suoi fori. Dopo essere stato nel suo cervello senza trovare nulla, Plankton scopre che la formula segreta ce l'ha nel cuore. Egli allora ne aspira il contenuto, ma, cos\u00ec facendo, assume anche il carattere spensierato e leale di SpongeBob, diventandone letteralmente una mini-copia. La \"missione\" \u00e8 compiuta e il batterio-spugna si appresta a tornare al Chum Bucket, ma, durante il tragitto, si trasforma in una mini-copia di Patrick, non ricordandosi pi\u00f9 la ricetta.\nUnto \u00e8 bello.\nSpongeBob e Mr. Krab svuotano il pozzetto dell'olio usato del Krusty Krab. Poi quella notte lo scaricano nei pressi del Chum Bucket, per\u00f2 quell'olio usato ha lo stesso sapore del Krabby Patty. Da quel momento, Plankton e Krab si scontrano in una faida per attirare pi\u00f9 clienti con nuovi piatti a base di olio, solo che tutto quell'olio fritto fa star male i clienti, e inoltre entrambi i ristoranti sono pieni d'olio dappertutto. Sotto minaccia di un agente (chiamato da SpongeBob), Plankton e Krab dovranno provvedere a smaltire tutto l'olio. Per fortuna ci pensa SpongeBob a smaltirlo col suo corpo spugnoso. SpongeBob viene tuttavia inseguito da Patrick che vuole leccargli l'olio assorbito che gli cola dai buchi.\nUna spugna modello.\nSpongeBob sente per caso una telefonata di Mr. Krab in cui il granchio dice di \"doversi sbarazzare del piccoletto\", riferendosi alla sua cappesanta ormai cresciuta; tuttavia ci rimane male perch\u00e9 fraintende e crede che ci\u00f2 significhi che \u00e8 stato licenziato. Dietro suggerimento di Patrick, SpongeBob trova allora un impiego come modello per degli spot pubblicitari, solo che si tratta di uno spot per una spugna per lavare i bagni. Non potendo continuare cos\u00ec, SpongeBob si dimette, supplica Krab di \"riassumerlo\" e lui, seppure confuso dalla situazione, accetta, in cambio che la spugna pulisca i bagni del locale.\nTeniamo pulita Bikini Bottom.\nSquiddi, camminando per strada, pesta una gomma da masticare. Un agente, credendo l'abbia gettata lui, gli commina un lavoro socialmente utile: raccogliere l'immondizia. Squiddi spererebbe che ci\u00f2 gli frutti un monumento come quello del rivale Squilliam; SpongeBob cerca di aiutarlo e cos\u00ec, dopo aver raccolto parecchi rifiuti, costruisce una casa di spazzatura sotto l'originale, che per\u00f2 coster\u00e0 a Squiddi un'altra multa. Poco dopo, SpongeBob costruisce una statua d'immondizia raffigurante Squiddi, al fine di rincuorarlo. Il fetore del monumento di spazzatura \u00e8 cos\u00ec forte da far squagliare letteralmente quello di Squilliam, che viene multato perch\u00e9 il cemento \u00e8 finito per terra. Squiddi si compiace, solo che poco dopo anche lui e SpongeBob vengono multati.\nUn amico per Gary.\nSpongeBob crede che Gary sia triste nel rimanere a casa da solo, mentre il suo padrone va al lavoro. Cos\u00ec, nel tentativo di far compagnia alla lumaca, decide di comprare Puffy Fluffy, un dolce animaletto con le sembianze di un pesciolino. Sfortunatamente SpongeBob non sa che l'animale pu\u00f2 trasformarsi in un mostro se vede altri animali non appartenenti alla sua specie, cosa che spaventer\u00e0 Gary a morte. Alla fine Puffy Fluffy si trasforma in un'anguilla mostruosa e spietata con 4 lingue taglienti, distrugge la casa e tenta addirittura di mangiarsi SpongeBob, ma Gary ferma il nemico legandogli le lingue e facendolo scappare per il dolore. SpongeBob non \u00e8 soddisfatto e decide allora di portare Gary al lavoro per non farlo restare solo in casa.\nMio e soltanto mio.\nPatrick arriva al Krusty Krab e ordina un \"Kiddie Meal\". Non avendo abbastanza soldi per pagare, decide di \"condividere\" il pranzo con SpongeBob, il quale ha pagato per il pranzo. Quando arriva con il pranzo un giocattolo fabbricato direttamente da Mr. Krab, con un Krabby Patty e delle cannucce, decidono di \"condividere\" anche quello. Solo che Patrick, che proprio non sa cosa sia la condivisione, lo tiene solamente per lui. Giustamente SpongeBob si arrabbia e i due litigano per il giocattolino; nemmeno il ruolo mediatore di Sandy risolve la disputa. I due continuano a litigare fino ad arrivare al Krusty Krab, dove Patrick inghiotte il gioco e SpongeBob \u00e8 indignato oltre ogni dire. Mr. Krab arriva e, capendo la situazione, dapprima dice ai due che dovrebbero vergognarsi a bisticciare per un motivo talmente futile e poi fabbrica due giocattoli uguali per accontentarli. Patrick decide di pagare con i soldi di SpongeBob ancora una volta.\nSpilorcio dell'anno.\nMr. Krab partecipa al concorso per vincere il premio di \"spilorcio dell'anno\", portandosi anche SpongeBob. L'azzimato granchio vede che la concorrenza \u00e8 agguerrita pi\u00f9 che mai e chiede a SpongeBob di \"esagerare\" sul suo conto, spiegandogli che \u00e8 come \"dire la verit\u00e0 insaporendola con una piccola bugia\". Solo che SpongeBob fraintende e mente sul conto del capo facendolo squalificare. Tuttavia egli riesce a vincere quando, con SpongeBob, si porta nelle valigie l'intera stanza d'albergo.\nLa maledizione di Bikini Bottom.\nSpongeBob e Patrick, su permesso, giocano col tagliaerba di Squiddi e con esso raggiungono il cimitero dov'\u00e8 sepolto l'Olandese Volante. Nel frattempo il fantasma, infastidito dal gran trambusto, emerge dalla sua tomba e i due gli tagliano per errore la barba; l'Olandese, per castigo, li maledice trasformandoli in spettri. SpongeBob e Patrick non avranno vita facile come spiriti, ma dopo aver dato una barba sostitutiva all'Olandese, possono tornare come prima. Dopo un po' di tempo tuttavia il vecchio fantasma fugge spaventato da una strega di mare invaghitasi di lui.\nIl clarinetto di Squiddi.\nSquiddi \u00e8 di ottimo umore perch\u00e9 quella sera si esibir\u00e0 con il suo clarinetto a un concerto. Soltanto che con tutti i clienti attorno il suo clarinetto potrebbe essere danneggiato o sporcato. Per preservare lo strumento, Mr. Krab tira fuori un vecchio armadietto, ripulendolo accuratamente in modo da poter essere utilizzato per custodire il prezioso clarinetto del calamaro (oltre agli altri oggetti personali di SpongeBob). SpongeBob per\u00f2 continua ad ampliare lo spazio all'interno dell'armadietto e perci\u00f2 sposta di continuo il clarinetto di Squiddi. Alla fine nell'armadietto c'\u00e8 spazio a non finire, diventando un vero e proprio universo nel quale Squiddi si addentrer\u00e0 per ritrovare il suo clarinetto, vivendo bizzarre avventure al limite del surreale. Uscendo scosso dalla vicenda, che si rivela essere un sogno, Squiddi si infuria con SpongeBob, ritenendolo responsabile dell'avventura onirica che ha avuto, lo rinchiude nell'armadietto e lo spedisce lontano dalla citt\u00e0. Tuttavia, SpongeBob riesce ad arrivare nel teatro dove l'audizione si svolge. Squiddi scappa via terrorizzato, sebbene SpongeBob fosse venuto a restituirgli il clarinetto.\nLa protesta di SpongeBob.\nSpongeBob e Patrick vanno a caccia di meduse, quando vedono un cartellone che annuncia che presto sul campo verr\u00e0 costruita una gigantesca autostrada, distruggendo il prezioso ecosistema di esso e mettendo in fuga le meduse. Il responsabile del progetto \u00e8 Plankton, il quale ha orchestrato il tutto per mandare Mr. Krab in rovina in modo che, messo alle strette, il crostaceo gli consegni la formula segreta del Krabby Patty. SpongeBob e Patrick non ci stanno e indicono una protesta in strada in stile hippy del '68 distribuendo volantini e cantando, per\u00f2 due agenti li portano via in un posto lontano e desolato, poich\u00e9 essi, come il resto dei cittadini, sostengono il progetto. Nel punto dove sono stati scaricati, i due amici assistono a una parata seguita dalla costruzione dell'autostrada; SpongeBob non si d\u00e0 per vinto e cerca di fermare la ruspa-asfaltatrice di Plankton, ma ne viene investito. Il Krusty Krab \u00e8 ora sepolto dall'imponente costruzione e Mr. Krab rischia, suo malgrado e con grandissima costernazione di SpongeBob, di dover chiudere il fast food e di dover dare a Plankton la ricetta segreta. Bikini Bottom viene invasa dalle meduse, che, inferocite per la distruzione del loro habitat naturale, attaccano gli abitanti. SpongeBob prende la parola e convince finalmente i cittadini a distruggere l'autostrada mandando in fumo il losco progetto di Plankton. Spingendo tutti insieme, SpongeBob e tutti gli abitanti distruggono la triste costruzione facendo rifiorire il campo, facendo riemergere il Krusty Krab e ridando alle meduse sfrattate la loro casa.\nRitorno al passato.\nSpongeBob e Patrick aiutano Waterman &amp; Supervista bloccati sulla strada. Come ringraziamento, l'anziano duo permette a SpongeBob e Patrick di vedere la loro collezione di oggetti entrati in scena nelle loro battaglie, con la raccomandazione di non toccare nulla. Patrick per\u00f2 tocca la loro macchina del tempo e il quartetto viene catapultato nel passato, quando Bikini Bottom aveva 38 abitanti e Waterman &amp; Supervista erano giovani. In quel momento arriva sul posto Man Ray; i giovani supereroi tentano di neutralizzare il nemico con della salsa tartara, che per\u00f2 Patrick divora: Man Ray riesce cos\u00ec ad avere la meglio. SpongeBob e Patrick decidono di tornare nel presente, dove scoprono che la stella marina, non permettendo ai supereroi di sconfiggere Man Ray, ha finito per creare un futuro alternativo, dal momento che ora Man Ray regna sovrano come uno spietato dittatore. Arrivati a quello che dovrebbe essere il Krusty Krab, i due amici scoprono che ora Waterman &amp; Supervista vi lavorano l\u00ec. SpongeBob e Patrick convincono il duo ad affrontare il tiranno, e tutti e quattro tornano di nuovo nel passato. Poco dopo, per\u00f2, numerose macchine del tempo con molteplici SpongeBob e Patrick iniziano a comparire dappertutto, confondendo le idee a Man Ray.\nUna terribile banda di cattivi.\nSpongeBob e Patrick guardano una videocassetta contenente un episodio perduto di Waterman &amp; Supervista alle origini, dove i due combattono contro dei supercattivi radunando altri supereroi, salvo poi scoprire che in verit\u00e0 il gruppo di \"malfattori\" si riuniva per la passione dei libri. Quando l'episodio finisce, SpongeBob e Patrick decidono di riguardarlo daccapo.\nUn giorno senza lacrime.\nSpongeBob si sveglia una mattina e una serie di eventi sfortunati finiscono per farlo piangere di continuo. Squiddi allora decide di piazzare una scommessa: se SpongeBob riuscir\u00e0 a non piangere fino a mezzanotte, il burbero calamaro andr\u00e0 a un pigiama party con lui; in caso contrario, SpongeBob svolger\u00e0 una serie di faccende domestiche per Squiddi. Squiddi segue SpongeBob per tutta la notte e, determinato a vincere la sfida, fa di tutto perch\u00e9 SpongeBob pianga, ma egli dimostra una grande resistenza. Con il suo ultimo tentativo, una versione strappalacrime del racconto di Jack and Jill, riesce a far piangere SpongeBob, allagando tutta la citt\u00e0, poco dopo la mezzanotte. SpongeBob riesce quindi a vincere e Squiddi deve stare con il vincitore per un pigiama party e l'idea lo fa disperare enormemente.\nLavoro estivo.\nSono arrivate le vacanze estive e SpongeBob vorrebbe che la signora Puff legga un bigliettino particolare, mentre lei vorrebbe sfuggirgli. Mentre guida per seminarlo, l'istruttrice si ritrova il bigliettino in faccia, andando a sbattere contro il Krusty Krab e procurando parecchi danni alla facciata frontale. Non avendo abbastanza soldi per pagare i danni, la Puff accetter\u00e0 un lavoro come cassiera del ristorante e, in questo frangente, avverr\u00e0 un ironico scambio di ruoli fra lei e SpongeBob, il quale si ritrova a farle da mentore. Tuttavia, dopo che gliene sono successe di tutti i colori, la Puff ci rinuncia e scappa dal ristorante. Ritrovando in macchina il bigliettino di SpongeBob, l'insegnante lo straccia furente e lo getta a terra; un agente vede la cartaccia per terra e la arresta per imbrattamento, per sua grande gioia, poich\u00e9 non dovr\u00e0 pi\u00f9 vedere SpongeBob... o almeno questo \u00e8 ci\u00f2 che crede lei. Infatti, sul bigliettino che \u00e8 stata la causa di tutto, c'era scritto che SpongeBob, su esempio della Puff, aveva trovato un lavoro estivo come istruttore di guida; la carcerata Puff dovr\u00e0 andare a una sorta di scuola guida dentro al carcere e come insegnante ha proprio la spugna. Ella si dimena per la disperazione, volendo scappare da l\u00ec, ma l'agente le incatena una caviglia alla gamba della sedia.\nUn pasto indigesto.\nPlankton attacca il Krusty Krab e intrappola SpongeBob e Mr. Krab. In questo frangente arriva Perla e Plankton se ne va spaventato: il batterio \u00e8 terrorizzato dalle balene poich\u00e9 i suoi parenti furono divorati proprio da tali cetacei. Krab chiede a Perla di andare al Chum Bucket a spaventare Plankton, per\u00f2 lei rifiuta, cos\u00ec il granchio decide di travestirsi da Perla e di spaventare lui stesso Plankton. Ci\u00f2 va avanti per 16 giorni di fila; Plankton \u00e8 in stato di paranoia, ha degli incubi e vuole addirittura farsi investire da un autobus, non potendo pi\u00f9 vivere. Mr. Krab, sadicamente, ride della scena. SpongeBob, per aiutare Plankton, gli rivela la paura pi\u00f9 segreta di Krab: i mimi. Infatti Krab \u00e8 spaventato dal mimo assoldato dal copepode, SpongeBob comunque poi fa scappare Plankton proiettando l'immagine di un branco di balene con un proiettore.\nGary innamorato.\nGary guarda un film romantico alla TV. Subito dopo SpongeBob porta Gary al parco delle chiocciole, dove incontra la lumachina Mary di cui si innamora perdutamente. Peccato che sia corteggiata anche da un minaccioso capo di una banda di lumache randagie, che minaccia di conciare Gary per le feste. Gary non fa altro che pensare a Mary, cos\u00ec quella notte esce di casa a insaputa di SpongeBob, il quale crede che Gary sia stato rapito e quindi lo inizia a cercare. Gary ha per\u00f2 alle calcagna la gang rivale, che vuole ridurlo in poltiglia; per\u00f2 riesce a seminarli e a fiondarsi sulla macchina dell'amata. SpongeBob lo raggiunge e ha una breve lite con la proprietaria di Mary credendo che ella abbia rapito Gary, la quale confessa a SpongeBob che \u00e8 uscito di sua volont\u00e0. SpongeBob si chiede come mai, ma vedendolo assieme a Mary comprende il motivo. Tuttavia poi, come nella soap opera dell'inizio, compare il fidanzato della padrona di Mary, il cui nome si scopre essere Monica, e con lui un'affascinante chiocciola che fin da subito vince il cuore di Mary. Le due coppie se ne vanno, e Gary si abbacchia per questo motivo. La lumaca-gangster e la sua band, ormai diventati amichevoli nei suoi confronti, lo portano a cercare cibo nei bidoni.\nSi va in scena.\nAl Krusty Krab, Squiddi riceve la risposta a un suo annuncio per la presentazione di una sua opera teatrale, ma la risposta \u00e8 negativa e ci\u00f2 gli lascia l'amaro in bocca. SpongeBob, dispiaciuto per Squiddi, suggerisce a Mr. Krab di fare una serata musicale al Krusty Krab dove Squiddi pu\u00f2 recitare nel suo spettacolo e il granchio accetta, sperando come sempre di trarne profitto. Lo spettacolo si svolge quella sera con il titolo \"Note musicali a cena con Squiddi\", solo che Squiddi \u00e8 talmente preso dalla recitazione che non fa il suo mestiere di cassiere, innervosendo non poco Krab. Anche SpongeBob, durante l'esecuzione del suo mestiere di cuoco, si fa trascinare dal fascino del palco e nel mentre brucia i Krabby Patty. I clienti intanto aspettano impazienti i panini e quando scoprono che sono duri come macigni li tirano addosso a SpongeBob e a Squiddi. E come aveva detto SpongeBob, lo spettacolo frutta una fortuna a Mr. Krab.\nUn rodeo emozionante.\nSpongeBob e Patrick vengono a sapere che Sandy sta per partire per un rodeo in Texas. Credendo che i rodei siano pericolosi per la presenza dei clown, la sua pi\u00f9 grande fobia, SpongeBob decide di radunare persone che lo aiutino a \"salvare Sandy\", ma senza successo. La spugna per\u00f2 non si arrende e ingloba tutti quanti in una gigantesca bolla di sapone che li conduce direttamente in Texas dove il rodeo si svolge. Sandy sta cavalcando una rana toro e cade gi\u00f9 da essa quando SpongeBob e Patrick attirano la sua attenzione. L'inferocita ranocchia li assalta e cattura SpongeBob, ma Sandy prende al lazo SpongeBob salvandolo dall'animale e facendo esultare gli spettatori.\nLa ricetta segreta della nonna.\nPlankton, durante una visita di cortesia a sua nonna, decide di prendere le sue sembianze in un altro losco stratagemma per impossessarsi della ricetta segreta del Krabby Patty, in quanto nessuno direbbe di no a una vecchietta. SpongeBob crede infatti che Plankton sia la sua bisnonna e passa il tempo in sua compagnia. Arrivati al Krusty Krab, naturalmente Plankton ne approfitta. Fortunatamente in quel momento arriva la vera nonnina di Plankton, che si riprende la propria roba e lo rimanda a casa tirandolo per le antenne.\nLo strano potere di Gary.\nSpongeBob porta Gary a fare una passeggiata e incontrano Mr. Krab, il quale nota che il guscio di Gary attrae una monetina. Cos\u00ec Mr. Krab pensa di servirsi di questa sua capacit\u00e0 per la sua solita gola di soldi. Si porta appresso Gary e con il suo guscio attira molte monetine al primo malcapitato che incontrano, e tiene occupato SpongeBob appioppandogli diversi lavori al Krusty Krab per non farlo insospettire. Tuttavia, quando un tizio a cui Krab ha rubato le monete racconta per filo e per segno le scorribande del granchio alla spugna, quest'ultimo va alla ricerca del suo capo. SpongeBob entra in una sala giochi, dove trova Krab, travestito da donna incinta, che intende utilizzare il guscio di Gary per attirare le monete dei giocatori. Mentre SpongeBob si indigna con il suo capo per questa sua scorrettezza, soprattutto per la sofferenza fisica che ci\u00f2 sta causando alla lumaca, Gary attira un vero e proprio tsunami di monete; Krab esclama: \"Jackpot!\" e va incontro all'incombente onda, risultandone tuttavia ferito quando questa lo travolge. All'ospedale viene rivelato che Gary riusciva ad attirare le monete grazie a una calamita di Waterman &amp; Supervista che la chiocciola aveva ingoiato per errore. Il dottore fa vedere all'infortunato Krab il costo astronomico della sua parcella, facendogli notare che ha abbastanza soldi per pagarlo, alludendo a tutte le monetine che ha raccolto con Gary.\nUn mostro gentile a Bikini Bottom.\nPatrick si imbatte in dei barili contenenti delle sostanze radioattive. Rimasto attratto dal tappo di uno di essi, per prenderlo apre il barile. Il liquido radioattivo che ne fuoriesce si fonde con alcuni cirripedi, generando un gigantesco mostro mutante, con cui Patrick fa subito amicizia, e in seguito anche con SpongeBob. Tuttavia la creatura tende a distruggere tutto ci\u00f2 che trova, portando quindi scompiglio a Bikini Bottom; gli agenti infine lo relegano su un monte isolato, e l\u00ec il mostro congeda affettuosamente il duo. La nuova posizione della creatura permette inoltre a questa di aiutare SpongeBob con faccende riguardanti il ghiaccio sulle bibite ordinate dai clienti del Krusty Krab.\nBenvenuti nel Triangolo di Bikini Bottom.\nA Bikini Bottom avvengono numerose sparizioni; un enigmatico personaggio, un anziano con dei lunghi baffi e la benda all'occhio, racconta loro che sono avvenute a causa del canto magico di un gruppo di sirene. Gli oggetti spariti si trovano adesso nel Triangolo di Bikini Bottom, dove si dice non possano ritornare indietro mai pi\u00f9. Anche SpongeBob e Squiddi vengono risucchiati nel misterioso luogo. Giunti l\u00ec ritrovano tutta la merce sparita, assieme a Patrick, Mr. Krab e Perla. Il gruppo cerca di convincere le sirene a riportarli indietro, all'inizio invano; essi scoprono che per tornare indietro, bisogna che le sirene cantino all'incontrario il loro canto magico, e cos\u00ec fanno. SpongeBob e tutti gli altri tornano a Bikini Bottom dove Perla porta le sirene a fare shopping al centro commerciale e dove Patrick, una volta riacquisiti i suoi gemelli da polso, parte con la sua limousine.\nIl sortilegio del Krusty Krab.\n\u00c8 una notte tempestosa a Bikini Bottom. Al Krusty Krab si avvicina l'ora di chiusura, quando a un certo punto arriva una vecchia anguilla che, nonostante il locale sia chiuso, vorrebbe mangiare un Krabby Patty. L'unico mosso a piet\u00e0 \u00e8 SpongeBob, che le porter\u00e0 due Krabby Patty di nascosto sul retro del locale. Sfortunatamente per\u00f2 Mr. Krab lo scopre e scaccia via la vecchia, che lancia un sortilegio sul ristorante. All'inizio Krab non crede alla cosa, pensando che siano solo farneticazioni dettate dalla rabbia, ma quando una serie di eventi sfortunati si verificano nel locale, il granchio capisce che il Krusty Krab \u00e8 veramente stato maledetto. Egli, con SpongeBob, alla fine riesce a convincere la strega a sciogliere il sortilegio dopo averle portato una moneta dall'interno di un serpente gigante in una grotta. La maledizione per\u00f2 era soltanto un cartello davanti al locale con su scritto \"chiuso\".\nLa leggenda del tubo di scarico.\nSpongeBob ripulisce la piastra su cui cucina i Krabby Patty. Nota che il pavimento \u00e8 bagnato per colpa di un ingorgo al lavandino causato dal tappo dello scarico e mette pertanto un cartello sul quale per\u00f2 Patrick scivola. SpongeBob vorrebbe rimuovere il tappo, ma Mr. Krab glielo proibisce, e a tal proposito narra a SpongeBob e Patrick una storia leggendaria: due bambini un giorno tolsero un gigantesco tappo dello scarico in fondo all'oceano e ne furono risucchiati, e con loro tutta la citt\u00e0. I due amici escono dal locale e chiedono a tutti dove si trovi il leggendario tubo di scarico, ma nessuno sembra sapere nulla. Alla fine trovano lo scarico loro stessi, ma Mr. Krab e Plankton, rivelando di essere i due bambini del racconto, li vogliono fermare. Ormai \u00e8 troppo tardi: Patrick tira lo scarico e tutta Bikini Bottom (loro quattro compresi) viene risucchiata nelle viscere oscure dello scarico. A conclusione della puntata vi \u00e8 un colpo di scena: si scopre infatti che tutta la vicenda altro non era che un sogno di Patrick, basato su un racconto della buonanotte che SpongeBob gli aveva letto.\nLa trib\u00f9 degli zoticoni.\nSpongeBob e Patrick danno la caccia alle meduse quando, inseguendone una, precipitano gi\u00f9 in un crepaccio e si ritrovano in una trib\u00f9 di \"zoticoni\", un branco di villici rozzi e gretti con la zeppola e i denti storti. Vengono catturati dalla trib\u00f9 e consegnati a Mamma Scorfana, la capostipite, che sottopone SpongeBob e Patrick ad alcune prove: i due le superano ed entrano nella loro comunit\u00e0, per\u00f2 i due vogliono tornare indietro, cosa impossibile per coloro che si sono \"appena agganciati\". Cos\u00ec la trib\u00f9 li insegue fino al Krusty Krab, dove alla fine pranzeranno e Mr. Krab si ritrover\u00e0 \"agganciato\" con Mamma Scorfana.\nIl sacrificio di Squiddi.\nSquiddi non fa altro che lamentarsi della sua vita recriminando qualsiasi cosa. Quando un tubo a casa sua perde, Squiddi, nel ripararlo, finisce per creare una strozzatura. Pi\u00f9 tardi, al Krusty Krab, un vulcano nelle vicinanze erutta e i suoi lapilli distruggono tutto quanto. SpongeBob, Squiddi e Mr. Krab evacuano il locale in fiamme e vanno al rifugio preparato appositamente dal sindaco di Bikini Bottom per i cittadini. A un tratto, un delfino magico a cavallo di una scopa compare nel luogo e annuncia che l'unico modo per placare la furia del vulcano \u00e8 fare un sacrificio, immolando la persona pi\u00f9 infelice e pi\u00f9 sfortunata della citt\u00e0. SpongeBob pensa che Squiddi sia perfetto poich\u00e9 brontola per ogni cosa e, quando il burbero polipo dice che non gli importa nulla del destino di Bikini Bottom, gli abitanti decidono di sacrificarlo al vulcano. SpongeBob vorrebbe sacrificarsi per salvare Squiddi; quest'ultimo precipita tuttavia nel vulcano e, aggrappato alle pendici, giura di cambiare atteggiamento e di imparare a pensare positivo e a sorridere al mondo. Proprio quando per Squiddi sembra essere la fine, SpongeBob riesce a salvarlo in extremis. Tuttavia la pressione dell'acqua creatasi nella strozzatura del tubo a casa di Squiddi finisce per lanciare in aria l'edificio, che si incastra nella bocca del vulcano sventando la minaccia. Il delfino magico rivela che a dover essere immolata era la casa della persona pi\u00f9 infelice e pi\u00f9 sfortunata, e poi vola via con la sua scopa, ridendo. Squiddi si rimangia il giuramento dicendo che ora nemmeno ha pi\u00f9 un posto dove dormire, cos\u00ec SpongeBob lo fa dormire con lui.\nAll'inseguimento della ricetta segreta.\nAl Krusty Krab sono finiti gli hamburger per i Krabby Patty, cos\u00ec SpongeBob e Mr. Krab decidono di prepararne una nuova infornata. Dopo aver messo la farina e i cirripedi, i due sono in disaccordo sul terzo ingrediente: Krab dice che bisogna mettere il sale marino, SpongeBob invece la curcuma. Per togliersi il dubbio, Mr. Krab decide di prendere la ricetta, ma, poco prima che possa, Plankton esce fuori dalla cassaforte con in mano la formula, che il granchio riesce a recuperare in tempo. Krab decide quindi di nascondere la ricetta in un altro posto e, sotto suggerimento di SpongeBob, la spedisce in una banca dall'altra parte dell'oceano. SpongeBob e Mr. Krab tornano a preparare gli hamburger, ma si sono dimenticati di consultare la ricetta prima di spedirla. Krab affida quindi la chiave della cassetta di sicurezza dove \u00e8 custodita la formula a SpongeBob, che parte per recuperarla. Plankton scopre del trasferimento e decide di seguire SpongeBob.\nSpongeBob sale sul treno Oceanic Express insieme a Patrick. Dopo un po' di strada, Plankton ruba a SpongeBob la chiave, intrappola i due nella locomotiva, stacca i vagoni e si dirige verso la banca dove \u00e8 custodita la ricetta. Intanto Patrick, dopo aver spezzato il freno della locomotiva, cerca di fermare il treno buttando un masso sui binari. In questo modo la locomotiva deraglia, ma fortunatamente si ferma poco prima di schiantarsi contro una casa di riposo. I due, sempre in treno, tornano indietro verso la banca, dove nel frattempo Plankton, dopo aver trovato la ricetta segreta, trova Mr. Krab. Intanto Patrick tira l'acceleratore del treno, che inizia a muoversi a tutta velocit\u00e0, finendo per schiantarsi contro la banca e investire Plankton. La ricetta viene recuperata da Mr. Krab, il quale si mette a gridare dopo aver saputo che deve molti soldi alla banca per via del disastro causato dalla locomotiva. 75 anni dopo, un anziano SpongeBob racconta la vicenda al nipote, il quale sembra disinteressato. Subito dopo, SpongeBob si addormenta.\nToccare il fondo.\nSpongeBob e Patrick giocano insieme utilizzando come tramite il cortile di Squiddi, il quale esce fuori proibendo tassativamente ai due di giocare nel suo cortile, tracciandoci un confine attorno. SpongeBob e Patrick, trovandosi separati, decidono di ricongiungersi scavando dei tunnel sottoterra. La casa di Squiddi finisce sottoterra e il calamaro, infuriato, inizia a inseguire SpongeBob e Patrick, i quali fuggono scavando una lunga galleria, seguiti da Squiddi. SpongeBob e Patrick, una volta giunti a un masso, pensano che per loro sia la fine, ma proprio in quel momento l'intera Bikini Bottom sprofonda sotto terra. Tutti gli abitanti della citt\u00e0 (SpongeBob, Patrick e Squiddi inclusi) si mettono all'opera per far riemergere la citt\u00e0 sepolta.\nIl genio del karate.\nSpongeBob affetta un ananas con delle mosse di karate, quando per errore ingoia una mosca. Patrick arriva proprio in quel momento e salva il suo amico. SpongeBob, come ringraziamento, gli promette di esaudire qualsiasi suo desiderio, allora Patrick chiede che lui gli insegni le mosse del karate. SpongeBob accetta e, dopo alcuni tentativi fallaci, Patrick per la disperazione riesce a spezzare con un colpo di mano un blocco di cemento. Dopo aver spezzato una serie di oggetti con la nuova mossa, Patrick per\u00f2 va fuori controllo e inizia a distruggere tutto ci\u00f2 che gli capita a tiro. Finisce per distruggere un intero supermercato e, credendo che un calcinaccio abbia ferito SpongeBob, si stacca un braccio per la disperazione. SpongeBob comunque sta bene e Patrick giura che rimedier\u00e0 a tutti i danni arrecati iniziando dal supermercato. Tuttavia dal braccio staccato di Patrick \u00e8 nato un secondo Patrick.\nLa capsula del tempo.\nMr. Krab decide di utilizzare il contenitore vuoto della salsa tartara come capsula dove custodire oggetti di valore da lasciare in patrimonio per le generazioni future. Quasi senza preavviso, SpongeBob e Patrick, e in seguito anche Squiddi, rimangono rinchiusi dentro la capsula. L\u00ec dentro si baloccano con le cianfrusaglie trovate e immaginano cos'avr\u00e0 in serbo per loro il futuro una volta usciti. Plankton nel frattempo ne approfitta nuovamente per rubare la ricetta segreta del Krabby Patty, e scavando sottoterra apre un foro nella capsula, permettendo ai tre di uscire. Squiddi, tuttavia, si ri-sotterra quando vede che nel \"futuro\" ancora niente \u00e8 cambiato.\nVivere un sogno.\nSquiddi vorrebbe vivere in un mondo in cui poter vivere in santa pace e relax. Allora SpongeBob e Patrick allestiscono un paradiso tropicale appositamente per lui, con tanto di moai canterini, un fiume, un chiosco, \"una bibita a scrocco da una noce di cocco\", e ogni sorta di divertimento in stile hawaiiano. Squiddi balla a un certo punto in cerchio con SpongeBob e Patrick, quando inavvertitamente urtano una fiaccola, distruggendo il paradiso tropicale. Vedendo la barca galleggiante sul fiume, Squiddi ha un lampo di genio, e a fine puntata lo si vede a bordo della barca mentre investe SpongeBob e Patrick con essa.\nIl lato abrasivo.\nSpongeBob vorrebbe andare al Glove World con Patrick, ma molti dei suoi amici hanno bisogno del suo aiuto e SpongeBob non riesce mai a dire di no. Allora Gary gli fa arrivare un lato abrasivo. Grazie al nuovo attributo SpongeBob diviene pi\u00f9 risoluto, ma anche pi\u00f9 scortese. Presto il lato abrasivo prende pure il sopravvento, aggredendo e trattando in malomodo tutti gli amici di SpongeBob. Ma Sandy riesce a rimuoverglielo, spiegandogli che \u00e8 il suo carattere gentile a renderlo simpatico e un'ottima persona. Quanto al lato abrasivo, viene rinchiuso in una cassetta della posta. Subito dopo SpongeBob va a casa di sua nonna per fare pace con lei per quanto accaduto prima con il lato abrasivo, ma sfortunatamente ora anche la vecchina ne indossa uno.\nIl tormentone.\nSpongeBob, mentre cucina al Krusty Krab, continua a pensare a una canzone intitolata \"Il Ritornellotto\" e, a fine turno, acquista il CD e lo ascolta tutta la notte in loop. Presto risulta chiara l'assuefazione del ragazzo per quella canzone, al punto che si impossessa della sua mente e gli fa combinare diversi disastri al Krusty Krab. Patrick, Sandy, Mr. Krab e Squiddi tenteranno quindi di \"esorcizzare\" SpongeBob da quella canzone mettendogliene in testa un'altra, in stile chiodo scaccia-chiodo, ma ogni tentativo si rivela vano, finch\u00e9 Squiddi non suona una sua canzone al clarinetto; il vermicello nella testa di SpongeBob (poich\u00e9 \"tormentone\" in inglese si dice \"earworm\" letteralmente \"verme dell'orecchio\"), non potendo pi\u00f9 sopportarlo, se ne va subito. Quella notte Squiddi va a dormire ripensando alla sua orecchiabile melodia, quando un nuovo vermicello del tormentone entra nel cervello di Squiddi, che ora \u00e8 assuefatto dalla sua melodia, come SpongeBob lo era per \"Il Ritornellotto\".\nIl nascondino pi\u00f9 lungo della storia.\nSpongeBob e Patrick giocano a nascondino. Mentre SpongeBob conta, Patrick ha un vuoto di memoria e va a casa. Appena finito di contare, SpongeBob comincia a cercare il suo amico, ma non lo trova da nessuna parte, allora attua misure estreme e lo cerca con l'elicottero che Sandy usa per le emergenze. A un certo punto, dopo un lungo viaggio, SpongeBob arriva in una locanda desolata ai confini del deserto; sembra aver trovato Patrick, ma non \u00e8 lui. SpongeBob allora rinuncia alle ricerche disperandosi e proclamando Patrick vincitore. Il cliente della locanda gli dice che poco importa che abbia perso se si \u00e8 divertito giocando. SpongeBob allora torna a casa e, con un biglietto, si congratula con Patrick, definendolo il miglior giocatore di nascondino di sempre. Questi lo ringrazia, tuttavia, colto da un altro vuoto di memoria, domanda cosa sia il nascondino.\nScambio di conchiglia.\nUna sera, SpongeBob ricorda a Mr. Krab che domani lui porter\u00e0 Gary al lavoro. Plankton intanto li spia e, su questo fatto, decide di sostituirsi a Gary, affinch\u00e9 SpongeBob lo porti al Krusty Krab, al posto della vera lumaca, e lui possa risalire alla ricetta segreta. Tuttavia, SpongeBob si insospettisce quando \"Gary\" inizia a parlare e, credendo sia ammalato, lo porta all'ospedale dove gli viene comunicata la gravit\u00e0 delle sue condizioni, facendo disperare ulteriormente la spugna. Il vero Gary tuttavia ritorna e combatte contro l'impostore, facendolo fuggire via. Ora Gary \u00e8 la nuova guardia del Krusty Krab.\nIl capolavoro.\nAl Krusty Krab \u00e8 ora di apertura, ma, inaspettatamente, non ci sono clienti. In una pubblicit\u00e0 viene rivelato il motivo: \u00e8 stato aperto un nuovo ristorante, la \"Taverna del Pollo Marino\", con un'attrazione gigantesca: un monumento raffigurante la mascotte del locale, Mr. Pollo Marino, che attrae i bambini e di conseguenza i loro genitori. Krab decide quindi di giocare la stessa carta del suo concorrente, chiedendo a Squiddi di erigere un monumento \"che lo rappresenti in tutta la sua magnificenza\". Squiddi si mette all'opera, ma scolpisce un Mr. Krab mostruoso e anche pericoloso. Krab dice a Squiddi che se ci facesse giocare i bambini verrebbe denunciato, cos\u00ec SpongeBob ricorre a un'idea, che per Mr. Krab si rivela scomoda: tingere quest'ultimo d'oro e far giocare i bambini addosso a lui.\nLumache all'attacco!\nSpongeBob e Patrick si trovano al campo delle meduse, quando arriva un branco di lumache gigantesche che li travolge e li ricopre di bava. Esse si dirigono a Bikini Bottom seminando una scia di terrore e coprono gli abitanti di bava prima di divorarli e ben presto nelle loro fauci finiranno i due protagonisti assieme a tutto il Krusty Krab. SpongeBob per\u00f2 riesce a curare le aggressive bestiole assorbendo la bava e risputando tutto quanto divorato dalle lumache, ora tornate normali.\nIl test dell'amicizia.\nAl Krusty Krab SpongeBob e Patrick fanno un test per verificare quanto si conoscano a vicenda. SpongeBob dimostra di conoscere Patrick alla perfezione; quest'ultimo, invece, non riesce a rispondere a nessuna domanda del test, facendo presumere alla spugna che la stella non lo conosce affatto, cosa che lo fa disperare notevolmente. Pi\u00f9 tardi il ragazzo-spugna si ingelosisce quando Patrick sembra frequentare Larry; tuttavia Patrick e Larry si erano semplicemente messi d'accordo per regalargli un paio di occhiali buffi, con i quali l'ottusa stella sembra non riconoscerlo.\nIl tunnel del terrore.\nSpongeBob, al luna park, raggiunge Perla nel Tunnel del Guanto. La giovane balena si annoia e vorrebbe scendere dalla barca, ma, data la sua grande mole, cos\u00ec facendo lancia SpongeBob sul soffitto: uno dei cuori ornamentali finisce nell'acqua bloccando il meccanismo delle barche. SpongeBob e Perla rimangono quindi bloccati all'interno e, scendendo, SpongeBob inizia a farneticare di mostri vari, finendo per far suggestionare anche Perla, dal momento che Patrick ha staccato l'impianto elettrico e si sono spente le luci. Patrick poi combina un altro guaio: fa bloccare l'azione del meccanismo su \"super veloce\". I due finiscono perci\u00f2 nella Hall delle Grandi Storie d'Amore, dove i robot a un certo punto si trasformano in zombie e li attaccano (per colpa di Patrick che ha premuto un pulsante). Infine Patrick, scambiando per un gabinetto il meccanismo del flusso d'acqua, fa precipitare SpongeBob e Perla in un vortice d'acqua e l'attrazione salta infine per aria. La giovane alla fine immortala per i posteri l'espressione spaventata di SpongeBob e delle amiche all'arrivo di un clown strisciante.\nIl nuovo men\u00f9.\nCon della carne dei Krabby Patty che \u00e8 avanzata, SpongeBob crea casualmente il \"Krusty Dog\" (che assomiglia al classico hot dog), una nuova ricetta approvata da Mr. Krab e dai clienti, che si sono stancati del solito Krabby Patty; tuttavia presto il nuovo men\u00f9 finisce per soppiantare il classico Krabby Patty. SpongeBob e Squiddi si alleano perci\u00f2 per ripristinare il classico panino facendo cattiva pubblicit\u00e0 al \"Krusty Dog\" e facendone esplodere uno in faccia a un cliente, provocandone l'uscita dal ristorante. Mr. Krab reintegra quindi il Krabby Patty.\nIl relitto della Mauna Loa.\nSpongeBob e Patrick scoprono un antico relitto sotterraneo e decidono di tenerlo segreto. Tuttavia Patrick continua a sbandierarlo e alla fine Mr. Krab viene a saperlo. Sperando di arricchirsi, il crostaceo li segue; tuttavia scopre che il relitto \u00e8 in verit\u00e0 un vecchio luna park a tema. Per la sua solita inguaribile gola di denaro, Krab riapre il parco giochi, senza restaurarlo per evitare di spendere soldi. La giostra si rivela pericolosa e Krab viene arrestato per aver messo a repentaglio l'incolumit\u00e0 dei cittadini. Alla fine il luna park viene chiuso, ma SpongeBob e Patrick troveranno il vero relitto della Mauna Loa.\nUn nuovo vicino di casa.\nSquiddi viene a sapere da Patrick che presto arriver\u00e0 un nuovo vicino di casa. Squiddi non \u00e8 felice della cosa al principio, ma poi scopre che Howard, il nuovo vicino, condivide i suoi gusti e perci\u00f2, scoperte queste affinit\u00e0, si instaura con lui una forte amicizia, che tuttavia potrebbe deteriorarsi se Howard vedesse quello che fanno SpongeBob e Patrick, disapprovando come Squiddi le loro attivit\u00e0 \"volgari\", quali cacciare meduse e fare bolle di sapone. Squiddi fa allora di tutto per evitarlo, ma Howard alla fine li vede e vuole fermarli; tuttavia, capendo che forse dovrebbe essere pi\u00f9 aperto agli altri, decide di unirsi a loro. Squiddi, non potendo sopportare \"un altro vicino di casa idiota\", fa precipitare la sua roulotte in un burrone. SpongeBob e Patrick incoraggiano Squiddi a inseguire una bolla di sapone e lui accetta, ma precipita anche lui nel burrone durante l'inseguimento.\nLezioni di corteggiamento.\nSquiddi \u00e8 triste perch\u00e9 si sente solo vedendo che molti clienti del Krusty Krab hanno un'anima gemella. All'improvviso, una graziosa femmina di polipo di nome Squilvia arriva nel locale e per Squiddi \u00e8 subito colpo di fulmine. Dopo che SpongeBob d\u00e0 un'ottima impressione a Squilvia, quest'ultima accetta la proposta di un appuntamento per le otto. Squiddi \u00e8 in crisi perch\u00e9 \u00e8 passato parecchio tempo dal suo primo appuntamento; SpongeBob allora si offre di aiutarlo a fare bella figura fingendo di essere Squilvia e insegnandogli a corteggiare. Patrick per\u00f2 si intromette complicando le cose, al che Squiddi se ne va scocciato, inseguito da SpongeBob. Squiddi, furente, sbotta contro il suo mentore davanti a Squilvia, la quale tuttavia apprezza la cosa e lo invita a cena. SpongeBob assiste alla scena dicendo che il suo lavoro \u00e8 finito, ma adesso Patrick \u00e8 vestito da ragazza.\nSam, una sorella un po' ingombrante.\nPatrick sta risistemando la sua roccia perch\u00e9 la sorella Sam sta per andarlo a trovare. Sam si rivela essere una mastodontica stella di mare che ha una parlantina da nativo americano e frequenti raptus d'ira. Ella \"blecora\" la roccia di sabbia costruita per il suo \"fardello\" con gli obl\u00f2 della casa di Squiddi. Dopo che questi offende Sam, la mastodontica stella marina li carica; nel processo per\u00f2 ferisce involontariamente Patrick, ma SpongeBob lo fa rinvenire con dei biscotti. Al momento del congedo, Patrick chiede a SpongeBob se trova che sua sorella sia un tipo particolare e la spugna conferma.\nIl collega di laboratorio.\nSpongeBob aiuta spesso e volentieri Sandy con i suoi esperimenti, perci\u00f2 vorrebbe essere chiamato \"collega di laboratorio\". Intanto Plankton ordisce un nuovo piano per rubare la ricetta segreta del Krabby Patty: diventare una nuvola di vapore. Si dirige al Krusty Krab, ma una raffica di vento lo fa arrivare nella cupola di Sandy, la quale scopre le sue doti di scienziato. I tre si dirigono al Chum Bucket, dove Sandy unisce la sua invenzione, un teletrasporto per ghiande, alla vaporiera di Plankton, utilizzando SpongeBob come cavia. Plankton alla fine rivela che faceva tutta parte di un piano e intrappola SpongeBob e Sandy in una gabbia. Tuttavia Sandy sapeva del piano di Plankton fin dal principio, cos\u00ec lo teletrasporta nella bottiglietta con la ricetta segreta, teletrasportata in precedenza lontano di l\u00ec; Plankton scopre che non c'\u00e8 e si dispera. Cos\u00ec Sandy dice che ha fatto tutto bene ridendo, mettendosi per\u00f2 poi a ridere come uno scienziato pazzo."}
{"id": "2229906", "revid": "767487", "url": "https://it.wikipedia.org/wiki?curid=2229906", "title": "Han Chengdi", "text": "Sotto l'imperatore Cheng, la dinastia Han continu\u00f2 a scivolare nella disgregazione mentre il clan Wang proseguiva la sua lenta conquista del potere e degli affari governativi promossa dal precedente imperatore. La corruzione e l'avidit\u00e0 degli ufficiali continuarono ad affliggere il governo e, come risultato, ribellioni scoppiarono in tutto il paese. \nL'imperatore Cheng mor\u00ec dopo un regno di 26 anni e gli succedette suo nipote.\nNascita e carriera come Principe dalla Corona.\nL'imperatore Cheng nacque intorno al 51 a.C., primogenito dell'allora principe della Corona Liu Shi (in seguito imperatore Yuan) e di una delle sue mogli, la consorte Wang (in seguito pi\u00f9 comunemente nota come grande imperatrice madre Wang).\nNel 47 a.C., l'imperatore Yuan nomin\u00f2 il principe Ao, figlio dell'imperatrice Wang, come principe ereditario (Principe della Corona).\nL'imperatore Yuan, oltre alla prima moglie, l'imperatrice Wang, aveva anche due concubine favorite - la consorte Fu e la consorte Feng Yuan, ciascuna delle quali gli diede un figlio. Con il tempo, tra l'imperatrice Wang e la consorte Fu sarebbe nata un'accesa lotta per rivendicare lo status di erede dei loro figli.\nVia via che il giovane principe Ao cresceva, l'imperatore divenne sempre pi\u00f9 scontento della sua adeguatezza come erede imperiale e, contemporaneamente, sempre pi\u00f9 impressionato dalle capacit\u00e0 del figlio della consorte Fu, il principe Liu Kang di Shanyang (\u5c71\u967d\u738b\u5289\u5eb7). Parecchi incidenti condussero a questa situazione, nei quali il principe Ao diede prova di scarsa sensibilit\u00e0, e solo l'intercessione del capo della casa di Ao, Shi Dan (\u53f2\u4e39), un lontano parente dell'imperatore e un alto funzionario da lui molto rispettato, riusc\u00ec ad evitare il peggio per il giovane erede.\nD'altra parte, mentre il principe Kang era sempre vicino e affettuoso verso l'Imperatore, dimostrando grande intelligenza e diligenza, il principe ereditario Ao passava il suo tempo a bere e a correre dietro alle donne. Cos\u00ec, quando l'imperatore Yuan si ammal\u00f2 intorno al 35 a.C. - una malattia da cui non si sarebbe pi\u00f9 ripreso - chiamate al suo capezzale per accudirlo erano spesso la consorte Fu ed il principe Kang, e solo raramente l'imperatrice Wang ed il principe della Corona Ao. Ad un certo punto l'imperatore Yuan fu tentato di nominare come suo erede il principe Kang, ma ancora una volta l'intervento di Shi Dan lo convinse a desistere. Quando l'imperatore mor\u00ec nel 33 a.C., il principe Ao ascese quindi al trono con il nome di imperatore Cheng.\nLa crescita del potere del clan Wang.\nDopo la morte dell'imperatore Yuan e dell'ascesa dell'imperatore Cheng, l'imperatrice Wang divenne imperatrice madre. Il principe Kang, come era usanza con i principi imperiali, fu inviato a governare il suo principato (attualmente a Dingtao (\u5b9a\u9676)). Malgrado i passati dissapori, l'imperatrice Wang e l'imperatore Cheng mantennero con lui sempre buoni rapporti.\nL'imperatore Cheng riponeva molta fiducia nei suoi zii (i fratelli dell'imperatrice madre Wang) e assegn\u00f2 loro importanti incarichi di governo. Oltre al suo zio pi\u00f9 anziano Wang Feng (\u738b\u9cf3), che aveva ereditato il titolo di suo padre come Marchese di Yangping, sei fratelli dell'Imperatrice Madre furono nominati marchesi, pur non avendone formalmente i requisiti. Molti di loro, insieme ad altri parenti, inoltre, ricoprirono consecutivamente il ruolo di comandante supremo delle forze armate ed esercitarono l'effettivo controllo dell'amministrazione imperiale:\nI Wang, sebbene in generale non fossero corrotti e stessero apparentemente sinceramente cercando di aiutare l'imperatore, si preoccupavano in gran parte di accrescere il loro potere e non dei migliori interessi dell'impero quando selezionavano ufficiali per i vari incarichi, e questo condusse ad un continuo deterioramento dell'amministrazione dell'imperatore Cheng, che tent\u00f2 a volte di modificare questa struttura di potere, scegliendo funzionari pi\u00f9 capaci al posto dei Wang e dei loro protetti, ma non vi riusc\u00ec mai, anche a causa dell'opposizione di sua madre.\nI \"problemi con le donne\" dell'imperatore Cheng e la mancanza di un erede.\nL'imperatore Cheng fu un donnaiolo con molte favorite. La prima fu l'imperatrice Xu (nominata nel 31 a.C.), insieme alla consorte Ban. Nessuna delle due, tuttavia, gli diede un figlio e l'imperatrice madre Wang, preoccupata che Cheng non avesse un erede, lo incoraggi\u00f2 apertamente a prendersi sempre pi\u00f9 concubine, ma anche questo non condusse alla nascita di un erede. Nel 19 a.C. circa, l'imperatore Cheng si invaghi di due sorelle, Zhao Feiyan (\u8d99\u98db\u71d5), e Zhao Hede (\u8d99\u5408\u5fb7) ne fece le sue concubine preferite. Ben presto le due presero il sopravvento sull'imperatrice Xu e sulla consorte Ban, riuscendo addirittura, nel 18 a.C., a farle scacciare con una falsa accusa di stregoneria. Nonostante la contrariet\u00e0 dell'imperatrice madre Wang, nel 16 a.C. Cheng nomin\u00f2 Zhao Feiyan sua nuova imperatrice. Nessuna delle due sorelle Zhao, n\u00e9 la nuova favorita consorte Li riuscirono per\u00f2 a dare un figlio all'Imperatore.\nNel 9 a.C., ancora senza eredi, l'imperatore cominci\u00f2 pensare di nominare come proprio successore o suo fratello minore, il principe Liu Xing di Zhongshan (\u4e2d\u5c71\u738b\u5289\u8208), o suo nipote, il principe Liu Xin di Dingtao (\u5b9a\u9676\u738b\u5289\u6b23, figlio del principe Kang). Alla fine l'imperatore Cheng si convinse delle maggiori capacit\u00e0 del principe Xin (appoggiato anche dalle sorelle Zhao e da Wang Gen) e lo nomin\u00f2 ufficialmente principe ereditario nell'8 a.C.\nL'imperatore Cheng mor\u00ec improvvisamente nel 7 a.C., apparentemente per un attacco (ma alcuni storici riferiscono anche la possibilit\u00e0 di una dose eccessiva di afrodisiaci datagli dalla consorte Zhao Hede). Alla fine, la consorte Zhao Hede si tolse la vita, mentre il principe ereditario Xin ascese al trono come imperatore Ai.\nIn seguito ad alcune voci diffusesi alla morte di Cheng, un'inchiesta ufficiale commissionata dall'imperatrice madre Wang nel 6 a.C. accert\u00f2 che l'imperatore Cheng aveva in realt\u00e0 avuto due figli da due sue concubine, uno dalla consorte Cao nel 12 a.C. e uno dalla consorte Xu nell'11 a.C. Tuttavia, entrambi i figli erano stati assassinati ancora infanti per ordine della consorte Zhao Hede, con almeno il tacito consenso dello stesso Cheng, che era innamorato di lei; la consorte Cao era stata poi costretta a suicidarsi. Come conseguenza, anche per le insistenze dell'imperatrice madre Wang, l'imperatore Ai priv\u00f2 i parenti delle Zhao dei loro titoli di marchesi e li esili\u00f2; solo l'imperatrice Zhao Feiyan fu risparmiata, anche se fu poi costretta a suicidarsi dopo la morte dell'imperatore Ai.\nImpatto sulla storia cinese.\nSi dice che l'eccessiva dipendenza dell'imperatore Cheng dalla famiglia di sua madre sia stata la principale causa del progressivo indebolimento della dinastia Han e della conseguente usurpazione del potere, alla morte dell'imperatore Ai, da parte di Wang Mang. Questa visione \u00e8 forse eccessivamente semplicistica, in quanto l'imperatore Cheng era in realt\u00e0 assolutamente capace, quando voleva, di affermare le sue opinioni e di realizzare le sue azioni, indipendentemente dalla volont\u00e0 dei suoi zii. Tuttavia, egli cre\u00f2 un precedente per il quale le famiglie delle imperatrici assumevano il controllo effettivo del governo, e molti imperatori della Dinastia Han orientale sarebbero caduti nella stessa trappola."}
{"id": "2229913", "revid": "277947", "url": "https://it.wikipedia.org/wiki?curid=2229913", "title": "La giara d'oro", "text": "La giara d'oro appartiene al genere delle leggende e delle fiabe curde dell'area curdo-turca-siriana-irachena.\nLe leggende e le fiabe curde sono parabole che tendono a non drammatizzare gli eventi e talvolta sono beffarde. La religiosit\u00e0 \u00e8 uno dei tanti temi, ma non \u00e8 vissuta come elemento essenziale; molto diffuse sono le fiabe animali alle volte con uno sfondo morale, i protagonisti delle quali spesso fanno parte del mondo sociale reale curdo.\nTrama.\nUn contadino molto povero, possedeva un po' di terra e due buoi. Venuti a mancare questi ultimi, \u00e8 costretto ad affittare l'appezzamento ad un vicino, che in seguito rintracci\u00f2 sotto il terreno una giara piena di oro. Fu felice di comunicare la sua scoperta al proprietario, ma sorprendentemente entrambi erano altruisti e volevano rifilare il materiale prezioso trovato all'altro. Finirono col litigare e coinvolsero il re nel ruolo di giudice, il quale sentenzi\u00f2 che l'oro appartenesse a lui e quindi organizz\u00f2 una spedizione per andare a ritirarlo. Ma gli uomini del re trovarono solamente una giara infestata da serpenti e questo fatto stup\u00ec il sovrano che convoc\u00f2 i filosofi saggi per stabilire una giusta soluzione. I due uomini litiganti, infatti, avevano entrambi un figlio, maschio il primo, femmina il secondo, e fu stipulato che si sposassero e che ricevessero in omaggio l'oro trovato."}
{"id": "2229916", "revid": "729019", "url": "https://it.wikipedia.org/wiki?curid=2229916", "title": "Magallanes (Cavite)", "text": "Magallanes \u00e8 una municipalit\u00e0 di Quinta classe delle Filippine, situata nella Provincia di Cavite, nella Regione di CALABARZON.\nMagallanes \u00e8 formata da 16 baranggay:"}
{"id": "2229925", "revid": "339392", "url": "https://it.wikipedia.org/wiki?curid=2229925", "title": "Vittorio Amedeo Vialardi di Verrone", "text": ""}
{"id": "2229929", "revid": "363629", "url": "https://it.wikipedia.org/wiki?curid=2229929", "title": "Heike Makatsch", "text": "Biografia.\nHa iniziato la sua carriera televisiva nel 1993 sul canale musicale VIVA. Al cinema ha lavorato sia in lingua inglese che in quella tedesca. Ha vinto il premio Bambi nel 1996 e nel 2003.\nVita privata.\nSul set del film \"Obsession\" nel 1997 ha conosciuto l'attore Daniel Craig con cui \u00e8 stata legata fino al 2005.\nDal 2005 \u00e8 legata a Max Martin Schr\u00f6der, componente del gruppo indie rock tedesco Tomte, da cui ha avuto due figli."}
{"id": "2229936", "revid": "1457847", "url": "https://it.wikipedia.org/wiki?curid=2229936", "title": "Campionato europeo individuale di scacchi", "text": "Il Campionato europeo individuale di scacchi (nome ufficiale European Individual Chess Championship) \u00e8 un torneo di scacchi organizzato annualmente dalla European Chess Union a partire dal 2000.\nOltre a determinare il campione europeo, \u00e8 usato come fase di qualificazione per il campionato del mondo.\nStoria.\nIl primo torneo dal nome di \"campionato europeo\" fu disputato a Monaco di Baviera tra il 14 e il 26 settembre 1942, organizzato da Ehrhardt Post, a capo della Federazione scacchistica tedesca. Questo torneo non ha avuto tuttavia nessun riconoscimento ufficiale, in quanto n\u00e9 i giocatori ebrei n\u00e9 quelli provenienti da paesi in guerra con la Germania nazista furono ammessi a partecipare. Nonostante questo, erano presenti alcuni tra i pi\u00f9 forti giocatori dell'epoca, come il campione del mondo Aleksandr Alechin, Paul Keres, Efim Bogoljubov e G\u00f6sta Stoltz, che ne hanno fatto, secondo chessmetrics.com, il pi\u00f9 forte torneo tra il 1942 e il 1943. Il torneo, un girone all'italiana tra dodici giocatori, fu vinto da Alechin con 8,5 punti davanti a Keres (7,5) e Jan Foltys (7).\nDal 2000, in seguito alla riorganizzazione del campionato del mondo operata dalla FIDE, si inizi\u00f2 a tenere l'attuale campionato europeo, i cui primi classificati si sarebbero qualificati per la fase finale.\nCaratteristiche.\nIl torneo \u00e8 diviso in due sezioni, una \"open\" e una femminile, giocati con il sistema svizzero (ad eccezione del primo campionato femminile, che fu ad eliminazione diretta). Le prime edizioni furono giocate in due sedi separate, mentre dal 2006 al 2010 sono stati ospitati nella stessa citt\u00e0; dal 2011 si \u00e8 ritornati alla separazione.\nPer dirimere eventuali parit\u00e0 nel determinare le medaglie e i piazzamenti (necessari per la qualificazione) fu adottato nella prima edizione il sistema Buchholz, che fu sostituito poi da spareggi a tempo rapido e poi dalla \"performance\" Elo.\nEssendo parte del ciclo del campionato mondiale, anche il campionato europeo \u00e8 stato minato da alcune controversie legate a questo evento: il tempo di riflessione fu reso analogo a quello usato nel campionato del mondo (75 minuti per 40 mosse, 15 minuti per finire, pi\u00f9 15 secondi a mossa), cio\u00e8 pi\u00f9 breve di quello precedentemente usato, e che era indicato da alcuni come responsabile di un peggioramento degli scacchi giocati. In anni successivi, il tempo di flessione \u00e8 stato aumentato a 90 minuti per 40 mosse, 30 minuti per finire, pi\u00f9 30 secondi a mossa. Inoltre, alcuni campionati del mondo, sebbene previsti (come quello del 2003) non furono giocati, rendendo inutili le qualificazioni ottenute nell'edizione del 2002."}
{"id": "2229941", "revid": "122582005", "url": "https://it.wikipedia.org/wiki?curid=2229941", "title": "Forre del Titerno", "text": "Le forre del Titerno sono una serie di gole nate a causa dell'erosione esercitata nel corso del tempo dall'acqua del fiume Titerno sulla pietra calcarea. Esse sono principalmente tre: le Forre di Lavello, al confine fra i comuni di Cerreto Sannita e Cusano Mutri; le Gole di Caccaviola situate nel comune di Cusano Mutri; le Gole di Conca Torta situate lungo il corso del torrente Reviola, affluente del Titerno, nel comune di Cusano Mutri.\nForre di Lavello.\nLe forre di Lavello sono site al confine fra i comuni di Cerreto Sannita e di Cusano Mutri dove il corso del fiume Titerno, nei millenni, ha creato uno stretto canyon fra i monti Erbano e Cigno, il cosiddetto \"Lavello\". \nIl Lavello \u00e8 raggiungibile tramite un apposito sentiero guidato che comprende altri importanti siti di interesse naturalistico e storico come la Grotta Chiusa o dei Briganti, la Grotta delle Fate, la Grotta delle Streghe, il Belvedere, il Ponte del Mulino e il Mulino di Z\u00ec Fiore, erroneamente chiamato \"Muraglione\". \nIl Lavello ha una profondit\u00e0 massima di trenta metri e un diametro massimo di quindici metri.\nGrotta Chiusa o dei Briganti.\nLa \"Grotta Chiusa\" o \"dei Briganti\", situata sul monte Cigno nel territorio del comune di Cusano Mutri, fu interessata da una spedizione esplorativa il 6 agosto 1935. La spedizione, capitanata dai professori Domenico Franco e Silvestro Mastrobuoni, segnal\u00f2 la grotta all'Istituto Speleologico Italiano di Postumia con il nome di \"Grotta Chiusa\" anche se localmente \u00e8 conosciuta come \"Grotta dei Briganti\".\nLa grotta si trova a 500 metri circa sul livello del mare e a 200 metri dalla vetta di monte Cigno. \nLa denominazione Grotta Chiusa deriva dal fatto che l'ingresso alla grotta \u00e8 stretto e sinuoso e obbliga il visitatore a prostrarsi completamente per entrarvi, strisciando lungo un tratto di circa tre metri.\nLa grotta, ricca di stalattiti e stalagmiti, \u00e8 composta da quattro ambienti: tre si susseguono in orizzontale mentre un terzo, la \"Rotonda del Coccodrillo\", \u00e8 raggiungibile calandosi in verticale in un inghiottitoio di quattro metri. \nIl locale pi\u00f9 grande \u00e8 la \"Cattedrale\", maestoso ambiente alto oltre venti metri, non troppo largo ma abbastanza lungo. Nella parete opposta all'ingresso della Cattedrale c'\u00e8 una fenditura che conduce ad altri ambienti della grotta purtroppo non accessibili. \nLa Rotonda del Coccodrillo, ambiente circolare raggiungibile dopo aver percorso un corridoio di sei metri, prende il nome da una stalattite ocracea a forma di testa di coccodrillo. Nella rotonda sono site diverse stalattiti bianche, quasi trasparenti.\nGole di Caccaviola.\nLe gole di Caccaviola sono site nel comune di Cusano Mutri si sono formate nel varco esistente fra i monti Civita di Cusano e Civita di Pietraroja. \nNelle gole di Caccaviola \u00e8 stato realizzato un \"percorso avventura\" attraverso il quale le gole possono essere visitate con l'ausilio di guide esperte mediante imbracature collegate a delle corde di acciaio fissate nella roccia.\nGole di Conca Torta.\nLe gole di Conca Torta sono site nel comune di Cusano Mutri, a pochi passi dal centro storico, e si sono formate nel varco esistente fra il monte Calvario e la zona alta del paese. \nNelle gole di Conca Torta \u00e8 stato realizzato un \"mini percorso avventura\" attraverso il quale le gole possono essere visitate con l'ausilio di guide esperte mediante imbracature collegate a delle corde di acciaio fissate nella roccia."}
{"id": "2229951", "revid": "536103", "url": "https://it.wikipedia.org/wiki?curid=2229951", "title": "Storia del fumetto italiano", "text": "La storia del fumetto italiano inizia ufficialmente il 27 dicembre 1908 con la pubblicazione del primo numero del \"Corriere dei piccoli\", il primo giornale a fumetti italiano. Il primo personaggio di ideazione italiana fu \"Bilbolbul\", di Attilio Mussino. A partire dal secondo dopoguerra, e durante il corso del XX Secolo la tradizione del fumetto italiano si \u00e8 affermata sia in Italia che all'estero, con numerose testate italiane tradotte in molte lingue.\nLe origini - fino alla prima guerra mondiale.\nIl Corriere dei Piccoli \u00e8 stata la prima rivista settimanale di fumetti italiana; \u00e8 esordita il 27 dicembre 1908, giorno che viene considerato la data di nascita del fumetto italiano, in quanto vennero introdotto in Italia i fumetti statunitensi; la pubblicazione venne ideata dalla giornalista Paola Lombroso Carrara con intenti pedagogici ricercati alternando alle \u201c\"storie illustrate a colori\"\u201d, articoli di divulgazione e narrativa di buona qualit\u00e0 su ispirazione di alcune testate europee dell'epoca rivolte ai bambini nelle quali l'uso delle immagini a corredo dei contenuti era molto diffuso. La nuova pubblicazione presentava materiale di origine anglosassone e statunitense al quale vennero rimosse le nuvolette non solo per un pregiudizio culturale, ma anche per risolvere problematiche tecniche legate alla riproduzione delle tavole. La prima pagina era sempre dedicata a una storia di una sola tavola a colori con vignette private delle nuvolette e sostituite da didascalie in rima a commento del racconto figurato; nelle pagine seguenti vi erano racconti e poesie. Le tavole a fumetti importate dall'estero vennero adattate italianizzandone i nomi: in questo primo periodo vennero pubblicate serie come Fortunello e la mula Checca (Happy Hooligan) di Opper, Mimmo (Buster Brown) di Outcault, Arcibaldo e Petronilla (\"Bringing Up Father\") di McManus, Bib\u00ec e Bib\u00f2 (\"Katzenjammer Kids\") di Dirks. Inoltre l'approccio tenuto, rivolgendo i fumetti essenzialmente ai bambini, colloc\u00f2 il fumetto all'interno di un contesto essenzialmente infantile. Accanto alle storie importate dagli Stati Uniti si svilupp\u00f2 anche una produzione italiana di storie con una filastrocca come didascalia come \"Bilbolbul\" di Attilio Mussino e \"Quadratino\" di Antonio Rubino. Dagli esordi fino al 1914 il formato si mantiene inalterato composto da 16 pagine che raddoppiarono nel 1915 grazie anche al successo che viene presto raggiunto e si mantenne nel tempo anche durante la prima guerra mondiale quando apparve per la prima volta il Signor Bonaventura di Sergio Tofano che fece raggiungere alla rivista un successo notevole.\nIl primo dopoguerra e gli anni venti.\nL'approccio tenuto dal Corriere dei Piccoli, rivolgendosi essenzialmente a bambini, colloc\u00f2 il fumetto all'interno di un contesto essenzialmente infantile e quindi, mentre nello stesso periodo negli Stati Uniti i quotidiani pubblicavano fumetti perch\u00e9 contribuivano a far crescere le vendite in quanto letti anche dagli adulti, in Italia quegli stessi prodotti venivano considerati, a causa del pregiudizio borghese nei confronti della cultura popolare, passatempi infantili. Comunque dopo la prima guerra mondiale arriver\u00e0 una nuova generazione di disegnatori italiani che creer\u00e0 una serie di macchiette destinate a fare epoca come Sor Pampurio o Marmittone. Nel 1930 usc\u00ec sul \"Corriere dei Piccoli\" \"Pier Cloruro de' Lambicchi\" di Giovanni Manca, dove famosi personaggi storici prendevano vita da un foglio di carta grazie alla miracolosa \"arcivernice\".\nNel febbraio del 1923 esord\u00ec \"Il Balilla\", un giornale a fumetti propagandistico che dal \"Corrierino\" prese ispirazione per la grafica, e che propose nuove storie incentrate su personaggi eroici, i primi nella storia del fumetto italiano. Pochi mesi pi\u00f9 tardi usc\u00ec un altro concorrente di forte ispirazione cattolica, \"Il Giornalino\" delle Edizioni Paoline. Nel 1924 venne pubblicato come quarto volume di una collana per ragazzi, \"Le burle di Furbicchio ai maghi\", che \u00e8 ritenuto essere il primo albo a fumetti pubblicato in Italia. Di questo albi si era poi persa memoria e per anni si \u00e8 ritenuto che il primo albo a fumetti fosse \"Le avventure aviatorie di un Balillino\", una storia a fumetti scritta da Mario Nerbini e disegnata da Carlo Cossio pubblicata nel 1928 in Italia dalla Nerbini come supplemento alla rivista umoristica \"Il 420\".\nAnni trenta.\nIl successo dell'iniziativa porter\u00e0 a nuove testate di altri editori come \"Jumbo\" della Lotario Vecchi e \"Topolino\" della Nerbini, anch'esse, come il \"Corriere dei Piccoli\", dirette a un pubblico infantile e realizzate con materiale d'importazione. Nel 1930 era esordito Topolino in Italia sul\"'Illustrazione del Popolo\", supplemento della \"Gazzetta del popolo\", e due anni dopo gli venne dedicata una propria testata, il settimanale \"Topolino\" edito inizialmente dalla Nerbini e poi dalla Mondadori. Il primo settimanale italiano a fumetti pubblicato fu \"Jumbo\", edito da Lotario Vecchi, apparso in edicola il 17 dicembre 1932, il quale introdusse in Italia i racconti di avventure illustrati a puntate rinunciando ai racconti di solo testo che contraddistinguevano l\u2019editoria del tempo; presentava storie a puntate di produzione britannica e propose una convivenza tra la vecchia didascalia e la nuvoletta e, in conformit\u00e0 all'epoca, non mancava un'ideologia nazionalistica di matrice fascista. La Mondadori su \"Topolino\" pubblic\u00f2 nel 1937 Kit Carson di Rino Albertarelli ispirato dalla gi\u00e0 crescente fascinazione italiana per il West americano ma anche la fantascienza cominci\u00f2 a prendere piede con Saturno contro la Terra, serie di Federico Pedrocchi e Giovanni Scolari, ispirata alle avventure dell'americano Flash Gordon e pubblicata su \"I tre porcellini\" sempre di Mondadori nel 1936. \nSuccessivamente nacquero riviste rivolte agli adolescenti, che pubblicavano fumetti d'avventura americani. Il 14 ottobre 1934 sempre Nerbini lanci\u00f2 \"L'Avventuroso\", prima pubblicazione italiana interamente dedicata ai fumetti d\u2019avventura americani che arriv\u00f2 a vendere centinaia di migliaia di copie settimanali. Fu inoltre la prima pubblicazione a presentare le strisce a fumetti complete delle nuvolette, che fino ad allora venivano sostituite da didascalie in rima. Un mese dopo Lotario Vecchi fece esordire \"L'Audace\", che anch'esso pubblicava soprattutto materiale americano e famoso per essere stato uno dei primi giornali per ragazzi a pubblicare fumetti avventurosi statunitensi oltre ad alcune tra le pi\u00f9 importanti serie italiane del periodo come Virus, il mago della foresta morta, Dick Fulmine e altre opere di autori come Rino Albertarelli, Federico Pedrocchi, Walter Molino e Carlo Cossio. Successivamente la testata viene ceduta a Gian Luigi Bonelli che lo trasforma in un albo e mette le basi per una fortunata carriera editoriale che porter\u00e0 alla nascita della Sergio Bonelli Editore. Nello stesso periodo esordirono \"Il Monello\" nel 1933 e \"Intrepido\" nel 1935, pubblicate dai i fratelli Del Duca della dalla \"Casa Editrice Universo\" con materiale italiano e destinate entrambe a una lunga vita editoriale. Segue nel 1936 la testata \"Argentovivo\" che diede ampi spazi ad autori italiani come Walter Molino, Rino Albertarelli e Nino Pagot. L'anno successivo esord\u00ec il settimanale di orientamento cattolico \"Il Vittorioso\", pubblicato fino al 1966 e distribuito sia in edicola che nel circuito delle parrocchie, degli oratori e delle scuole cattoliche e pubblicato dalla Casa editrice AVE su iniziativa dell'Azione Cattolica con l'intento di lanciare sul mercato una rivista contenente materiale realizzato esclusivamente da autori italiani in concorrenza al laico \"l'Avventuroso\" della Nerbini e a tutti gli imitatori nati sulla scia del suo successo, come \"Topolino, I Tre Porcellini\" o \"L\u2019Audace\" che pubblicavano materiale americano e quindi di matrice protestante. I risultati di vendita sono per\u00f2 deludenti perch\u00e9 le storie pubblicate peccano di ingenuit\u00e0; l'arrivo alla direzione di Giovanni Luigi Bonelli che, oltre a firmare sceneggiature di qualit\u00e0, riesce a ingaggiare alcuni talenti dell'epoca come Kurt Caesar, Antonio Canale, Franco Chiletto, Vittorio Cossio e il debuttante Benito Jacovitti porta a una svolta.\nIl successo delle testate italiane che pubblicavano fumetti americani seppure italianizzati pose un limite nel 1938 il regime fascista proibendone la pubblicazione con la solo iniziale eccezione di Topolino. La politica autarchica impose alla stampa una serie di restrizioni, prima fra tutte quella di non pubblicare pi\u00f9 fumetti americani che vennero cos\u00ec sostituiti da fumetti italiani. Esempi di questa produzione autarchica sono:\nIl secondo dopoguerra e gli anni cinquanta.\nDurante la Seconda Guerra Mondiale \"Topolino\" interruppe la pubblicazione nel 1943 per riprendere solo nel 1945 e il \"Corriere dei Piccoli\" cambi\u00f2 nome per un anno in \"Giornale dei Piccoli\". La carta era diventata inoltre rara e quindi costosa; questo porta gli editori a usare un nuovo formato di piccole dimensioni con solo due o tre vignette disposte orizzontalmente per pagina che si stava diffondendo negli Stati Uniti per pubblicazioni gratuite e che permetteva un risparmio sui costi di stampa; la Mondadori impieg\u00f2 questo formato per la collana \"Albi tascabili di Topolino\", esordita nel 1948, che fu quindi il primo albo a strisce pubblicato in Italia; seguirono \"Piccolo Sceriffo\", edito da Tristano Torelli e, pochi mesi dopo, la \"Collana del Tex\", edito dalle Edizioni Audace di Tea Bertasi.\nDopo l'interruzione dovute alle vicende della guerra alcune riviste contenitore come \"Il Vittorioso, Il Monello, Intrepido, Corriere dei Piccoli\", ripresero la pubblicazione mentre altre, come \"L'Audace\" e \"L'Avventuroso\" non ripresero pi\u00f9 se non in diverse forme. \"Il Corriere dei Piccoli n\"el dopoguerra incominci\u00f2 a risentire della concorrenza che dagli anni trenta, da quando cio\u00e8 erano arrivati in Italia gli eroi statunitensi come Flash Gordon, Cino e Franco e Mandrake, venivano pubblicati senza didascalie rimate in sostituzione dei fumetti; il Corriere continu\u00f2 nonostante tutto a credere nella propria scelta editoriale puntando sui classici Signor Bonaventura e Bib\u00ec e Bib\u00f2 ma i successi dell'anteguerra erano ormai lontani e egli anni cinquanta le storie illustrate con le didascalie in rima vennero messe in secondo piano per tutto il decennio. Gli anni del dopoguerra arrisero invece al Vittorioso che grazie a una nutrita serie di autori raggiunse il successo; fra gli autori del periodo ci sono Benito Jacovitti, il quale realizz\u00f2 storie umoristiche delle serie Pippo, Pertica e Palla e Cocco Bill rompendo con la tradizione suddivisione delle tavole che risaliva al Corriere dei Piccoli, nel genere avventuroso invece Franco Caprioli realizz\u00f2 storie, come \"Moby Dick\", ambientate per la maggior parte nei mari del Sud; nel 1951 Lino Landolfi cre\u00f2 il poliziotto italoamericano \"Procopio\". Nello stesso periodo raggiungono la massima diffusione le riviste della Casa Editrice Universo, \"Il Monello\" e \"Intrepido\" le quali pubblicavano molti fumetti inglesi ed americani oltre che italiani come \"Pedrito el Drito\" di Antonio Terenghi.\nNel dopoguerra nasce una produzione di fumetti di genere avventuroso nel formato ad albo contenente una sola storia di un solo personaggio. La qualit\u00e0 non \u00e8 sempre elevata ma abbondante. Si identificano vari sottogeneri dei quali i pi\u00f9 fecondi sono: giustizieri mascherati, tarzanidi e soprattutto western, tutti di chiara ispirazione americana. In tutte queste storie si ripeteva lo schema della lotta dei \"buoni contro cattivi\". Fra i personaggi con una identit\u00e0 segreta ci sono Asso di Picche (1945), ideato da Alberto Ongaro e Mario Faustinelli, Misterix, ideato da Max Massimino Garnier e Paul Campani, Amok (1946): giustiziere mascherato asiatico ideato da Cesare Solini e Antonio Canale, in arte Phil Anderson e Tony Chan; un sottogenere del giustiziere, questo tipicamente italiano, fu quello delle persone modeste che combattono contro bande di malviventi come Gim Toro (1946), ideato da Andrea Lavezzolo, e Sciusci\u00e0 (1949), ideato da Giana Anguissola e Tristano Torelli; Fra i tarzanidi, emuli italiani di Tarzan, \"Akim\", ideato da Augusto Pedrazza e Roberto Renzi nel 1950 e \"Pantera Bionda\" (1948) ideato da Gian Giacomo Dalmasso e Enzo Magni che ricorda Sheena, regina della giungla e soggetta a ripetuti interventi di censura. Ma il genere pi\u00f9 fecondo sar\u00e0 quello western: nel 1948 esordisce, ideato da Tristano Torelli, \"Piccolo Sceriffo\", primo fumetto pubblicato in Italia nel formato a strisce e poco dopo Gianluigi Bonelli ide\u00f2 Tex Willer, destinato a essere uno dei personaggi di maggior successo oltre che la pi\u00f9 famosa e duratura serie a fumetti italiana di sempre. Bonelli nel 1940 pone le basi per la fondazione della futura Sergio Bonelli Editore che diverr\u00e0 la principale casa editrice italiana di fumetti e che sotto diverse denominazioni pubblicher\u00e0 alcuni dei pi\u00f9 importanti e longevi personaggi del fumetto italiano, entrati nell'immaginario collettivo come, oltre a Tex Willer, il Piccolo Ranger, Zagor e Dylan Dog. Altri protagonisti del genere western furono: Pecos Bill (1949), ideato da Guido Martina; Kinowa: ideato da Andrea Lavezzolo e disegnato dallo studio EsseGesse e pubblicate dall'Editoriale Dardo; Capitan Miki (1951) e il Grande Blek (1954), ideato e disegnato dallo studio EsseGesse e pubblicate dall'Editoriale Dardo e il Piccolo Ranger (1958), ideato da Lavezzolo e Francesco Gamba per le Edizioni Audace.\nIn questo periodo nasce anche un nuovo tipo di fumetto, pi\u00f9 realistico, rivolto in particolar modo alle lettrici: il fotoromanzo. Tra i pi\u00f9 famosi quelli pubblicati dalla rivista \"Grand Hotel\" dei fratelli del Duca e Bolero Film di Mondadori.\nGli anni cinquanta videro il successo dei fumetti tascabili. La Mondadori pubblicava la testata Topolino nel tradizionale formato a giornale la quale, entrata in crisi come molte altre testate negli anni quaranta, si decise di sostituirla con un'altra di formato tascabile contenente solo storie con i personaggi della Disney; il cambio di formato fu causato dalla volont\u00e0 di non perdere i diritti delle pubblicazioni da libreria che sarebbero stati ritirati dalla Disney se la Mondadori avesse interrotto la testata e pertanto si decise di continuarne la pubblicazione nel formato di un'altra pubblicazione della Mondadori, Selezione dal Reader's Digest, per stampare la quale veniva utilizzava una nuova e costosa macchina che per\u00f2 restava inutilizzata nei periodi di attesa tra un numero e il successivo. La testata fu destinata a un lungo e duraturo successo superando nel 2013 gli oltre 3000 numeri pubblicati. Le storie a fumetti presenti sono in gran parte americane tranne rare eccezioni a opera di autori italiani come Guido Martina, Romano Scarpa, Giovan Battista Carpi e Luciano Bottaro.\nIl formato di \"Topolino\" venne adottato da altri editori come le Edizioni Alpe che nel 1950 pubblic\u00f2 Cucciolo, testata con personaggi di Cucciolo e Beppe creati da Giuseppe Caregaro e ripresi poi da Giorgio Rebuffi inizialmente ispirati a Topolino e Pippo ma ugualmente arrisi da una fortunata vita editoriale durata fino alla fine degli anni ottanta. Altri personaggi di successo del periodo pubblicati nel formato libretto furono Pepito (1950), di Luciano Bottaro, Tiramolla (1952), di Roberto Renzi e Giorgio Rebuffi, Pugacioff (1959) di Giorgio Rebuffi o Geppo di Giulio Chierchini per le Edizioni Bianconi editore questo che raggiunger\u00e0 un duraturo successo nei decenni successivi realizzando storie che verranno prodotte e ristampate pi\u00f9 volte anche da editori stranieri.\nAnni sessanta.\nNegli anni sessanta venne riconosciuta una dignit\u00e0 di linguaggio al fumetto grazie agli studi di autori come Umberto Eco, con \"Apocalittici e integrati\", un saggio pubblicato nel 1964, Roberto Giammanco, Elio Vittorini, Oreste Del Buono , Romano Calisi e altri. In questo clima nasce il primo \"Salone Internazionale dei Comics\" di Bordighera. Il successo fa s\u00ec che il mezzo si vada sempre pi\u00f9 specializzandosi in base alle diverse fasce di et\u00e0 e si differenti target socio-culturali dei potenziali lettori. Nasce un fumetto rivolto al pubblico colto e si parla di fumetto d'autore che trover\u00e0 spazio prevalentemente su riviste antologiche come \"Linus\", fondata nel 1965 da Giovanni Gandini con la consulenza di Oreste Del Buono e fu la prima rivista italiana dedicata esclusivamente ai fumetti e tuttora in edicola, presto seguita da altre simili come \"Sgt. Kirk\" di Ivaldi ed \"Eureka\" dell'Editoriale Corno, entrambe del 1967, e \"Il Mago\", della Mondadori (1972-1980).\nCon Dino Battaglia, uno dei creatori di \"Asso di Picche\" il fumetto d'autore italiano viene rinnovato sia dal punto di vista narrativo che grafico, con cambiamenti repentini della visuale tra le vignette e un disegno pi\u00f9 emotivo e dinamicizzato. Ma l'evento pi\u00f9 importante riguardo alla storia del fumetto d'autore moderno, non solo italiano, \u00e8 da considerarsi l'uscita del capolavoro di Hugo Pratt \"Una ballata del mare salato\", primo episodio del suo pi\u00f9 famoso personaggio \"Corto Maltese\". Viene cos\u00ec inaugurato un nuovo modo di narrare con un fumetto pi\u00f9 riflessivo, letterario, di narrativa, in cui le vicende, dal ritmo moderno, si svolgono in ambienti dal sapore esotico e sparsi in tutto il mondo. \u00c8 il riflesso dell'utopia e di quella ricerca di libert\u00e0, avventura dell'autore. Questi due autori approderanno nella loro fase matura su \"Linus\".\nFra le testate storiche, il Corriere dei Piccoli, che negli anni cinquanta aveva messo i fumetti in secondo piano, agli inizi degli anni sessanta decise una inversione di tendenza e comparvero i primi fumetti con le nuvolette pubblicando opere di grandi autori italiani come Grazia Nidasio (Valentina Mela Verde), Hugo Pratt (\"Una ballata del Mare Salato)\" e Benito Jacovitti (Cocco Bill, Zorry Kid e Jak Mandolino), disegnatori come Toppi, Battaglia, Uggeri, Di Gennaro oltre che esponenti del fumetto franco-belga ma mantenendo una impostazione culturale che verso la fine degli anni sessanta si ridusse fino quasi a scomparire; la nuova impostazione porter\u00e0 nel 1969 a cambiare il nome della testata in Corriere dei ragazzi per tenere conto della presenza di contenuti pi\u00f9 adulti.\nAll'interno del genere western, la Bonelli inaugura altre tre serie di successo: il Comandante Mark (1966) della EsseGesse, Zagor (1961) di Guido Nolitta e Storia del West di Gino D'Antonio (1967). La prima raggiunse un buon successo di vendite e venne pubblicata ininterrottamente fino al 1990, la seconda \u00e8 pubblicata ininterrottamente da oltre cinquant'anni superando i 500 volumi editi e il protagonista rappresenta uno dei pi\u00f9 celebri tarzanidi italiani entrato nella storia del costume italiano mentre l'ultima, Storia del West, una prima rappresentazione realistica del periodo western, \u00e8 ritenuta una delle serie a fumetti western migliori del periodo che ha consacrato il suo creatore come uno dei maestri del fumetto italiano.\nCon la messa in discussione dei vecchi canoni della societ\u00e0 nasce la figura dell'eroe negativo, dalla personalit\u00e0 forte e ingegnosa, che non si riconosce nell'ordine sociale esistente e per questo assume atteggiamenti anarcoidi. Questo antieroe si maschera per non farsi riconoscere mentre commette senza scrupoli le sue attivit\u00e0 criminose ed \u00e8 il protagonista del fumetto nero, il quale prende ispirazione dal francese \"Fantax\", creato nel 1945 da Marcel Navarro e Pierre Mouchot. Questo nuovo genere esordisce con il personaggio di Diabolik, un criminale spietato, ladro e assassino, che debutta nelle edicole nel 1962, proponendo un ribaltamento della morale corrente in controtendenza rispetto al moralismo degli altri fumetti dell'epoca e il cui successo \u00e8 tale da far nascere un genere insieme a Kriminal, Satanik e a portare alla creazione di numerosi epigoni pi\u00f9 o meno simili nelle caratteristiche come Fantax, Demoniak o Sadik, oltre che a parodie come Cattivik di Bonvi (1965) o \"Paperinik (\"1969) e influenzando anche il cinema che produrr\u00e0 trasposizioni direttamente ispirate ai personaggi principali del genere come \"Diabolik\", \"Kriminal\" o Satanik, che parodie come \"Arriva Dorellik (1967\") o Thrilling (1965). La moda per\u00f2 non sarebbe durata a lungo e, fatto salva le eccezioni di Diabolik, Kriminal e Satanik, gli altri epigoni ebbero vita breve. Da notare la presenza di protagoniste femminile e non pi\u00f9 solo comprimarie dell'eroe come \"Satanik\", ideata nel 1964 da Magnus e Bunker, donna fredda e crudele ma anche \"Valentina\", ideata nel 1965 da Guido Crepax e pubblicata su \"Linus\". Col tempo alcune serie assunsero connotazioni erotiche portando alla nascita di un vero e proprio genere erotico o pornografico con nuovi personaggi con personaggi come \"Isabella\" (1966) di Giorgio Cavedon e Sandro Angiolini e, a cavallo tra l'erotico e il nero, ci sono fumetti con protagonisti spesso femminili come \"Lucifera\", \"Jacula\", \"Sukia\" \"Vart\u00e0n\" o pi\u00f9 raramente maschili, come \"Goldrake\" e numerose altre testate di (pornografico, porno-horror, sexy) italiani che invasero le edicole nel decennio successivo edite principalmente dalla Ediperiodici e dalla Edifumetto, le quali monopolizzarono il mercato dei fumetti erotici.\nSul finire del decennio comparvero prima \"Sturmtruppen\" (Bonvi, 1968), un fumetto comico satirico ambientato al fronte e raffigurazione satirica della seconda guerra mondiale spesso con tratti surreali che fu il primo fumetto italiano realizzato nel formato a strisce giornaliere e che per molto tempo ha goduto di vasta popolarit\u00e0 non solo in Italia ma anche all'estero e poi \"Alan Ford\" (Max Bunker e Magnus, 1969) una serie fortemente innovativa edita dall'Editoriale Corno, che propose un fumetto umoristico con elementi satirico e grotteschi nel quale vari sottogeneri come lo spionistico, l'horror e la denuncia sociale trovano spazio fondendosi fra loro in un periodo nel quale il fumetto si caratterizzava invece per l'appartenenza a uno specifico genere senza contaminazioni e che raggiunse in breve un considerevole successo di pubblico e di critica venendo pubblicato per oltre quaranta anni.\nTra le altre pubblicazioni a strisce umoristiche si ricordano \"Girighiz (1965)\" di Enzo Lunari, ambientato nella preistoria. \u00c8 la prima striscia umoristica e satirica di produzione italiana.\nAnni settanta.\nIl successo del mezzo lo fa approdare in televisione con i programmi \"Gulp!\" (1972) e \"SuperGulp! Fumetti in TV\" (1977-1981) dove Bonvi, insieme al regista De Maria, cre\u00f2 \"ex novo\" il personaggio di Nick Carter mentre a \"Supergulp!\" collaborarono altri grandi nomi del fumetto come Bruno Bozzetto, Hugo Pratt, Silver e Sergio Bonelli. \"I fumetti in TV\" non erano cartoni animati ma immagini statiche di fumetti, sia italiani che statunitensi, riprese e trasmesse in successione, come se si stesse leggendo un fumetto, mantenendo le nuvolette con le frasi dei personaggi che venivano lette da doppiatori.\nLinus negli anni settanta arriva a vendere 110.000 copie al mese dando molto pi\u00f9 spazio alla satira e presentando una produzione sia estera con opere come Fritz il gatto di Crumb, Doonesbury di Trudeau, l'Eternauta di Breccia, e altri autori come Wolinski, Reiser, Lauzier e Copi oltre a nuove serie a strisce americane come Inside Woody Allen, Crock e Beetle Bailey ma anche opere di autori italiani come Corto Maltese di Pratt, le vignette di Altan, Calligaro, Chiappori, Pericoli, Vincino e Vauro, Bobo di Sergio Staino oltre alla riscoperta di Benito Jacovitti.\nDue case editrici monopolizzarono per tutto il decennio il mercato dei fumetti erotici nel caratteristico formato tascabile, la Ediperiodici e la Edifumetto, fondate da Renzo Barbieri e Giorgio Cavedon, pubblicarono famose serie a fumetti alcune delle quali arriveranno a vendere oltre centomila copie a numero con personaggi soprattutto femminili come Isabella, Jacula e molti altri come Zora, di genere horror o Biancaneve, di genere umoristico.\nLa Bonelli prosegue con successo la pubblicazione di testate storiche come Tex, Zagor, il Comandante Mark alle quali si aggiungono Mister No (1975) ideato da Guido Nolitta e primo fumetto della Bonelli non western ma ambientato in Amazzonia negli anni cinquanta, e Ken Parker (1974), personaggio particolare e atipico del genere western la cui serie a fumetti pubblicata dal 1977 al 1984 lo rende un personaggio di culto del fumetto italiano, sia per il realismo delle ambientazioni e per la meticolosa ricostruzione storica e filologica che per l'attenzione alle tematiche sociali. Sempre nel 1974 esordisce la collana I protagonisti, interamente realizzata da Rino Albertarelli, nella quale si propone una cronaca realistica dell'epopea western narrata senza retorica e senza enfatiche invenzioni narrative, mentre dal 1976 al 1980 viene pubblicata la collana Un uomo un'avventura, una serie di volumi monografici, distribuiti solo nelle librerie e non in edicola, realizzati da autori di fama internazionale come Dino Battaglia, Bonvi, Guido Buzzelli, Guido Crepax, Milo Manara, Hugo Pratt e Attilio Micheluzzi.\nL'Editoriale Corno continua la pubblicazione di serie esordite nel decennio precedente come Kriminal, Satanik e Alan Ford che arrivarono a tirature di oltre 200.000 copie e nel 1970 acquisisce i diritti di pubblicazione dei supereroi della Marvel che port\u00f2 alla pubblicazione di serie come Uomo Ragno, Fantastici Quattro, Capitan America e molte altre; il successo fu eclatante arrivando a tirature di copie e aprendo la strada a molte altre testate supereroistiche. Sul Corriere dei ragazzi, rivista nata nel 1972 come tentativo di rinnovare il Corriere dei Piccoli, dando spazio ad autori di fumetti italiani sia esordienti, come Bonvi e Silver, che affermati, come Hugo Pratt e Sergio Toppi, fra i migliori disegnatori del periodo. Qui nel 1973 esordisce Lupo Alberto di Silver che dal 1976 compare sulla rivista Eureka dell'Editoriale Corno e su molte altre sue pubblicazioni. Magnus interrompe la storica collaborazione con la Corno e con Max Bunker dopo aver realizzato i primi 75 numeri della serie Alan Ford e cerca altre strade ottenendo un buon successo di critica con Lo Sconosciuto (1975) a cui segue La compagnia della forca (1977) oltre a fumetti erotici per la Edifumetto come Necron o Le 110 Pillole, che vennero etichettate come pronografiche dalla critica essendo forse in anticipo sui tempi in quanto poi, grazie anche a opere analoghe di Milo Manara e Franco Saudelli, l'erotico sar\u00e0 definitivamente legittimato e Raviola rivalutato mentre comunque in Europa la sua opera aveva gi\u00e0 ricosso un ampio successo.\nFra gli anni settanta e anni ottanta l'Editoriale Metro di Renato Bianconi ebbe il massimo periodo di successo pubblicando fumetti per bambini realizzati da autori come Giovan Battista Carpi, Giulio Chierchini, Luciano Gatto, Giorgio Rebuffi e molti altri che realizzarono personaggi di grande successo come Trottolino, Nonna Abelarda e Geppo, in un mercato che vedeva il predominio delle pubblicazioni Disney e proponendo inoltre personaggi americani quali Braccio di Ferro, Felix e Tom &amp; Jerry dei quali vennero realizzate nuove storie da autori italiani che ne diedero una versione molto diversa dagli originali americani.\nAnni ottanta.\nLa Bonelli nei primi anni ottanta cerca nuovi spazi pubblicando riviste e collane incentrate sul fumetto d'autore italiano ed estero e a tal proposito rileva nel 1982 la casa editrice L'Isola Trovata per pubblicare la rivista Orient Express e insieme all'editore francese Dargaud riviste di fumetti come \"Pilot\" con opere di autori francesi e italiani ma il successo arriver\u00e0 con i fumetti tradizionali che comunque si allontanarono dallo stereotipo del fumetto popolare avvicinandosi alle pubblicazioni d\u2019autore come Martin Myst\u00e8re (1982) di Alfredo Castelli e soprattutto Dylan Dog (1986) di Tiziano Sclavi che raggiunse poco dopo l'esordio un successo tale da renderlo uno dei fumetti italiani pi\u00f9 venduti tradotto e pubblicato anche all'estero.\nDiversamente l'Editoriale Corno, dopo i successi del decennio precedente, dal 1979 entr\u00f2 in crisi e nel giro di pochi anni, dopo aver chiuso molte testate storiche, fu costretta al fallimento nel 1984. Dopo la chiusura della Corno, Luciano Secchi fond\u00f2 la Max Bunker Press che, oltre a proseguire la pubblicazione di Alan Ford, si dedic\u00f2 alla ristampa di vecchi successi dell'autore come Kriminal e Satanik, Silver pass\u00f2 alla Gl\u00e9nat, che fece esordire un albo mensile dedicato al personaggio di Lupo Alberto finch\u00e9 l'autore non divenne anche editore nel 1989, fondando la Acme.\nI fumetti supereroistici americani dopo la chiusura dell'Editoriale Corno nel 1984 scomparvero per qualche tempo fino a quando alla fine del 1985 un piccolo editore, Labor Comics, acquis\u00ec i diritti per pubblicare alcuni fumetti della Marvel ma l'esperimento fu di breve durata; alla Labor subentr\u00f2 la Star Comics che pubblic\u00f2 una nuova collana dedicata all'Uomo Ragno grazie al successo della quale seguirono altre testate dedicata ai personaggi della Marvel; seguirono poi anche altri editori, Comic Art, Play Press e Max Bunker Press, che pubblicarono analoghe serie americane della Marvel e della DC Comics fino a quando la Marvel Comics non decise di riprendersi i diritti e di fondare una propria filiale italiana, la Marvel Italia nel 1993.\nNel 1980 esord\u00ec il mensile romano \"Frigidaire\", che present\u00f2 il nuovo fumetto italiano: \"Primo Carnera\" e \"Il Dottor Jack\" di Filippo Sc\u00f2zzari, \"Ranxerox\" di Stefano Tamburini e Tanino Liberatore, \"Zanardi\" di Andrea Pazienza o \"Ramarro\" di Giuseppe Palumbo. La filosofia della rivista \u00e8 di garantire ai suoi autori totale libert\u00e0 espressiva e libert\u00e0 di sperimentazione. Altre autori sono Massimo Mattioli con Joe Galaxy, Massimo Giacon, Francesca Ghermandi e molti altri.\nDal 1988 la Disney Italia rientra in possesso dei diritti per la produzione a fumetti della Disney subentrando alla Mondadori nella pubblicazione di storiche testate come Topolino.\nAltri autori, serie e personaggi del periodo:\nAnni novanta.\n\"Dylan Dog\" di Tiziano Sclavi edito da Bonelli ed esordito nel 1986, raggiunse nei primi anni novanta una popolarit\u00e0 notevole arrivando a vendere mezzo milione di copie al mese e venendo pi\u00f9 volte ristampato in altre collane divenendo il secondo fumetto pi\u00f9 venduto in Italia dopo Tex. Sulla scia del successo della serie esord\u00ec una pletora di epigoni di genere horror, non sempre di elevata qualit\u00e0, destinata a vita breve. Il genere dei fumetti horror fin\u00ec all'attenzione dei media per una interrogazione parlamentare allo scopo di \u00ab\"tutelare i minori dalla violenza morale che viene perpetrata nei loro confronti, sia coi fumetti che coi racconti\"\u00bb e chiedendo \u00ab\"una ricognizione pi\u00f9 precisa delle case editrici, degli autori, e anche ispezioni nelle edicole\"\u00bb e che port\u00f2 a vietare ai minori alcune testate come \"Splatter\" e \"Mostri\" edite dalla Acme. Il successo di Dylan Dog si mantenne nel corso del decennio consolidando una realt\u00e0 editoriale, la Bonelli, che era gi\u00e0 sul mercato dagli anni quaranta, facendo da traino non solo per le altre pubblicazioni della casa editrice che esordirono in quegli anni come Nathan Never - il cui primo numero della serie mensile raggiunse le copie - ma anche per altri editori che presentarono nuovi prodotti sulla scia del successo della Bonelli.\nNel 1995 esordisce la serie di Rat-Man di Leo Ortolani, parodia del fumetto supereroistico statunitense, destinato a un duraturo successo, accolto con favore da pubblico e critica e diventando in pochi anni un fenomeno di culto, considerato uno dei personaggi pi\u00f9 riusciti e umoristici del panorama fumettistico italiano.\nDopo una crisi del fumetto negli anni ottanta verso l'inizio degli anni novanta avviene una ripresa, grazie alla rinascita dell'interesse verso i supereroi del fumetto statunitense, in particolare col nuovo ciclo di avventure di Batman, scritte da Frank Miller; i diritti per pubblicare alcuni fumetti della Marvel vennero poi acquisiti alla fine degli anni ottanta dalla Star Comics seguita da altri editori come Comic Art, Play Press e Max Bunker Press, che pubblicarono analoghe serie statunitense della Marvel e della DC Comics fino a quando la Marvel Comics non decise di riprendersi i diritti e di fondare una propria filiale italiana, la Marvel Italia nel 1993. Nel 1996 la Marvel statunitense acquis\u00ec la Panini e la fuse con la Marvel Italia fondando la Panini S.p.A..\nI manga, ovvero i fumetti giapponesi, presenti saltuariamente nel decennio precedente soprattutto in pubblicazioni per bambini a seguito del successo dei cartoni animati, incominciarono a essere pubblicati in maniera pi\u00f9 organica da editori come la Granata Press di Luigi Bernardi, il quale import\u00f2 dagli Stati Uniti la serie Akira di Katsuhiro \u014ctomo e incominci\u00f2 a presentare in Italia il fumetto giapponese su due testate \"Zero\" e \"Mangazine\" che riscontrarono un buon successo presentando serie come Ken il guerriero e Patlabor che in seguito si sarebbero guadagnate testate autonome e aprirono la strada ad altre pubblicazioni e altri editori come la Star Comics la quale, grazie all'importazione diretta dal Giappone e a testate antologiche come \"Kappa Magazine\", divenne il principale editorie italiano di manga.\nAnni duemila.\n anche se la versione cartacea continua a essere pubblica dai vari editori come Panini, Marvel, Bonelli e altri.\nLa Panini viene venduta dalla Marvel Comics nel 1999 ma continua a mantenere i diritti in esclusiva di tutto il materiale Marvel e nel 2001 nasce il marchio Panini Comics.\nAnni 2010.\nNel 2011, per le Edizioni Graficart, esce La profezia dell'armadillo, il primo volume dell'autore Zerocalcare.\nDal 2013 la Panini Comics subentra alla Disney Italia nella pubblicazione dei fumetti Disney."}
{"id": "2229953", "revid": "123715489", "url": "https://it.wikipedia.org/wiki?curid=2229953", "title": "Cucina fiorentina", "text": "La cucina fiorentina \u00e8 approssimativamente caratterizzata da almeno 5 elementi fondamentali: il pane toscano; l'olio extra-vergine d'oliva delle colline ; la carne (alla griglia, bistecche di manzo alla fiorentina, selvaggina arrostita e/o brasata col vino come il cinghiale, il coniglio e il cervo), i legumi come i fagioli e i ceci, e infine il vino Chianti."}
{"id": "2229954", "revid": "287204", "url": "https://it.wikipedia.org/wiki?curid=2229954", "title": "FC Seefeld Zurich", "text": "Il FC Seefeld Z\u00fcrich \u00e8 una societ\u00e0 calcistica svizzera del quartiere di Zurigo chiamato Seefeld. Attualmente il club milita in \"1\u00aa Lega\".\nIl Club \u00e8 stato fondato nel 1931 con il nome di Neum\u00fcnster, e successivamente cambiato in FC Seefeld con conseguente cambio di colori sociali. Attualmente la societ\u00e0 ha circa 750 soci e fa parte della Schweizerischer Fussballverband. I passi decisivi per il cambiamento della linea societaria hanno dato come frutto talenti come Richard Bauer (1973), Oskar Bouli ed Heinz Hermann (1976), e Herbert Hermann (1977) che hanno convinto la squadra ad un pi\u00f9 intenso lavoro con il settore giovanile, facendola uscire dall'anonimato e dandole nel tempo l'appellativo di \"Talentschmiede Z\u00fcrichs\" (\"Talentificio Zurigo\"). Nel 2001 la societ\u00e0 ha compiuto 70 anni di vita.\nSportanlage Lengg.\nLo \"Sportanlage Lengg\" \u00e8 il campo di gara del FC Seefeld, \u00e8 composto da due campi in erba e da un terzo campo, pi\u00f9 piccolo, in materiale sintetico. Nel 1998 nel centro \u00e8 stato completato un ristorante la cui terrazza \u00e8 stata ampliata nel 2002.\nCalcio a 5.\nIl Seefeld \u00e8 un protagonista del calcio a 5 svizzero sin dalla prima edizione del campionato svizzero, ha partecipato alla prima edizione nel 04/05 giungendo ai gironi di qualificazione alle semifinali ma il secondo posto dietro al SC Br\u00fchl St. Gallen non gli ha consentito di passare il turno. La stagione seguente si \u00e8 fermato alle semifinali battuto dal Uni Futsal Team Bulle, nel 06/07 si \u00e8 ripresentata la sfida dell'anno precedente ma in finali, con una nuova vittoria del Bulle. Nella stagione 07/08 \u00e8 infine giunto il primo titolo nazionale per i zurighesi contro il NK Tomislavgrad Bern, la squadra si \u00e8 poi confermata campione di Svizzera anche nella successiva stagione 08/09."}
{"id": "2229955", "revid": "599", "url": "https://it.wikipedia.org/wiki?curid=2229955", "title": "Pierre Gassend", "text": ""}
{"id": "2229958", "revid": "767487", "url": "https://it.wikipedia.org/wiki?curid=2229958", "title": "Iosif Dorfman", "text": "Partecip\u00f2 a molti campionati Sovietici e nel 1977 vinse il 45\u00ba campionato di San Pietroburgo alla pari con Boris Gulko (il match di spareggio termin\u00f2 pari +1 \u20131 =4). L'anno successivo ottenne il titolo di Grande maestro.\n\u00c8 stato uno dei secondi di Garri Kasparov nei suoi quattro match di Campionato del mondo contro Anatoly Karpov. \nNel 1993 si trasfer\u00ec in Francia, dove divent\u00f2 allenatore di \u00c9tienne Bacrot, che allora aveva nove anni, portandolo a diventare il pi\u00f9 giovane Grande Maestro francese e del mondo.\nHa giocato per la Francia in tre Olimpiadi degli scacchi: Elista 1998, Bled 2002 e Calvi\u00e0 2004, con il risultato complessivo di (+6 \u20131 =22).\nNel 1998 ha vinto il 73\u00ba Campionato francese e l'anno successivo \u00e8 arrivato secondo dietro a \u00c9tienne Bacrot."}
{"id": "2229960", "revid": "76963", "url": "https://it.wikipedia.org/wiki?curid=2229960", "title": "Julian Paeth", "text": "Biografia.\nFratello maggiore di Jannik Paeth, anche lui attore, Julian \u00e8 noto per aver recitato nella serie televisiva \"Grani di pepe\" nel ruolo di \"Fiete Overbeck\".\nHa iniziato la sua attivit\u00e0 professionale come attore ancora ragazzino, sul finire degli anni novanta, ed ha preso parte a varie serie televisive."}
{"id": "2229961", "revid": "229244", "url": "https://it.wikipedia.org/wiki?curid=2229961", "title": "Auggie Wren's Christmas Story", "text": ""}
{"id": "2229962", "revid": "115222611", "url": "https://it.wikipedia.org/wiki?curid=2229962", "title": "Rifugio Morelli-Buzzi", "text": "Il rifugio Morelli-Buzzi \u00e8 un rifugio alpino situato nella catena delle Alpi Marittime nel comune di Valdieri (CN), a 2.351 metri di altitudine. Sorge nel \"Vallone di Lourousa\", diramazione laterale della valle Gesso della Valletta.\nStoria.\nIl rifugio fu costruito nel 1931 dalla sezione di Cuneo del CAI, gi\u00e0 nella sua forma attuale. Fu restaurato nel 1968 ed una seconda volta nel 2000.\nCaratteristiche e informazioni.\nSorge nella parte alta del \"vallone di Lourousa\", diramazione laterale della valle Gesso della Valletta, ai piedi della parete nord-est del monte Stella.\n\u00c8 una struttura in muratura di pietrame a due piani, appoggiata su un promontorio roccioso rinforzato da un alto muro di contenimento in pietrame a secco. Dispone di 38 posti letto (compreso il locale invernale). Il rifugio \u00e8 gestito da met\u00e0 giugno a met\u00e0 settembre, ed offre servizio di ristorazione.\nDispone di acqua corrente interna ed esterna, impianto elettrico, riscaldamento, servizi igienici e doccia.\nIl locale invernale offre 8 posti letto e dispone di materassi e coperte.\nAccessi.\n\u00c8 raggiungibile sia dalla frazione Terme di Valdieri, risalendo il Vallone di Lourousa con il sentiero N8, sia dal rifugio Genova-Figari, salendo al \"colle del Chiapous\" con il sentiero M9. Il percorso dalle Terme di Valdieri richiede circa 3 ore.\nSi pu\u00f2 raggiungere anche in inverno, partendo per\u00f2 dalla frazione Tetti Gaina, con un percorso di circa 8 ore.\nTraversate.\nIl rifugio si trova sul percorso della Grande Traversata delle Alpi, sulla tappa che unisce il rifugio Genova-Figari alle Terme di Valdieri.\nSi trova inoltre sull'itinerario rosso della Via Alpina, e costituisce un punto di sosta tra le tappe R142 (dal rifugio Questa al rifugio Morelli-Buzzi) e R143 (dal rifugio Morelli Buzzi al rifugio Soria Ellena)."}
{"id": "2229965", "revid": "296238", "url": "https://it.wikipedia.org/wiki?curid=2229965", "title": "Rifugio Morelli Buzzi", "text": ""}
{"id": "2229966", "revid": "599013", "url": "https://it.wikipedia.org/wiki?curid=2229966", "title": "FC Seefeld Z\u00fcrich", "text": ""}
{"id": "2229967", "revid": "599", "url": "https://it.wikipedia.org/wiki?curid=2229967", "title": "Edouard Jean-Baptiste Goursat", "text": ""}
{"id": "2229971", "revid": "599", "url": "https://it.wikipedia.org/wiki?curid=2229971", "title": "Petrus Herigonius", "text": ""}
{"id": "2229978", "revid": "149485", "url": "https://it.wikipedia.org/wiki?curid=2229978", "title": "Campionati mondiali di pugilato dilettanti 1989", "text": "I Campionati mondiali di pugilato dilettanti del 1989 (AIBA World Boxing Championships) si sono tenuti a Mosca, (Unione Sovietica), dal 17 settembre al 1\u00ba ottobre."}
{"id": "2229979", "revid": "287204", "url": "https://it.wikipedia.org/wiki?curid=2229979", "title": "Il racconto di Natale di Auggie Wren", "text": "Il racconto di Natale di Auggie Wren (\"Auggie Wren's Christmas Story\") \u00e8 un racconto scritto da Paul Auster nel 1990 per l'edizione di Natale del New York Times.\nL'ispirazione per il racconto gli venne dopo aver aperto una scatola di sigari Schimmelpenninck - i suoi preferiti - pensando al tabaccaio di Brooklyn che glieli aveva venduti. Ci\u00f2 lo port\u00f2 a riflettere sui rapporti che si instaurano ogni giorno a New York con persone che non si conoscono affatto.\nTrama.\nIl racconto \u00e8 incentrato sui rapporti tra un tabaccaio di Brooklyn, Auggie Wren, e uno scrittore, Paul Benjamin, che deve redigere un racconto di Natale su richiesta del New York Times.\nIn crisi di ispirazione, Paul si ritrova a confidare le sue perplessit\u00e0 ad Auggie che si offre di raccontargli la migliore novella di Natale che Paul abbia mai ascoltato. Cos\u00ec, seduti all'interno di una tavola calda nel cuore della vecchia Brooklyn, il tabaccaio racconta allo scrittore come si \u00e8 procurato la macchina fotografica che ha fatto nascere la sua passione per la fotografia.\nLa storia risale a dodici anni prima e si svolge a Brooklyn.\nDopo aver subito un furto da parte di un ragazzino, Auggie, nel vano tentativo di rincorrerlo, trova il portafoglio del ladruncolo, completo di indirizzo e di foto. Per compassione, decide di non denunciarlo e\u00a0\u2013 la mattina di Natale - pensa di riportarlo al legittimo proprietario.\nSi reca quindi a casa del ragazzo, in un quartiere piuttosto malfamato e popolare di Brooklyn, e gli apre la porta un'anziana signora, cieca, che - volutamente - scambia Auggie per il nipote, passato a trovarla per il giorno di Natale. Il tabaccaio si presta al gioco e la strana coppia finisce per passare insieme tutta la giornata di festa.\nUna volta finito di cenare, Auggie si scusa e si dirige in bagno dove trova sei o sette macchine fotografiche; pensando fossero il bottino di una rapina recente, Auggie ne prende una, pur non avendo mai rubato nulla e pur non avendo mai fatto una foto in vita sua. Non volendo svegliare la donna che nel mentre si era addormentata, Auggie lascia il portafoglio su un tavolo e va via.\nA questo punto lo scrittore, affascinato dal racconto, chiede al tabaccaio se \u00e8 mai pi\u00f9 andato a trovarla, e Auggie risponde che qualche mese dopo, sentendosi in colpa per il furto, era tornato per restituirle la macchina, ma l'anziana signora non abitava pi\u00f9 l\u00e0 e al suo posto c'era un nuovo inquilino.\nPaul allora riflette sul fatto che probabilmente la signora era morta, e che quindi Auggie aveva passato con lei il suo ultimo Natale, facendo cos\u00ec una buona azione. Il tabaccaio, per\u00f2, non \u00e8 convinto di aver fatto la cosa giusta, ma allo stesso tempo \u00e8 contento perch\u00e9 finalmente Paul ha la sua storia.\nIl racconto si chiude con Paul che si chiede se la storia raccontata da Auggie sia vera.\nTrasposizioni cinematografiche.\nDa questo racconto \u00e8 stato tratto \"Smoke\", pellicola diretta da Wayne Wang nel 1995, seguita da \"Blue in the Face\"."}
{"id": "2229981", "revid": "75421", "url": "https://it.wikipedia.org/wiki?curid=2229981", "title": "Anders Niklas Andersson", "text": ""}
{"id": "2229983", "revid": "28592", "url": "https://it.wikipedia.org/wiki?curid=2229983", "title": "Bottiglie molotov", "text": ""}
{"id": "2229984", "revid": "247222", "url": "https://it.wikipedia.org/wiki?curid=2229984", "title": "Marco Borriello", "text": "Biografia.\n\u00c8 cresciuto nel quartiere napoletano di San Giovanni a Teduccio. A 11 anni rimase orfano del padre Vittorio, ucciso dalla camorra, restando con la madre Margherita.\nHa due fratelli, Piergiorgio, maggiore di lui, e Fabio, pi\u00f9 giovane di tre anni, che gioca nel ruolo di difensore. Ha iniziato a dare i primi calci al pallone sul campo Buonocore presso San Giovanni a Teduccio.\nCaratteristiche tecniche.\nMancino naturale, era un attaccante dotato di gran dinamismo e potenza fisica. Possedeva una buona tecnica ed era capace di fare reparto da solo, giocando di sponda oppure tenendo palla e facendo salire la squadra. Dotato di coordinazione e senso del gol, riusciva a segnare di testa e in acrobazia. Inizialmente schierato nelle giovanili del Milan come esterno sinistro di centrocampo, venne trasformato in centravanti una volta passato alla Primavera del Treviso dall'allora tecnico Carlo Osellame nel 1999.\nCarriera.\nClub.\nGli inizi.\nCresciuto nelle giovanili del Milan, dove \u00e8 arrivato all'et\u00e0 di quattordici anni, nel 1999 \u00e8 stato ceduto in compropriet\u00e0 al Treviso. A Treviso non \u00e8 mai sceso in campo con la prima squadra ma solo con la formazione Primavera, con cui ha segnato 10 reti il primo anno e 13 in 12 gare il secondo.\nNel gennaio 2001 \u00e8 passato in prestito alla , in Serie C2. Con la squadra alabardata ha segnato il primo gol tra i professionisti il 29 aprile 2001 contro il Novara e, dopo i play-off dove ha giocato tutte e quattro le partite segnando anche la rete del 2-0 nella finale di ritorno contro il Mestre, ha conquistato la promozione in Serie C1.\nL'estate successiva \u00e8 ritornato al Treviso con cui ha esordito in C1, disputando 27 partite e realizzando 10 reti, e ha raggiunto i play-off, dove ha disputato altre due gare.\nMilan, prestiti e caso doping.\nNella stagione 2002-2003 il Milan ha riscattato dal Treviso la seconda met\u00e0 del cartellino di Borriello che per\u00f2, nonostante delle buone prestazioni nel precampionato, ha trovato poco spazio. \u00c8 riuscito comunque a segnare il suo primo gol in maglia rossonera in partite ufficiali in una gara di Coppa Italia e a esordire in Champions League il 29 ottobre 2002 in Lens-Milan 2-1, subentrando a \u0160ev\u010denko all'inizio del secondo tempo.\nIl 27 gennaio \u00e8 stato quindi ceduto in prestito all'Empoli, dove ha realizzato il suo primo gol in Serie A, unico quell'anno.\nTornato al Milan, \u00e8 rimasto per tutto il campionato successivo nelle file rossonere, ma ancora all'ombra dei compagni pi\u00f9 esperti. Per la stagione 2004-2005 \u00e8 stato cos\u00ec ceduto in prestito alla , dove ha trovato continuit\u00e0 di gioco ma non \u00e8 riuscito ancora a soddisfare le aspettative.\nNel campionato successivo \u00e8 stato dato di nuovo in prestito, questa volta alla Sampdoria. A gennaio \u00e8 passato nuovamente al Treviso, con i veneti retrocessi in B a fine stagione: nell'ultima giornata, con la formazione gi\u00e0 certa della discesa tra i cadetti, realizza una doppietta all'Udinese.\nRientrato in rossonero, nel dicembre 2006 risulta positivo a due sostanze dopanti: prednisone e prednisolone (metaboliti del cortisone). Dichiaratosi inconsapevole dell'assunzione di tali sostanze, il calciatore chiede una controanalisi da cui la positivit\u00e0 viene confermata. Il fatto comporta una squalifica di tre mesi, col ritorno in campo avvenuto il 19 maggio 2007.\nL'affermazione al Genoa e il ritorno al Milan.\nNell'estate 2007, \u00e8 ceduto in compropriet\u00e0 al Genoa per 2 milioni di euro. Il 26 settembre risulta decisivo per la vittoria contro l'Udinese (3-2), mettendo a segno nell'occasione la sua prima tripletta in A. Il 2 dicembre, disputa la centesima partita in massima serie festeggiando con il gol del pareggio contro il Torino. 6 settimane dopo, realizza una doppietta contro la Lazio che permette al \"Grifone\" di espugnare l'Olimpico - in versione biancoceleste - per la prima volta dopo quasi mezzo secolo. Le 19 reti in campionato contribuiscono alla salvezza dei liguri, valendogli anche la chiamata in Nazionale.\nTerminata la stagione, nel maggio 2008 il Milan ne riscatta il cartellino per 7,5 milioni di euro oltre alla compropriet\u00e0 del giovane Di Gennaro. La sua annata \u00e8 per\u00f2 compromessa da diversi infortuni, ha impedito a Borriello di essere disponibile per l'inizio del campionato 2008-2009, che gli hanno impedito di scendere in campo con continuit\u00e0.\nTornato a disposizione nella stagione 2009-2010 \u00e8 subito stato schierato come titolare dal nuovo allenatore Leonardo nelle prime due partite di campionato contro e Inter. Dopo essere stato fermo a causa di una lombalgia, \u00e8 tornato a segnare il 31 ottobre 2009, a 13 mesi di distanza dall'ultimo gol realizzato, nella partita di campionato contro il , nella quale ha messo a segno una doppietta su assist di Ronaldinho. Il 25 novembre 2009 ha segnato la prima rete in carriera in Champions League nella gara della 5\u00aa giornata della fase a gironi contro l'Olympique Marsiglia a San Siro, finita poi 1-1, realizzando il gol del momentaneo vantaggio rossonero. A fine stagione \u00e8 risultato, a pari merito con Ronaldinho, il miglior marcatore del Milan con 15 gol.\nRoma ed i prestiti a Juventus, Genoa e West Ham.\nIl 31 agosto 2010 \u00e8 stato ceduto alla Roma in prestito gratuito con obbligo di riscatto fissato a 10 milioni di euro.\nHa esordito con la maglia giallorossa l'11 settembre 2010 nella partita persa per 5-1 contro il Cagliari allo Stadio Sant'Elia. La giornata successiva, nella partita Roma-Bologna (2-2), ha segnato il suo primo gol in giallorosso che ha dato il momentaneo 1-0 per la squadra della capitale.\nIl 7 novembre 2010 ha giocato il suo primo derby capitolino vinto dalla Roma, segnando su rigore il primo dei due gol della squadra giallorossa. Il 6 gennaio 2011 nella gara contro il Catania ha segnato la sua prima doppietta in giallorosso. Ha concluso la sua prima stagione in giallorosso mettendo a segno in 46 partite ufficiali (34 in Serie A, 4 in Coppa Italia, 8 in Champions League) 17 reti (11 in Serie A, 2 in Coppa Italia e 4 in Champions League, suo record personale in competizioni UEFA per club). \u00c8 inoltre stato l'unico attaccante giallorosso a segnare in tutte le tre competizioni stagionali disputate.\nIl 22 giugno 2011 la Roma ha esercitato il diritto di riscatto, acquisendo il giocatore a titolo definitivo dal Milan per la cifra precedentemente pattuita di 10 milioni di euro.\nIl 3 gennaio 2012, a fronte del riconoscimento di euro, \u00e8 stato ceduto alla Juventus in prestito con diritto di riscatto dell'intero cartellino in favore della societ\u00e0 torinese fissato a 8 milioni di euro. La Roma ha anche corrisposto al giocatore un incentivo pari a euro lordi per agevolarne il trasferimento. L'8 gennaio 2012, in occasione della gara di campionato Lecce-Juventus, \u00e8 stato duramente contestato dai tifosi della Juventus a causa del presunto rifiuto, smentito dal giocatore, del trasferimento in bianconero nel mercato estivo del 2011.\nIl 15 gennaio 2012 ha fatto il suo esordio in bianconero nel pareggio interno per 1-1 contro il Cagliari, subentrando a Mirko Vu\u010dini\u0107 all'81\u00ba minuto di gioco. Il 25 aprile 2012, dopo essere subentrato ad Alessandro Matri nel corso del secondo tempo, ha segnato il suo primo gol con la maglia bianconera contro il al 79\u00ba minuto, rete che ha determinato la vittoria della Juventus per 1-0 nei confronti della squadra romagnola; \u00e8 anche la prima marcatura stagionale per Borriello, che non segnava da 11 mesi.\nA fine stagione la Juventus ha deciso di non esercitare l'opzione per il riscatto, pertanto il giocatore ha fatto ritorno alla Roma, che il 31 agosto 2012 lo ha ceduto in prestito al Genoa. Il 23 settembre successivo ha segnato il suo primo gol dopo il ritorno in rossobl\u00f9, decidendo a favore dei liguri la sfida in trasferta contro la Lazio. Nel corso della stagione realizza due doppiette, una delle quali, nel 4-1 contro il Pescara, condanna la squadra abruzzese alla matematica retrocessione in Serie B.\nDopo essere ritornato nella capitale per la stagione 2013-2014, il 31 ottobre ha segnato la sua prima rete stagionale, realizzando il gol con cui la Roma ha battuto per 1-0 il Chievo; questa vittoria \u00e8 stata la decima della squadra capitolina nelle prime 10 partite di campionato, record di vittorie consecutive in avvio di torneo per la Serie A.\nIl 25 gennaio 2014 passa in prestito fino a fine stagione alla squadra inglese del West Ham per euro, raccogliendo solo due presenze.\nSecondo ritorno al Genoa, Carpi e Atalanta.\nTornato alla Roma, vi rimane fino all'inizio del 2015 senza giocare neanche una partita. Il 2 febbraio 2015 ritorna al Genoa a titolo definitivo. Gioca 8 partite senza segnare, e il 30 giugno, scaduto il contratto, lascia definitivamente i grifoni.\nIl 31 agosto 2015 il giocatore passa a titolo definitivo al neopromosso Carpi, poich\u00e9 rimasto svincolato dopo l'esperienza rossobl\u00f9; vi rimane fino a gennaio 2016, realizzando 4 reti, prima di essere ceduto all'Atalanta con un contratto di sei mesi; segna 4 reti anche coi bergamaschi, e una volta terminato il campionato rimane svincolato.\nCagliari.\nNell'agosto 2016 viene acquistato dal Cagliari con cui firma un contratto annuale - con 50.000 euro di bonus per ogni gol segnato - pi\u00f9 un altro anno aggiuntivo in caso di salvezza. All\u2019esordio segna 4 gol alla S.P.A.L. in Coppa Italia. Grazie a tale quaterna risulter\u00e0 il cannoniere del torneo, alla pari del genoano Pandev e dello juventino Dybala. Il 23 aprile 2017 segna contro l'Udinese (poi vincitore per 2-1) la ventesima rete stagionale, battendo il suo primato personale di 19 centri stabilito col \"Grifone\" nel 2008.\nSPAL.\nDopo una sola stagione in Sardegna, si trasferisce alla neopromossa . Il 27 agosto 2017, andando ancora a segno contro i friulani, eguaglia il record di Nicola Amoruso avendo segnato in massima serie per 12 squadre diverse. Sar\u00e0 l\u2019unico gol segnato in 15 apparizioni e il 23 luglio 2018, con una nota sul sito ufficiale spallino, viene annunciata la rescissione consensuale del contratto.\nUD Ibiza.\nIl 30 agosto 2018 viene ingaggiato dall'UD Ibiza, club militante nella Segunda Divisi\u00f3n B spagnola. Il 16 settembre seguente debutta nelle gare ufficiali, nel match perso contro il Badajoz. Il 30 gennaio 2019 annuncia, tramite il proprio profilo Instagram, di aver rescisso consensualmente il contratto con il club, concludendo l\u2019esperienza spagnola con sole 7 presenze e nessuna rete a referto e annuncia il ritiro dal calcio giocato.\nNazionale.\nDopo 3 presenze e una rete con l'Under-20 azzurra, viene convocato in Under-21 da Claudio Gentile disputandovi 12 incontri con un bilancio di 6 reti. Il positivo rendimento in maglia genoana gli vale inoltre, nel febbraio 2008, la chiamata di Donadoni per la rappresentativa maggiore: l'esordio con questa avviene a 25 anni, in occasione di un'amichevole contro il Portogallo (vinta per 3-1).\nConvocato per il campionato europeo del 2008, non viene utilizzato durante la fase finale. Rientra nel giro azzurro dopo il ritorno di Lippi in panchina, senza per\u00f2 venire chiamato per il campionato del mondo del 2010. Scarsamente utilizzato da Prandelli, abbandona la maglia azzurra dopo il 2011.\nDopo il ritiro.\nDopo il ritiro rimane in Spagna nella doppia veste di ambasciatore e di direttore sportivo dell'UD Ibiza.\nStatistiche.\nPresenze e reti nei club.\n\"Statistiche aggiornate al 30 gennaio 2019.\""}
{"id": "2229987", "revid": "33277", "url": "https://it.wikipedia.org/wiki?curid=2229987", "title": "San Giovanni Francesco R\u00e9gis", "text": ""}
{"id": "2229989", "revid": "466539", "url": "https://it.wikipedia.org/wiki?curid=2229989", "title": "Clarksville (Tennessee)", "text": "Clarksville \u00e8 una citt\u00e0 degli Stati Uniti d'America, capoluogo della contea di Montgomery, nello Stato del Tennessee.\nIl suo nome \u00e8 in onore del generale George Rogers Clark, eroe della guerra d'indipendenza americana."}
{"id": "2229990", "revid": "28592", "url": "https://it.wikipedia.org/wiki?curid=2229990", "title": "Rapine a mano armata", "text": ""}
{"id": "2229991", "revid": "28592", "url": "https://it.wikipedia.org/wiki?curid=2229991", "title": "Traffico di sostanze stupefacenti", "text": ""}
{"id": "2229992", "revid": "122897234", "url": "https://it.wikipedia.org/wiki?curid=2229992", "title": "Diritto penale italiano", "text": "Il diritto penale italiano \u00e8 il diritto penale vigente nella Repubblica Italiana.\nDescrizione.\nIl sistema penale italiano \u00e8 fondato sul doppio binario: le pene sono indirizzate a punire il fatto, le misure di sicurezza a prevenire comportamenti illeciti del reo, che si basano su un giudizio di pericolosit\u00e0 sociale della sua personalit\u00e0. Il concetto di doppio binario \u00e8 destinato ad essere soppresso dal nostro codice: in molti casi la distinzione tra pena principale e misura di sicurezza non \u00e8 netta. Gi\u00e0 varie commissioni, tra cui quelle Grosso, Pagliaro e Nordio, hanno proposto la soppressione del doppio binario mantenendo in vita le misure di sicurezza solo nei casi di pericolosit\u00e0 sociale di minori.\nPrincipi generali.\nIl diritto penale \u00e8 retto da quattro principi fondamentali:\nOltre a questi \u00e8 presente anche il concetto di frammentariet\u00e0: il concetto che esprime come l'applicazione del diritto penale avvenga in modo puntiforme, a seguito di una scelta del legislatore che decide quali fatti specifici debbano essere classificati come reati e quindi puniti, lasciando alcune aree dell'agire umano scoperte dal suo intervento.\nElementi.\nQuesto ramo del diritto pubblico, volto a collegare una sanzione ad un comportamento legalmente previsto come criminoso, \u00e8 diviso in tre elementi costitutivi: fatto, personalit\u00e0, conseguenze.\nLimiti all'applicazione.\nL'ordinamento penale italiano prevede una serie di norme volte a delineare i limiti spaziali e personali dell'applicazione della legge penale.\nLimiti spaziali.\nL'ordinamento italiano recepisce 4 principi basilari, che non sono applicati in maniera esclusiva o tendenzialmente rilevante, ma in modo concorrente e coordinato:\nLimiti personali.\nSi estrinsecano attraverso il principio di obbligatoriet\u00e0, che sottopone alla legge penale tutti coloro, cittadini o stranieri, che si trovino nel territorio dello stato italiano e, in casi specifici, anche cittadini e stranieri che si trovino all'estero."}
{"id": "2229993", "revid": "339392", "url": "https://it.wikipedia.org/wiki?curid=2229993", "title": "Emiliano Vialardi di Sandigliano", "text": ""}
{"id": "2229999", "revid": "298055", "url": "https://it.wikipedia.org/wiki?curid=2229999", "title": "Astrea (personaggio)", "text": ""}
{"id": "2230002", "revid": "1904508", "url": "https://it.wikipedia.org/wiki?curid=2230002", "title": "William Russell, I duca di Bedford", "text": "Da politico sedette alla Camera dei Comuni dal 1640 al 1641 quando eredit\u00f2 la par\u00eca di \"V Conte di Bedford\" e si spost\u00f2 alla Camera dei Lords. Combatt\u00e9 nell'esercito parlamentare e venne poi sconfitto dai realisti durante la Guerra civile inglese. Divenne noto per aver apportato un notevole sviluppo al quartiere di Bloomsbury a Londra.\nBiografia.\nGiovinezza ed educazione.\nWilliam era figlio di Francis Russell, IV conte di Bedford, e di sua moglie Catharine Brydges. Studi\u00f2 a Magdalen College di Oxford, e poi, nel 1635 si trasfer\u00ec per qualche tempo a Madrid, dove sperava di poter apprendere lo spagnolo per entrare nel servizio diplomatico.\nMatrimonio.\nTornato in patria nel luglio del 1637, anno in cui concluse il contratto di matrimonio (inizialmente contro la volont\u00e0 di suo padre), con Anne, unica erede di Robert Carr, I conte di Somerset.\nCarriera politica.\nNel mese di aprile 1640, venne eletto membro del Parlamento per Tavistock nel Parlamento breve. Segu\u00ec l'esempio di suo padre e si schier\u00f2 con il Parlamento nel conflitto emergente, con Carlo I, che di l\u00ec a poco porter\u00e0 alla guerra civile inglese.\nNel mese di maggio 1641, il padre mor\u00ec improvvisamente di vaiolo ed egli gli succedette come V conte di Bedford. Anche se aveva solo 24 anni, al momento, il Parlamento lo nomin\u00f2 Lord Luogotenente del Devon e Lord Luogotenente di Somerset nel 1642. Fu nominato generale di cavalleria il 14 luglio 1642 e nel mese di settembre guid\u00f2 una spedizione nella zona occidentale d'Inghilterra contro le forze monarchiche sotto il comando del marchese di Hertford.\nIl mese successivo, si un\u00ec a Robert Devereux, III conte di Essex e combatt\u00e9 con i parlamentari della battaglia di Edgehill il 23 ottobre 1642; partecip\u00f2 poi a diversi assedi, tra cui quello di Sherborne contro il suo stesso cognato George Digby, II conte di Bristol e sua sorella.\nBedford schierato con i Realisti, 1643.\nDall'estate del 1643, Bedford si alline\u00f2 col \"partito della pace\" parlamentare capeggiato da Henry Rich, I conte di Holland e da John Holles, II conte di Clare, che invocavano un accordo con Carlo I. Quando il conte di Essex rifiut\u00f2 il consiglio del partito della pace, Bedford divenne uno dei \"lord pacificatori\" che abbandonarono la causa parlamentare per unirsi a Carlo I a Oxford: il re perdon\u00f2 Bedford per essersi precedentemente schierato con i parlamentari.\nBedford ritorn\u00f2 in battaglia, questa volta al fianco dei Realisti, con la partecipazione all'Assedio di Gloucester (3 agosto \u2013 5 settembre 1643) ed alla Prima battaglia di Newbury (20 settembre 1643). Il 16 giugno 1644, la sera prima della Seconda battaglia di Newbury, la figlia del re, la principessa Enrichetta, venne al mondo proprio a Bedford House, nell'Exeter, residenza di campagna del conte.\nTentativo di ritorno tra le file dei Parlamentari, 1643\u201344.\nAnche se Carlo I aveva perdonato completamente Bedford, la cerchia pi\u00f9 stretta che collaborava con il sovrano gli aveva riservato solo dei ruoli minori. Disilluso, Bedford nel dicembre del 1643 torn\u00f2 a schierarsi coi Parlamentari dicendo loro che la sua mossa di schierarsi con i Realisti era stata solo un tentativo di negoziare una pace con il re e che mai era stata sua intenzione quella di abbandonare la causa parlamentare. Il parlamento, ad ogni modo, continu\u00f2 a non fidarsi di Bedford e si rifiut\u00f2 di permettergli di riprendere il suo seggio alla Camera dei Lords.\nRitiro dalla vita pubblica (1644-1660).\nL'atteggiamento continuamente altalenante di Bedford gli frutt\u00f2 diffidenza da ambo le parti in causa e questo ebbe come conseguenza immediata il suo allontanamento dalla vita pubblica nell'impossibilit\u00e0 di ricoprire un qualsiasi incarico di peso o di fiducia, astenendosi dalla politica durante tutto il periodo del Commonwealth e sino alla Restaurazione del 1660.\nCarriera durante la Restaurazione (1660-1683).\nCon la Restaurazione del 1660, Bedford riprese il suo seggio alla Camera dei Lords, divenendo anche capo della fazione presbiteriana. Nel 1661, durante l'incoronazione di Carlo II, egli ebbe il compito di portarne lo scettro.\nNel tentativo di ottenere l'appoggio di Bedford nel periodo della terza guerra anglo-olandese, Carlo II nomin\u00f2 Bedford quale nuovo governatore di Plymouth nel 1671 e, il 29 maggio 1672, il giorno dopo la battaglia di Solebay, lo invest\u00ec del titolo di cavaliere della Giarrettiera. Ricopr\u00ec la carica di commissario comune per la carica di conte maresciallo nel 1673.\nPer quanto Bedford fosse un attento uomo di stato e rimanesse fedele alla chiesa anglicana, egli era solito mantenere un cappellano presbiteriano nella propria abitazione e sua moglie venne arrestata nel 1675 per aver partecipato a un \"conventicle\". Quest'ultimo fatto fece rivoltare Bedford contro le istituzioni e lo rese un naturale alleato di Anthony Ashley-Cooper, I conte di Shaftesbury in opposizione al piano del conte di Danby per stabilire un predominio della chiesa anglicana su tutta la religione inglese. Bedford support\u00f2 pertanto il conte di Shaftesbury e gli Whigs durante la cosiddetta \"Exclusion Crisis\" e come conseguenza il re pose Bedford e la sua famiglia in disgrazia.\nSecondo ritiro dalla vita pubblica (1683\u201388).\nInsoddisfatto della situazione dell'epoca e anche a causa dei soprusi sofferti dalla propria famiglia, lord Russell stava seriamente pensando di abbandonare ancora una volta la carriera politica, ma la goccia che fece traboccare il vaso fu nel 1683 quando suo figlio, William Russell, lord Russell, venne implicato nel Rye House Plot e venne successivamente condannato a morte. Dopo l'esecuzione di suo figlio, il conte di Bedford decise di abbandonare ancora una volta la scena politica.\nUltimi anni e morte.\nUnitosi alle forze realiste, dopo i regni di Carlo II e Giacomo II entr\u00f2 a far parte del Consiglio Privato del re Guglielmo III dal quale ottenne il permesso di portare lo scettro all'incoronazione. Nel 1695 venne creato primo duca di Bedford e marchese di Tavistock. Venne creato barone Howland di Streatham il 13 giugno 1695, con possibilit\u00e0 di trasmissione a suo nipote, Wriothesley Russell.\nBedford mor\u00ec il 7 settembre 1700, all'et\u00e0 di 84 anni, a Bedford House, a Londra, e fu sepolto il 17 settembre a Chenies, nel Buckinghamshire.\nMatrimonio e figli.\nL'11 luglio 1637, spos\u00f2 Anne Carr, figlia di Robert Carr, I conte di Somerset, portandogli in dote 12.000 sterline. Ebbero sette figli:"}
{"id": "2230003", "revid": "110157", "url": "https://it.wikipedia.org/wiki?curid=2230003", "title": "La musica del caso (romanzo)", "text": "La musica del caso \u00e8 un romanzo scritto nel 1990 da Paul Auster.\nTrama.\nJim Nashe \u00e8 un vigile del fuoco che vive una profonda crisi economica e per questo motivo viene abbandonato dalla moglie. La separazione lo costringe ad affidare la figlioletta di due anni alle cure della sorella, che vive in un altro stato.\nIn questo periodo particolarmente difficile Jim eredita dal padre, che non vede da circa trent'anni, una piccola fortuna. Con questi soldi istituisce un fondo fiduciario a favore della figlia, compra una macchina nuova (una Saab 900) e si mette in viaggio sulle strade americane, senza una meta precisa, per tentare di superare il momento di crisi.\nDurante il suo viaggio, si imbatte nel giocatore di poker professionista Jack Pozzi, che lo convince a partecipare ad un torneo di poker organizzato nella loro tenuta in Pennsylvania da due milionari eccentrici e misantropi, Flower e Stone.\nI due hanno fatto fortuna vincendo ventisette milioni di dollari alla lotteria, vivono completamente appartati e si dedicano ad hobby molto particolari: Flower fa collezione di oggetti storici e Stone dedica tutto il suo tempo ad un plastico, la \"Citt\u00e0 del Mondo\", in cui ogni cosa sembra accadere simultaneamente.\nLa partita a poker si svolge quindi in questa casa dall'atmosfera cupa e surreale e ben presto si trasforma in un gioco che mette in palio la libert\u00e0 di Nashe e Pozzi. I due, avendo perso il torneo, dovranno quindi confrontarsi con la \"mania\" pi\u00f9 strana di tutte: costruire un \"muro\" con le pietre di un vecchio castello irlandese del XV secolo che i due milionari hanno comprato, fatto smantellare e fatto trasferire nella loro tenuta.\nL'impresa si trasforma ben presto in un'esperienza metafisica e terrificante che segner\u00e0 per sempre l'esistenza dei due amici, fino all'inquietante epilogo del romanzo."}
{"id": "2230006", "revid": "254059", "url": "https://it.wikipedia.org/wiki?curid=2230006", "title": "Francesco Saverio da Camino", "text": "Biografia.\nLaureatosi in Medicina nel 1809 a Padova, divenne primario presso il reparto di chirurgia dell'ospedale Civico di Trieste. Prest\u00f2 servizio anche presso il lazzaretto contumaciale del porto, finendo poi la carriera come libero professionista.\nA Dolo nel 1833 pratic\u00f2 per la prima volta in Italia l'agopuntura. A Trieste inoltre nel 1836 effettu\u00f2 la prima operazione chirurgica nel Paese per curare il carcinoma del retto Si distinse poi per essere stato uno dei primi ad esercitare la galvanopuntura.\nOltre a tali primati, rimangono di lui vari studi di medicina pubblicati nel corso della sua carriera medica.\nConsegu\u00ec anche la laurea in filosofia.\nInoltre fu un fervido patriota.\nVita privata.\nA Dolo, in provincia di Venezia, spos\u00f2 Elisabetta Teresa Doria. Dal matrimonio nacquero sedici figli, la maggior parte dei quali morti durante l'infanzia. Giunsero all'et\u00e0 adulta:"}
{"id": "2230010", "revid": "104458", "url": "https://it.wikipedia.org/wiki?curid=2230010", "title": "Kry\u0161tof Kr\u00fdzl", "text": "In Coppa del Mondo partecipa soprattutto a slalom speciali, anche se a volte \u00e8 presente in combinate e slalom giganti.\nBiografia.\nStagioni 2001-2006.\nKr\u00fdzl ha iniziato a partecipare a gare internazionali FIS nel 2001. Del 2003 \u00e8 la sua prima presenza ai Mondiali juniores, mentre ha esordito in Coppa Europa il 18 dicembre 2004 a Pozza di Fassa in slalom speciale, senza completare la gara, e ai Campionati mondiali a Bormio/Santa Caterina Valfurva 2005, dove si \u00e8 classificato 22\u00ba nello slalom speciale e non ha completato la combinata.\nL'esordio in Coppa del Mondo \u00e8 avvenuto il 23 ottobre 2005, nello slalom gigante di S\u00f6lden, nel quale non \u00e8 riuscito a qualificarsi per la seconda manche. Ha debuttato ai Giochi olimpici invernali a , piazzandosi 34\u00ba nel supergigante, 20\u00ba nella combinata e non ha concludendo lo slalom gigante e lo slalom speciale.\nStagioni 2007-2010.\nAi Mondiali di \u00c5re 2007 \u00e8 stato 42\u00ba nel supergigante e non ha terminato slalom gigante e slalom speciale; il 27 gennaio 2008 ha conquistato i primi punti in Coppa del Mondo con il 25\u00ba posto ottenuto nella supercombinata di Chamonix e il 2 dicembre dello stesso anno \u00e8 salito per la prima volta sul podio in Coppa Europa, nello slalom gigante di Reiteralm (2\u00ba).\nAi Mondiali di Val-d'Is\u00e8re 2009 ha ottenuto il 26\u00ba posto nel supergigante, il 22\u00ba nello slalom gigante, l'8\u00ba nello slalom speciale e l'11\u00ba nella supercombinata. Nella stagione seguente ha conquistato la prima vittoria in Coppa Europa, nello slalom gigante di Levi del 26 novembre 2009, e ai XXI Giochi olimpici invernali di ha ottenuto il 40\u00ba posto nella discesa libera, il 23\u00ba nello slalom gigante e il 17\u00ba nella supercombinata, mentre non ha completato lo slalom speciale.\nStagioni 2011-2022.\nAi Mondiali di Garmisch-Partenkirchen 2011 \u00e8 stato 31\u00ba nello slalom gigante e 39\u00ba nello slalom speciale, mentre a quelli di Schladming 2013 ha chiuso lo slalom speciale al 20\u00ba posto. Nel 2014 ha preso parte ai XXII Giochi olimpici invernali di , classificandosi 19\u00ba nella supercombinata e non portando a termine lo slalom gigante e lo slalom speciale.\nAi Mondiali di Vail/Beaver Creek 2015 \u00e8 stato 35\u00ba nel supergigante, 23\u00ba nello slalom gigante, 26\u00ba nella combinata e non ha completato lo slalom speciale; ai successivi Mondiali di Sankt Moritz 2017 si \u00e8 classificato 32\u00ba nello slalom gigante, 29\u00ba nella combinata e non ha completato supergigante e slalom speciale, mentre a quelli di \u00c5re 2019 \u00e8 stato 41\u00ba nel supergigante e non ha completato lo slalom speciale. Ai Mondiali di Cortina d'Ampezzo 2021 si \u00e8 classificato 19\u00ba nello slalom gigante, 13\u00ba nella gara a squadre, non ha completato lo slalom speciale e non si \u00e8 qualificato per la finale nello slalom parallelo; l'anno dopo ai XXIV Giochi olimpici invernali di si \u00e8 piazzato 19\u00ba nello slalom gigante, 14\u00ba nella gara a squadre e non ha completato lo slalom speciale.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante\nFar East Cup.\nFar East Cup - vittorie.\nLegenda:\nGS = slalom gigante\nSL = slalom speciale"}
{"id": "2230015", "revid": "298055", "url": "https://it.wikipedia.org/wiki?curid=2230015", "title": "Phos (Mondo Emerso)", "text": ""}
{"id": "2230017", "revid": "599013", "url": "https://it.wikipedia.org/wiki?curid=2230017", "title": "Ipswich Wolves", "text": "L'Ipswich Wolves Futsal Club \u00e8 una squadra inglese di calcio a 5, con sede a Ipswich, fondata nel 2004. Partecipa al Campionato inglese di calcio a 5 ed alla FA Futsal Cup. Si \u00e8 aggiudicato il suo primo titolo nazionale al termine della stagione 2007/2008 quando ha vinto la FA Futsal Cup, allora unico trofeo nazionale inglese, che le ha dato diritto a disputare la successiva UEFA Futsal Cup. Nella successiva stagione la squadra di Ipswich ha raggiunto la finale sia della Coppa che del campionato, entrambe perse per mano dell'Helvecia Futsal Club."}
{"id": "2230018", "revid": "773636", "url": "https://it.wikipedia.org/wiki?curid=2230018", "title": "Pieve di San Giovanni ad Alma", "text": "La pieve di San Giovanni ad Alma era un edificio religioso situato sulle ultime propaggini collinari nord-occidentali di Poggio Ballone, all'estremit\u00e0 sud-occidentale del territorio comunale di Scarlino. La sua esatta ubicazione era sulle sponde sud-occidentali di Poggio Castello, alla cui sommit\u00e0 sorgeva il perduto Castello di Alma.\nDi origini medievali, la chiesa \u00e8 citata per la prima volta in un documento datato 1055, anno in cui risultava appartenere all'Abbazia di San Bartolomeo a Sestinga. Nonostante il definitivo abbandono del non lontano castello verso la fine del XII secolo, la pieve rimase in funzione anche nelle epoche successive, almeno fino al Quattrocento. In seguito, l'edificio religioso fu probabilmente abbandonato a vantaggio delle non lontane pievi presenti nel territorio: le cause ed il periodo esatto della sua dismissione risultano tuttavia ancora ignoti. L'edificio religioso durante il Settecento si presentava gi\u00e0 sotto forma di ruderi.\nDella pieve di San Giovanni ad Alma sono state quasi interamente perse tutte le tracce, fatta eccezione per alcuni elementi architettonici e decorativi che sono visibili sulle facciate del complesso rurale presso il \"Podere Marchi\", tra i quali una colonna, un capitello ed alcuni conci di pietra di pregevole fattura. L'esatta ubicazione in cui sorgeva la chiesa, presso le pendici di Poggio Castello, \u00e8 ben identificabile grazie ad alcuni documenti storici, tra cui anche mappe cartografiche della zona."}
{"id": "2230021", "revid": "1305772", "url": "https://it.wikipedia.org/wiki?curid=2230021", "title": "Raffaele Palma", "text": "Ha preso parte al \"Premio Satira Politica Forte dei Marmi\" negli anni ottanta, suscitando scalpore nella Sezione Scultura per le sue opere umoristiche polimateriche, ed ha partecipato a numerose rassegne organizzate in ambito istituzionale, sull'umorismo. Alcune sue opere sono state pubblicate per i tipi di Marco Valerio Edizioni.\nBiografia.\nHa frequentato \u201cl'Accademia di Belle Arti\u201d di Torino, vanta una produzione molteplice in ambito editoriale, ha curato numerose mostre e rassegne e partecipato ad eventi, come il Funny Film Festival di Boario Terme dell'ottobre 1991, protagonista Paolo Villaggio contribuendo ad una vera e propria innovazione nel campo delle arti visive legate all'arte della risata.\nDivulgatore eclettico, \u00e8 stato l'ideatore del C.A.U.S. Centro Arti Umoristiche e Satiriche, fondato a Torino nel 1984 con un maestro della satira di costume italiana, Giorgio Cavallo.\nAttivit\u00e0 pedagogica in ambito istituzionale.\nAttivo in ambito istituzionale, Raffaele Palma \u00e8 stato tra i primi in Italia a diffondere i motivi della comicit\u00e0 e dell'umorismo quali fonti di benessere, salute, risoluzione dei conflitti interiori e sociali: a tale proposito, gi\u00e0 nell'aprile 1989 fu organizzatore dell'incontro workshop \"Sorriso e Salute\", patrocinato dall'Ordine Nazionale dei Medici e dall'Ordine nazionale dei farmacisti a Torino.\nSempre in tale direzione, ha organizzato seminari sulla \u201cTerapia della risata\u201d per la Facolt\u00e0 di Medicina di Torino (Istituto di Farmacologia e Terapie Sperimentali).\nHa, inoltre, insegnato umorismo e satira alla Facolt\u00e0 di Magistero di Torino, corso di laurea in Pedagogia. \u00c8 stato consulente umoristico del Comune di Torino, per l'Assessorato all'Istruzione, nei corsi di aggiornamento per gli insegnanti voluto dallo stesso negli anni ottanta-novanta del Novecento.\n\u00c8 stato docente presso la Unitre - Universit\u00e0 della Terza Et\u00e0 di Torino del laboratorio calligrafico \u201cl'Arte degli Amanuensi\u201d. Ha pubblicato vari libri sull'umorismo con Marco Valerio Edizioni.\nRicerche sulla Sacra Sindone.\nRaffaele Palma si \u00e8 anche occupato di smitizzazioni umoristiche relative alla Sacra Sindone, collaborando con uno studioso della materia, Don Giuseppe Terzuolo, sacerdote salesiano bibliotecario della Basilica Santuario di Maria Ausiliatrice a Torino. Tale ricerca \u00e8 stata sintetizzata in una interessante opera dal titolo \u201cSindone le due tracce\u201d, che propone una duplice chiave di lettura, ironica e artistica. Si tratta di una carrellata agiografica su centinaia di sindoni affrescate sui muri di Piemonte e Valle d'Aosta, capace di svelare la strumentalizzazione del Sacro Lino fatta nel corso dei secoli."}
{"id": "2230024", "revid": "287204", "url": "https://it.wikipedia.org/wiki?curid=2230024", "title": "Krystof Kryzl", "text": ""}
{"id": "2230026", "revid": "773636", "url": "https://it.wikipedia.org/wiki?curid=2230026", "title": "Pieve di San Giovanni al Bagnolo", "text": "La pieve di San Giovanni al Bagnolo era un edificio religioso situato nel territorio comunale di Roccastrada. La sua esatta ubicazione era in localit\u00e0 \"La Pieve\", ai piedi di \"Poggio Bagnolo\", non lontano dal confine amministrativo con il comune di Civitella Paganico.\nDi origini medievali, la chiesa \u00e8 ricordata a partire dal 1188, anno in cui viene citata su una bolla papale. La pieve aveva come suffraganee la chiesa di San Donato a Cortecchio, nei pressi di Casal di Pari, e la Chiesa di San Leonardo a Belagaio, presso il Castello di Belagaio; l'edificio religioso, sorto probabilmente quando era ancora in funzione la diocesi di Roselle, entr\u00f2 a far parte della diocesi di Grosseto al momento del trasferimento della sede vescovile nel capoluogo maremmano. La chiesa rimase in funzione quasi sicuramente fino al Trecento, epoca in cui furono smantellati alcuni vicini insediamenti fortificati e abitativi. Da allora, l'edificio religioso fu abbandonato, anche se non sono ancora note le cause ed il periodo dell'effettivo abbandono. Durante il Settecento, l'edificio religioso si presentava gi\u00e0 sotto forma di ruderi.\nDella pieve di San Giovanni a Bagnolo, che si articolava su tre navate, con transetto ed abside semicircolare, sono state quasi interamente perse tutte le tracce, fatta eccezione per alcuni elementi architettonici e decorativi che sono visibili presso il paramento murario del complesso rurale in localit\u00e0 \"Podere Bagnolo\". L'esatta ubicazione in cui sorgeva la chiesa, ai piedi di \"Poggio Bagnolo\", \u00e8 identificabile grazie al toponimo e ai resti architettonici ritrovati presso l'omonimo complesso rurale."}
{"id": "2230027", "revid": "124939482", "url": "https://it.wikipedia.org/wiki?curid=2230027", "title": "Arnaldo Albertin", "text": "Biografia.\nFu eletto dall'imperatore Carlo V e confermato da papa Paolo III, resse la diocesi di Patti dal 1534 al 1544. Originario di Maiorca in Spagna, era stato \"regius consiliarius\" e inquisitore contro l'eresia. Dopo una faticosa visita pastorale, celebr\u00f2 un sinodo diocesano nel 1537, in attesa che si celebrasse il concilio di Trento, e lo aggiorn\u00f2 con aggiunte nel 1542. Le 136 costituzioni sinodali regolano la vita della diocesi, cercano di estirpare gli abusi e di punire le colpe. Per due volte rappresent\u00f2 la citt\u00e0 di Patti come ambasciatore in circostanze varie. Durante la sua reggenza ha dovuto affrontare gravi difficolt\u00e0 interne ed esterne, tra le quali l'invasione turca nel 1544 ad opera di Ariadeno Barbarossa. Mor\u00ec a Palermo, dove si trovava per partecipare ai comizi generali del Regno, il 7 ottobre 1544 ed ivi fu sepolto nella chiesa di S. Domenico.\nGenealogia episcopale.\nLa genealogia episcopale \u00e8:"}
{"id": "2230028", "revid": "1305772", "url": "https://it.wikipedia.org/wiki?curid=2230028", "title": "Rifugio Franco Remondino", "text": "Il rifugio Franco Remondino \u00e8 un rifugio alpino situato nella catena delle Alpi Marittime nel comune di Valdieri (CN), a 2.430 metri di altitudine. Sorge nel Vallone di Assedras, nell'alta valle Gesso della Valletta.\nStoria.\nIl rifugio fu costruito dal CAI, sezione di Cuneo, nel 1966, nella sua forma attuale. Fu sottoposto ad un restauro nel 1999.\nCaratteristiche e informazioni.\nSi trova in alta valle Gesso della Valletta, nel vallone di Assedras, ai piedi della cima di Nasta.\nSi tratta di una costruzione in muratura di pietrame, a due piani. Dispone di 52 posti letto. \u00c8 dotato di impianto elettrico e di acqua corrente; offre servizio bar, ristoro ed alberghetto. Il locale invernale dispone di materassi e coperte.\nIl rifugio \u00e8 gestito, ed \u00e8 aperto dal 15 giugno al 15 settembre; negli altri periodi pu\u00f2 essere aperto su richiesta.\nAccessi.\nIl rifugio \u00e8 raggiungibile dalla frazione Terme di Valdieri tramite il vallone della Valletta.\nSi lascia l'auto presso il \"Gias delle Mosche\" e si continua prima su strada sterrata fino al \"piano della casa del Re\", ed in seguito sul sentiero N11. Il tempo di percorrenza \u00e8 di circa 2h 30'.\nTraversate.\nIl rifugio \u00e8 anche punto di passaggio per il \"giro dell'Argentera\"."}
{"id": "2230029", "revid": "119991", "url": "https://it.wikipedia.org/wiki?curid=2230029", "title": "Chiesa di San Leonardo a Belagaio", "text": ""}
{"id": "2230038", "revid": "74801", "url": "https://it.wikipedia.org/wiki?curid=2230038", "title": "Ambra (Bucine)", "text": "Ambra \u00e8 una frazione del comune di Bucine in provincia di Arezzo.\nGeografia fisica.\nIl borgo \u00e8 situato tra i colli del Chianti e il Valdarno superiore.\nStoria.\nAmbra si colloca nella parte centrale del territorio del Comune Di Bucine, nel fondovalle compreso tra i colli che discendono dal sistema montuoso del Chianti e quelli che delimitano la zona della Valdichiana. Il nucleo insediativo si sviluppa lungo la riva sinistra del torrente Ambra e la zona si caratterizza per una consistente presenza di piccoli corsi d\u2019acqua. Per quanto concerne l\u2019origine del centro abitato, allo stato attuale della ricerca non si \u00e8 in grado di poter formulare ipotesi avvalorate da testimonianze archeologiche e documentarie. La frequentazione dell\u2019area sin dal periodo preistorico sembrerebbe essere dimostrata dal ritrovamento di utensili recuperati in aree circostanti l\u2019attuale paese[1]. Ad esempio si ha notizia del recupero in localit\u00e0 Gavignano, a una distanza lineare di circa 500 metri rispetto ad Ambra, di un\u2019industria litica attribuita genericamente al Paleolitico Superiore[2]; nei pressi del centro inoltre \u00e8 stata trovata un\u2019ascia eneolitica attualmente conservata presso il Museo Pigorini di Roma[3]. Altri dati si riferiscono al recupero nella zona di materiali di industria litica e ceramica attribuibile all\u2019et\u00e0 del Bronzo. \nPer la prima et\u00e0 storica i dati a nostra disposizione sono molto scarsi e attualmente sembrerebbe assai remota l\u2019ipotesi di un insediamento antico sul luogo dove oggi si sviluppa il centro demico. L\u2019origine del nome Ambra potrebbe avere riferimenti linguistici antichi[4], ma tenendo conto che spesso i toponimi subiscono una traslazione nel tempo questo non pu\u00f2 essere considerato una prova inconfutabile di una presenza insediativa antica. L'Atlante dei siti archeologici della Toscana riporta la notizia del ritrovamento ad Ambra di una statuetta bronzea del Dio Urano[5], ma non \u00e8 conosciuta n\u00e9 l\u2019esatta collocazione del ritrovamento n\u00e9 se questo fosse stato in giacitura primaria: di conseguenza anche tale dato non dimostra un\u2019origine pre-romana del paese. \nCerta invece \u00e8 la presenza di un insediamento etrusco sul colle che sovrasta ad est Ambra, nominato Poggio Castiglioni, che \u00e8 stato oggetto di indagini archeologiche sistematiche. L\u2019insediamento si sviluppa su un pianoro in parte artificiale sorretto da un muro monumentale di circa 2,40 metri di spessore. All\u2019interno dell\u2019area terrazzata sono state recuperate strutture murarie collegabili a varie abitazioni. La frequentazione del sito \u00e8 ascrivibile ad un arco cronologico compreso gli ultimi decenni del VII secolo e la seconda met\u00e0 del VI secolo a. C. Dunque nel periodo etrusco il centro abitato pi\u00f9 prossimo ad Ambra si trovava su Poggio Castiglioni e conseguentemente potremmo ipotizzare per questo periodo una scelta insediativa su un sito di altura a scapito della zona valliva nella quale attualmente si sviluppa la frazione. \nPer il periodo che genericamente definiremo romano non sussistono al momento elementi per poter stabilire una presenza abitativa nel luogo attualmente occupato dal paese di Ambra. Interessante, per comprendere la geografia abitativa di questa zona nel periodo romano, sono alcuni ruderi ubicati a poca distanza da Ambra, in localit\u00e0 Vepri, pi\u00f9 precisamente nell\u2019appezzamento di terreno nominato \u201cRoma Antica\u201d. Il toponimo del luogo \u00e8 significativo per quanto riguarda il potenziale archeologico dell\u2019area. In loco sono visibili alcuni lacerti murari in \"opus mixtum\" facenti parte probabilmente di un edificio monumentale romano databile generalmente al periodo imperiale. Il luogo citato, che si trova vicino alla Pieve di San Quirico a Capannole sembrerebbe infatti molto importante per capire le dinamiche insediative che portarono nel medioevo alla nascita dell\u2019attuale Ambra, ma bisogna tener conto che per tutto il periodo tardoantico e alto medievale si assiste ad un vuoto documentario sia per quanto riguarda le fonti scritte che per quelle archeologiche. In documento datato al 1021[6] Ugo giudice fa un\u2019ampia donazione all\u2019Abbazia di Santa Fiora di Arezzo tra cui una casa e corte poste \"in loco Ambra infra plebe Sancti Quirichi\". Un ulteriore documento del 1090[7] colloca la Pieve di San Quirico \"sita in Ambra,\" solo in documenti successivi la Pieve viene definita \"de Capannole.\" Dunque potremmo formulare l\u2019ipotesi che vedrebbe almeno fino all\u2019XI secolo la presenza di un luogo nominato Ambra, non dove si sviluppa l\u2019attuale paese, ma nei pressi della Pieve di Capannole, forse nel luogo dove in periodo imperiale si trovava l\u2019edificio monumentale precedentemente citato. Tale congettura rimane ad oggi priva di riscontri archeologici, solo attraverso uno studio sistematico si potrebbero recuperare informazioni utili per confermare o smentire questa ipotesi. I documenti citati in precedenza sono inoltre utili per comprendere alcune caratteristiche sul tipo di insediamento sviluppatosi nel luogo nominato Ambra: entrambi non riportano mai il termine \"castrum\". Il primo documento edito conosciuto che specifica la presenza del castello di Ambra \u00e8 del 1132[8]. Pur tenendo conto dell\u2019estrema esiguit\u00e0 dei dati in nostro possesso, potremmo ipotizzare cautamente la nascita del castello di Ambra agli inizi del XII secolo nel luogo dove oggi si trova il nucleo antico del paese. Attualmente gli elementi architettonici medievali riferibili al castello sono molto scarsi sia a causa dei frequenti assedi di cui Ambra fu soggetta nel corso dei secoli, basti ricordare una carta del 1270[9] nella quale si specifica la quasi totale distruzione del castello, sia per eventi naturali come il terremoto del 1558[10] che provoc\u00f2 al paese seri danni, oltre a causare due vittime. A tale proposito va citata la Visita Pastorale del 1582 nella quale si narra come le funzioni religiose venissero esercitate presso l\u2019oratorio della Societ\u00e0 di Santa Croce fuori dal castello di Ambra, poich\u00e9 la chiesa castellana risultava distrutta da un terremoto[11]. \nAllo stato attuale della ricerca sembra impossibile individuare testimonianze costruttive collegabili alla prima fase insediativa del \"Castrum\"; le uniche testimonianze medievali sono di un contesto cronologico compreso tra la fine del XIII e il XIV secolo inoltrato. Il percorso delle mura castellane \u00e8 ancora ben individuabile nell\u2019odierno impianto urbano del centro storico di Ambra, nella zona che ancora oggi conserva il toponimo \u201cCastello\u201d. Il circuito murario possedeva una forma pseudo triangolare ed era ubicato sulla piccola altura delimitata dalle odierne via Benvenuto Cellini, vicolo della Luna, via del Fossato e via delle Carbonaie: i termini di quest\u2019ultime vie chiaramente derivano da relitti toponomastici che indicano sistemi difensivi del castello. Lo spazio compreso all\u2019interno delle mura era unico in quanto l\u2019attuale Palazzo Paladini \u00e8 stato costruito in periodo moderno, molto probabilmente alla fine del XVIII secolo. Nel settore est sono ancora visibili lacerti delle mura difensive inglobate nelle abitazioni che ad esse si appoggiano, si caratterizzano da ampi spessori e sono realizzate con pietra arenaria locale semplicemente spaccata posta su corsi sub orizzontali senza segni di rifinitura sulle superfici a vista. Nel settore nord si trovano ancora i resti di una torre facente parte del sistema difensivo castellano. La struttura nei secoli \u00e8 stata notevolmente ridotta in altezza ed ampliata verso ovest e vi si sono state aperte ampie finestre e porte con lo scopo di adattarla ad abitazione. Originariamente la torre presentava una pianta poligonale con murature massicce e doveva caratterizzarsi da una scarsit\u00e0 di aperture limitate probabilmente solo a feritoie, di cui ancora oggi rimangono tracce sul prospetto est. La tecnica costruttiva si caratterizza da ampi spessori murari e dall\u2019impiego di elementi litici semplicemente spaccati posti su un\u2019apparecchiatura sub orizzontale ricca di scaglie litiche. Ad ovest rispetto alla torre si trova una delle porte del castello; l\u2019elemento si apre verso nord ed \u00e8 composta da un archivolto a pieno centro realizzato con pietre sbozzate e rifinite nelle superfici in maniera grossolana. Internamente l\u2019ingresso possiede una copertura con volta a botte per circa due metri. Ad oggi non si \u00e8 in grado di stabilire con certezza se il castello possedesse ulteriori torri e porte di accesso. \nNell\u2019estremit\u00e0 orientale, dove attualmente si trova il palazzo posseduto un tempo dalla famiglia Urbani, sono presenti alcuni lacerti murari, inglobati in un muro di contenimento per un giardino privato, che mostrano caratteristiche costruttive simili a quelle del circuito murario in precedenza descritte. Inoltre, osservando le carte del Catasto Lorenese si nota la presenza in quel punto di una struttura aggettante rispetto all\u2019 andamento del circuito murario, dunque simile all\u2019altra torre descritta in precedenza. In definita potremmo cautamente ipotizzare, vista la scarsit\u00e0 di elementi a nostra disposizione, la presenza di un\u2019ulteriore torre sull\u2019estremit\u00e0 occidentale del castello, di cui restano solo piccole tracce. \nNella parte meridionale si trova un tratto di mura forse interpretabile come parte del recinto difensivo. Tale elemento si trova inglobato nel muraglione di contenimento ubicato al di sotto dell\u2019odierna chiesa parrocchiale di Santa Maria Assunta. Da una preliminare lettura archeologica \u00e8 stato notato come il muro di contenimento nella parte destra presenti una tecnica costruttiva diversa rispetto al resto della struttura e molto simile a quella dei tratti interpretabili come mura castellane. Una foto del 1900 mostra il muraglione di contenimento diverso da quello di oggi: la parte sinistra era pi\u00f9 arretrata verso la chiesa, mentre la parte destra \u00e8 nella posizione odierna, formando cos\u00ec una \u201crisega\u201d nell\u2019andamento complessivo del muro. In un'ulteriore foto dei primi decenni del \u2018900 il muro invece, presenta le medesime caratteristiche odierne e non \u00e8 pi\u00f9 visibile la \u201crisega\u201d precedentemente descritta; \u00e8 plausibile che in vista della realizzazione del nuovo campanile, avvenuta nel 1913, fu deciso di ampliare lo spazio tra la chiesa e il muro di contenimento attraverso la realizzazione di una nuova struttura leggermente pi\u00f9 spostata in avanti nella porzione occidentale e che andava ad accordarsi nella parte orientale con il precedente muro. Sarebbe molto interessante poter verificare se il muraglione raffigurato nella foto del 1900 potesse essere il tratto meridionale del circuito murario del castello; la tecnica costruttiva del tratto ancora visibile sembrerebbe simile alle altre murature del circuito difensivo, ma non avendo ulteriori dati a nostra disposizione tale ipotesi ancora non trova elementi di conferma. Per quanto concerne le testimonianze di abitazioni medievali all\u2019interno del castello, gli elementi sopravvissuti nei secoli alle varie vicissitudini edilizie sono molto scarsi, spesso riconducibili a semplici lacerti murari inglobati nelle abitazioni moderne. Interessanti sono alcune testimonianze presenti in via del Castello, all\u2019altezza del numero civico 6; riferibili a una tipologia edilizia medievale nominata \u201ccasa a pilastri\u201d, molto frequente in Toscana[12]. Questo tipo di abitazioni erano costituite da due pilastri portanti angolari in muratura con sviluppo verticale in pi\u00f9 piani. Lo spazio vuoto delimitato dai pilastri veniva tamponato con materiale leggero, quale legno e molto spesso i solai risultavano aggettanti rispetto al profilo dei prospetti in modo da creare dei ballatoi. Queste abitazioni medievali sono state datate tra la fine del XIII secolo e la seconda met\u00e0 del XIV secolo. Le Case a Pilastro in un primo momento sembravano peculiari della citt\u00e0 di Pisa, ma con lo sviluppo della ricerca \u00e8 stato notato una diffusione di queste in molte zone della Toscana. \nCome tipologia sembrerebbe nata in contesto urbano e poi successivamente esportata anche nei territori circostanti alle citt\u00e0. Tale processo sembrerebbe legato a una nuova pianificazione urbanistica voluta dalle citt\u00e0 stesse che esercitavano un controllo politico su questi centri minori. Le case a pilastro sono presenti anche nella citt\u00e0 di Arezzo e in alcuni castelli aretini che a partire dalla seconda met\u00e0 del XIII secolo entrano sotto il controllo della citt\u00e0. Questo aspetto \u00e8 molto interessante anche per il caso specifico del castello di Ambra in quanto in un documento del 1270[13], in cui si evince lo stato di assoluta rovina del castello per motivi bellici, i rappresentanti di Ambra chiedono aiuto alla citt\u00e0 di Arezzo per la ricostruzione e il ripopolamento. Dunque potremmo ipotizzare che le case a pilastro presenti ad Ambra siano il frutto di una nuova riorganizzazione urbanistica del castello promossa dalla citt\u00e0 di Arezzo alla fine del XIII secolo. \nLa chiesa del castello \u00e8 di origine medievale ed \u00e8 intitolata a Santa Maria Assunta, ma ormai ha perso del tutto le proprie caratteristiche medievali e presenta una \"facies\" attuale frutto di pesanti interventi di ricostruzione realizzati a met\u00e0 del XX secolo. Secondo la tradizione locale la chiesa medievale non doveva trovarsi dove si colloca l\u2019attuale edificio di culto, ma nel palazzo di fronte, con relativo cimitero nel giardinetto ubicato al centro del castello. Tale congettura \u00e8 del tutto priva di fondamenta scientifiche e risulta molto improbabile uno spostamento della chiesa nei secoli e soprattutto la presenza di un cimitero nella zona centrale del castello. Resti di sepolture sono state recuperate intorno all\u2019attuale chiesa e dentro ad essa. Sembra verosimile che la chiesa sia sempre stata ubicata dove si trova oggi, anche se le dimensioni originarie probabilmente erano notevolmente ridotte. Dal Catasto Lorenese si pu\u00f2 notare come l\u2019edificio avesse una lunghezza fino all\u2019attuale arco trionfale, mentre l\u2019odierna zona presbiteriale ospitava due abitazioni e una zona aperta. Come gi\u00e0 citato in precedenza nella zona strettamente circostante alla chiesa doveva trovarsi il cimitero, anche se frequentemente alcune sepolture venivano inserite all\u2019interno dell\u2019edificio. A tale proposito, anche se in una fonte documentaria moderna, si ricorda la visita Pastorale del 1516, nella quale si specificano le buone condizioni della chiesa fatta eccezione per il pavimento rovinato dalle sepolture[14]. \nPer il periodo che potremmo genericamente definire moderno l\u2019abitato di Ambra si estese al di fuori dell\u2019antico tracciato murario del castello, sul versante meridionale, formando un piccolo borgo che costeggiava il vecchio perimetro del castello corrispondente alle attuali via Benvenuto Cellini e il Vicolo della Luna. La nascita del borgo \u00e8 difficilmente databile in base ai dati ad oggi disponibili; in un'abitazione \u00e8 presente un elemento fittile con incisa la data 1517. Alla seconda met\u00e0 del XVI secolo potrebbe corrispondere la costruzione della chiesa della Compagnia di Santa Croce, localizzata anch\u2019essa al di fuori del castello medievale.\nTale ipotesi sembrerebbe avvalorata dall\u2019analisi delle Visite Pastorali; infatti nei documenti l\u2019Oratorio Di Santa Croce compare soltanto nella Visita del 1575 nella quale si specifica che la struttura mantiene i sacramenti della Chiesa castellana di Santa Maria, poich\u00e9 quest\u2019ultima \u00e8 in rovina[15].\nIn tempi pi\u00f9 recenti il borgo conobbe un ulteriore piccolo sviluppo sempre nel settore meridionale con la formazione dell\u2019attuale tratto di via Trieste all\u2019interno del centro storico. Di questo generico contesto cronologico l\u2019edificio di maggiore pregio architettonico \u00e8 certamente Villa Mani-Zampi. Non sono stati ricercati documenti che possano stabilire con esattezza la data di realizzazione dell\u2019edificio, ma da una preliminare osservazione dei caratteri tipologici pu\u00f2 essere inserito in arco cronologico compreso tra la fine del XVIII e i primi decenni del secolo successivo. A questo periodo probabilmente corrisponde anche la costruzione di Palazzo Paladini nel centro dell\u2019antico castello.Un'altra notevole operazione edilizia fu la costruzione alla fine del XIX secolo di una filanda per la tiratura della seta da parte di Adolfo Zampi, un ricco proprietario del posto; la struttura fu inaugurata nel 1896[16].L\u2019ultimo sviluppo urbanistico di Ambra \u00e8 riconducibile al secondo dopo guerra in cui si \u00e8 venuto a delineare l\u2019aspetto dell\u2019odierno paese. \nSociet\u00e0.\nTradizioni e folclore.\nLa Pro-Loco \u00e8 stata sempre attiva nel paese organizzando sagre, feste e ogni tipo di attrazione, fra cui, la principale, \u00e8 la sagra della lumaca che ha luogo la seconda settimana di settembre e vede una rievocazione medioevale del borgo con degustazione di prodotti tipici. Alla fine viene fatto il \"Palio della palla tonchiata\" che consiste nel far rotolare una palla gigante con al suo interno ferrame di ogni tipo.\nEsse sono spinte da due rappresentanti per ognuno dei 5 rioni in cui \u00e8 suddiviso il paese:\nIl rione che arriva primo al traguardo si aggiudica il palio.\nSport.\nAmbra \u00e8 sede di 3 societ\u00e0 calcistiche: l'\"U.S. Ambra,\" che nella stagione 2009-2010 ha conquistato una storica promozione in prima categoria, dopo aver dominato il girone \"N\", concludendo il campionato con una sola sconfitta in trenta partite, grande merito and\u00f2 ai suoi trascinatori Cuccoli e Giustelli che con le loro valanghe di gol trascinarono la formazione valdambrina al successo finale, mentre nella stagione 2015-2016 ha militato e vinto il campionato di Prima Categoria conquistando un'altra storica promozione nella Promozione Toscana per la stagione 2016-2017. In tale societ\u00e0 ha giocato per circa 4 stagioni il corteggiatore di Uomini e Donne Federico Gregucci; i \"Panzer Ambra\", squadra che per la stagione 2015-2016 ha militato nel campionato amatoriale UISP del Valdarno; infine la neonata societ\u00e0 \"Atletico Valdambra\" debutter\u00e0 quest'anno nel campionato di Terza Categoria 2016-2017, nonostante lo scetticismo generale della comunit\u00e0 valdambrina mostrato fin dai primi passi della costituzione della nuova societ\u00e0.\nNote.\n[1] G. Grandinetti M. Magi, \"Siti in et\u00e0 preistorica\", in AA.VV, \"Un Quinquennio di attivit\u00e0 della Soprintendenza Archeologia per la Toscana nel territorio aretino,\" Arezzo 1996. PP. 139-140)\n[2] \"Ibid, p. 139\"\n[3] G. Ceccherini F. Sinatti, \"La Valdambra. Note di topografia dall\u2019et\u00e0 arcaica al medioevo\", Bucine 2005, pp. 54-55; D. Cocchi, \"La preistoria nel Valdarno Superiore\", in \u201cLa storia del Valdarno\u201d, II, 1981, pp. 155-163.\n[4]Si veda: S. Pieri, \"Toponomastica della Valle dell\u2019Arno\", Roma 1919: T. Cini, \"Appunti storici sulla Valle dell\u2019Ambra,\" Firenze 1907, p. 13.\n[5] M. Torelli (a cura di), \"Atlante dei siti archeologici della Toscana\", Firenze 1992, p. 244.\n[6] PASQUI U., Documenti per la storia della citt\u00e0 di Arezzo nel medioevo, I, Firenze1899, Doc. 111.\n[7]Archivio Curia vescovile di Arezzo, Santa Maria in Gradi, 23.\n[8] G. Ceccherini- F. Sintatti, \"La Valdambra. Note di topografia dall\u2019et\u00e0 arcaica al medioevo\", Bucine 2005\".\" \n[9] U. Pasqui, Documenti per la storia della citt\u00e0 di Arezzo nel medioevo, I, Firenze 1899, p. 422.\n[10] V. Castelli, \"I terremoti nella storia: l\u2019epicentro del terremoto del 13 aprile 1558 in Toscana era nascosto tra le colline del Chianti,\" da: https://ingvterremoti.wordpress.com/2015/05/11/i-terremoti-nella-storia-lepicentro-del-terremoto-del-13-aprile-1558-in-toscana-era-nascosto-tra-le-colline-del-chianti/\n[11] S. Pieri C. Volpi (a cura di), \"Visite pastorali del 1574 al 1584\", vol. III, Arezzo 2010, p. 284. \n[12] Sulle case a pilastro si veda ad esempio: F.REDI, \"Pisa com'era: archeologia urbanistica e strutture materiali (secoli X-XIV)\", Napoli 1991.\n[13] U.PASQUI, Documenti per la storia della citt\u00e0 di Arezzo nel medioevo, I, Firenze1899, p. 422.\n[14] S. Pieri C. Volpi (a cura di), \"Visite pastorali del 1275 al 1516\", vol. I, Arezzo 2006, p. 243. \n[15] S. Pieri C. Volpi (a cura di), \"Visite pastorali del 1574 al 1584\", vol. III, Arezzo 2010, p. 69. \n[16]Si veda: E. Scala, \"I luoghi della Valdambra,\" Bucine 1996."}
{"id": "2230039", "revid": "773636", "url": "https://it.wikipedia.org/wiki?curid=2230039", "title": "Pieve di Santa Maria a Fornoli", "text": "La pieve di Santa Maria a Fornoli era un edificio religioso situato nel territorio comunale di Roccastrada. La sua esatta ubicazione era nell'omonima localit\u00e0 a pochi chilometri dal capoluogo comunale, ove la chiesa sorgeva presso il toponimo di \"Pieve Vecchia\".\nDi origini medievali, la chiesa \u00e8 ricordata a partire dal 1188, anno in cui viene citata su una bolla papale. La pieve, sorta quasi sicuramente quando era ancora in funzione la diocesi di Roselle, entr\u00f2 a far parte della diocesi di Grosseto al momento del trasferimento della sede vescovile. La chiesa rimase in funzione quasi sicuramente fino al periodo a cavallo tra la fine del Duecento e gli inizi del Trecento, epoca in cui ne fu decisa la chiusura. Durante il Settecento, l'edificio religioso si presentava gi\u00e0 sotto forma di ruderi; in seguito il complesso abbandonato fu acquistato da alcuni privati che vi costruirono un complesso rurale riutilizzando i materiali edilizi di recupero dell'antica chiesa medievale.\nDella pieve di Santa Maria a Fornoli sono state quasi interamente perse tutte le tracce, fatta eccezione per alcuni elementi architettonici visibili lungo la parete settentrionale del complesso rurale ivi costruito in epoca post-settecentesca; oltre a questi dettagli, sono risultati utili per la sua esatta ubicazione anche alcuni documenti storici di varie epoche."}
{"id": "2230040", "revid": "124858462", "url": "https://it.wikipedia.org/wiki?curid=2230040", "title": "Valle Telesina", "text": "La Valle Telesina \u00e8 una valle nel settore centroccidentale della provincia di Benevento, a nord e a nord-ovest del massiccio del Taburno Camposauro. La compongono 20 comuni, con una popolazione superiore ai 60.000 abitanti. Il principale comune \u00e8 Telese Terme, con circa 7.000 abitanti, situato al centro della Valle.\nTerritorio.\nIl territorio della Valle Telesina comprende 20 comuni e corrisponde all'area territoriale del distretto sanitario DS10, che ha sede a Telese Terme\nIn buona parte \u00e8 attraversata dal fiume Calore Irpino e dal torrente Titerno. \u00c8 la zona della provincia di Benevento che presenta la minore altitudine (tra i 50 e i 150\u00a0m s.l.m.).\nNella valle \u00e8 presente inoltre il lago di Telese.\nComuni della Valle.\nComuni della Valle Telesina:\nAgricoltura.\nLa parte montuosa settentrionale della Valle Telesina \u00e8 attraversata dal torrente Titerno ed i suoi comuni, tra cui Cerreto Sannita, Cusano Mutri, Pietraroja e Guardia Sanframondi fanno parte della comunit\u00e0 montana del Titerno. Ivi si \u00e8 sviluppata e diffusa la ceramica cerretese. La parte pianeggiante, che \u00e8 quella centrale della Valle, \u00e8 attraversata dal basso tratto del fiume Calore Irpino, prima di sfociare nel fiume Volturno in territorio della provincia di Caserta. La cosiddetta \"piana di Telese\", che \u00e8 una piccola ma fiorente zona agricola del comune di Telese Terme, sta al centro della fiorente viticultura della zona, sviluppatasi fin dall'antichit\u00e0 con i vigneti d'epoca romana presenti intorno alle cinte murarie della citt\u00e0 di Telesia, i cui resti archeologici, sannitici e romani, ricadono in territorio comunale di San Salvatore Telesino. Le vitucultura \u00e8 ininterrottamente la principale attivit\u00e0 economica della Valle grazie ai vitigni delle colline a sud della piana telesina, (le colline di Solopaca) e a nord della stessa (le colline di Castelvenere e Guardia Sanframondi). Quasi tutte le zone di produzione enologica della Valle furono denominate nel 1971 come \"area del Solopaca DOC\" e producono una svariata gamma di vini tra cui, secondo le pi\u00f9 antiche etichette che richiamano l'origine territoriale, i vini Solopaca ed i vini Guardioli."}
{"id": "2230042", "revid": "913245", "url": "https://it.wikipedia.org/wiki?curid=2230042", "title": "Vladislav Frolov", "text": ""}
{"id": "2230049", "revid": "838137", "url": "https://it.wikipedia.org/wiki?curid=2230049", "title": "Francesco Maria Banditi", "text": "Fu soprannominato come il cardinale della \"porpora rattoppata\".\nBiografia.\nFu inizialmente preposito generale dei Chierici Regolari Teatini.\nIl 30 marzo 1772 fu eletto vescovo di Montefiascone e Corneto. In quest'incarico si impegn\u00f2 in migliorie dell'ospedale di Montefiascone; alla sua cattedrale don\u00f2 un paramentale in lama d'oro e l'altar maggiore in marmi policromi intarsiati.\nIl 14 maggio 1775 fu promosso all'arcidiocesi di Benevento.\nIl 17 luglio dello stesso anno fu creato cardinale \"in pectore\". Fu pubblicato nel concistoro del 13 novembre successivo e il 18 dicembre 1775 ebbe il titolo di San Crisogono.\nFra i lavori durante gli anni in cui prest\u00f2 servizio a Benevento la cura della Biblioteca Arcivescovile Pacca e l'affidamento della fabbrica dell'Educandato per fanciulle alle Madri Orsoline del Monastero delle Orsoline.\nInoltre, per ricordare papa Benedetto XIII precedentemente vescovo dell'arcidiocesi, nel 1778 decise di far erigere in suo onore la Fontana delle Catene; a lui si deve inoltre la costruzione della Chiesa di Santa Maria della Verit\u00e0. Mor\u00ec all'et\u00e0 di 90 anni.\nGenealogia episcopale.\nLa genealogia episcopale \u00e8:"}
{"id": "2230052", "revid": "287204", "url": "https://it.wikipedia.org/wiki?curid=2230052", "title": "KMF Elita Tetovo", "text": "Il KMF Elita Tetovo \u00e8 una squadra macedone di calcio a 5, con sede a Tetovo. Partecipa al Campionato macedone di calcio a 5 dalla stagione 2003/2004 e nel proprio palmar\u00e8s annovera un titolo nazionale vinto nella stagione 2007/2008 ed una coppa nazionale nel 2005."}
{"id": "2230053", "revid": "338769", "url": "https://it.wikipedia.org/wiki?curid=2230053", "title": "Elita Tetovo", "text": ""}
{"id": "2230075", "revid": "122970286", "url": "https://it.wikipedia.org/wiki?curid=2230075", "title": "Mark Waters", "text": "Biografia.\nFratello minore dello sceneggiatore e regista Daniel Waters, si laurea presso l'Universit\u00e0 della Pennsylvania successivamente studia all'American Film Institute di San Francisco, diplomandosi nel 1994. Dopo aver fatto la gavetta per qualche anno come regista teatrale, nel 1997 debutta dietro la macchina da presa con la commedia nera \"La casa del s\u00ec\", apprezzato al Sundance Film Festival.\nNegli anni seguenti dirige i film \"Quel pazzo venerd\u00ec\" e \"Mean Girls\", entrambi con protagonista Lindsay Lohan. Nel 2005 dirige la coppia Reese Witherspoon-Mark Ruffalo nella commedia fantastico-sentimentale \"Se solo fosse vero\". \nNel 2008 dirige \"Spiderwick - Le cronache\", basato sulla saga fantasy \"Le cronache di Spiderwick\" di Holly Black e Tony DiTerlizzi. Sempre rimanendo legato alle tematiche fantastiche nel 2009 dirige la commedia romantica \"La rivolta delle ex\", rilettura in chiave moderna del \"Canto di Natale\" di Charles Dickens.\nNel 2011 dirige la commedia \"I pinguini di Mr. Popper \"con protagonista Jim Carrey mentre nel 2014 torna al fantastico dirigendo \"Vampire Academy.\""}
{"id": "2230078", "revid": "762947", "url": "https://it.wikipedia.org/wiki?curid=2230078", "title": "Elia (oratorio)", "text": "Elia, in tedesco \"Elias\", \u00e8 il secondo oratorio composto da Felix Mendelssohn Bartholdy. Terminato l'11 agosto 1846, fu eseguito per la prima volta il 26 agosto dello stesso anno al festival di Birmingham, in Inghilterra, sotto la direzione dello stesso Mendelssohn.\nIl libretto.\nIl libretto fu scritto in stretta collaborazione con il teologo Julius Schubring, amico del compositore. Tratto principalmente dal Primo e dal Secondo libro dei Re del Vecchio Testamento, narra la vita ed i miracoli compiuti dal profeta Elia secondo la tradizione cristiana. Mendelssohn, fedele al protestantesimo, diede la sua personale visione della vicenda biblica adottando una particolare simbologia musicale.&lt;br&gt;\nIl libretto presenta due differenti versioni: quella tedesca, originalmente concepita da Mendelssohn durante la sua collaborazione con Julius Schubring, e quella inglese, pensata per l'esecuzione in Inghilterra e che fu appunto adottata alla prima dell'oratorio.\nLa partitura.\nScritto per un'orchestra di due flauti, due oboi, due clarinetti, due fagotti, quattro corni, due trombe, tre tromboni, oficleide, timpani, organo e archi, doppio coro di solisti SSAATTBB e coro SATB, l'oratorio si compone di due parti di rispettivamente venti e ventidue numeri l'una.\nI personaggi sono:"}
{"id": "2230079", "revid": "599", "url": "https://it.wikipedia.org/wiki?curid=2230079", "title": "Gilles Personier de Roberval", "text": ""}
{"id": "2230083", "revid": "161374", "url": "https://it.wikipedia.org/wiki?curid=2230083", "title": "Thanksgiving Day", "text": ""}
{"id": "2230085", "revid": "15756", "url": "https://it.wikipedia.org/wiki?curid=2230085", "title": "Chiesa del Santissimo Salvatore (Benevento)", "text": "La chiesa del Santissimo Salvatore si trova in via Stefano Borgia nella citt\u00e0 di Benevento.\nVideo - descrizione della chiesa: clicca qui\nLa chiesa \u00e8 a tre navate, separate da una doppia fila di antiche colonne romane di granito grigio.\nDi origine altomedievale, come comprovano i documenti e confermano i recenti rinvenimenti archeologici (venuti alla luce durante gli scavi condotti dalla Soprintendenza) fu gravemente danneggiata da varie scosse telluriche. Nel 1650 Giovan Battista Roscio la ristruttur\u00f2 e la orn\u00f2, ottenendone, quindi, il diritto di patronato.\nSulla porta maggiore, a ricordo di tale munificenza, fu incastrata una lapide, che \u00e8 attualmente murata nella cantoria, alle spalle dell'organo ottocentesco. Il testo della lapide recita cos\u00ec:\nLa chiesa fu una delle pi\u00f9 antiche parrocchie beneventane, alla quale, nel 1661, venne annessa quella di San Pietro a Caballo oggi scomparsa. Attualmente il SS. Salvatore dipende dalla parrocchia di santa Sofia.\nIl terremoto del 5 giugno 1688 la danneggi\u00f2 gravemente, ma venne ristrutturata e nuovamente consacrata dal cardinale Orsini (futuro papa Benedetto XIII) il 18 aprile 1696,come attesta l'epigrafe della lapide murata sulla parete di fondo della navata destra:\nIl 14 settembre 1884, come attesta l'epigrafe di una lapide attualmente poggiata sull'altare della navata sinistra, la chiesa fu riconsacrata dal vescovo Antonio Scotti, dopo che vi erano stati eseguiti altri lavori di ristrutturazione promossi dal rettore Angelo Ucci.\nLa chiesa del Salvatore, chiusa dopo il terremoto del 1962 per i gravi danneggiamenti subiti, \u00e8 stata riaperta al culto nel 2001, al termine di un ciclo di restauri che le hanno restituito dignit\u00e0 e fascino. Terminati nel 1999, i restauri sono stati restauri conservativi, ma, al tempo stesso, hanno voluto lasciare visibili, come in una \u201cstratigrafia\u201d, le tracce delle modificazioni che l'edificio religioso ha subito nel corso dei molti secoli della sua storia.\nPresso il muro del giardino della casa parrocchiale, si poteva osservare una piccola lapide su cui era inciso:\nCome attesta questa iscrizione, e come confermano gli scrittori medievali (Falcone Beneventano) nei pressi sorgeva la chiesa dedicata a San Quirico."}
{"id": "2230093", "revid": "628767", "url": "https://it.wikipedia.org/wiki?curid=2230093", "title": "Gediminas", "text": "A lui si deve la costruzione della citt\u00e0 di Vilnius, la capitale della Lituania. Il suo insediamento consent\u00ec l'affermazione definitiva di una nuova dinastia che in seguito giunse a governare anche la Polonia, l'Ungheria e la Boemia.\nUn ultimo lascito riguard\u00f2 il campo religioso: Gediminas permise al paganesimo di sopravvivere ancora nel XIV secolo, poich\u00e9 respinse con successo i tentativi di cristianizzare il suo paese ricorrendo ad ingegnosi stratagemmi per relazionarsi con il Papa e con altri sovrani cristiani.\nBiografia.\nOrigini.\nGediminas nacque nel 1275 circa. Poich\u00e9 le fonti scritte dell'epoca sono scarse, la discendenza di Gediminas, i primi anni di vita e l'assunzione del titolo di granduca ne 1316 circa sono oscuri e continuano ad essere oggetto di dibattito storiografico. Riassumendo in sintesi le varie teorie, Gediminas doveva essere il figlio del suo predecessore Vytenis, o in alternativa il fratello, il cugino oppure il suo stalliere. Per diversi secoli circolarono solo due versioni delle sue origini. Una prima, riportata nelle cronache scritte molto tempo dopo la morte di Gediminas dai cavalieri teutonici, tradizionali avversari data della Lituania, afferma che il granduca fosse uno stalliere di Vytenis e, in seguito, lo avesse ucciso per sedersi sul trono. Un secondo alternativo racconto della vicenda \u00e8 contenuto nelle cronache lituane, apparsa anch'essa molto tempo dopo la morte di Gediminas, riporta che questi era il figlio di Vytenis. Poich\u00e9 quando Gediminas divenne granduca aveva quasi la stessa et\u00e0 del suo predecessore, \u00e8 improbabile questo specifico rapporto parentale. I due documenti sono da ritenere dunque poco verosimili l'uno (le cronache tedesche) perch\u00e9 intento a mettere in risalto gli aspetti di una figura negativa, l'altro perch\u00e9 \u00e8 una ricostruzione fantasiosa, non basata su prove concrete.\nRicerche recenti indicano che un ascendente di Gediminias avrebbe potuto essere Skalmantas. Nel 1974 lo storico Jerzy Ochma\u0144ski not\u00f2 che \"Z\u00e1don\u0161tina\", un testo poetico russo della fine del XIV secolo, contiene un verso in cui i due figli di Algirdas parlano cos\u00ec dei loro antenati: \"Siamo due fratelli - figli di Algirdas e nipoti di Gediminas, e pronipoti di Skalmantas\". Grazie a questa scoperta, \u00e8 nato quel filone dottrinale che considera Skalmantas come il capostipite a lungo ricercato della dinastia gediminide. Ochma\u0144ski ipotizz\u00f2 che il poema saltasse la generazione rappresentata da Butvydas e si focalizzasse su quell'antenato a noi prima ignoto. Lo studioso lituano Tomas Baranauskas non \u00e8 convinto di tale affermazione: secondo la sua ricostruzione, Skalmantas era il fratello di Butvydas piuttosto che suo padre, e, quindi, Vytenis e Gediminas erano cugini.\nGediminas divenne granduca nel 1316 all'et\u00e0 di 40 anni e regn\u00f2 per 25 anni.\nLa questione religiosa.\nGediminas eredit\u00f2 un vasto dominio, il quale includeva la Lituania Propria, la Samogizia, Navahrudak, la Podlachia, Polock (amministrata dal 1315 da suo fratello Vainius) e Minsk. Molti di questi possedimenti erano ambiti dai cavalieri teutonici e dall'ordine di Livonia, in guerra pi\u00f9 o meno costante con i lituani da tempo. Gediminas scelse di avvalersi del supporto dei tatari contro l'Ordine teutonico nel 1319.\nLe sistematiche incursioni in Lituania da parte dei cavalieri con il pretesto di convertirla avevano da tempo unito tutte le trib\u00f9 lituane. Gediminas mirava a stabilire una dinastia che avrebbe dovuto rendere la Lituania non solo sicura, ma anche potente e a tal fine avvi\u00f2 negoziati diplomatici diretti anche con la Santa Sede. Alla fine del 1322, invi\u00f2 lettere a papa Giovanni XXII sollecitando un suo intervento per fermare le aggressioni dei cavalieri, informandolo dei privilegi gi\u00e0 concessi ai domenicani e ai francescani gi\u00e0 presenti in Lituania per diffondere la Parola di Dio. Il granduca chiese inoltre al pontefice che gli ambasciatori inviati facessero ritorno solo dopo aver battezzato il sovrano lituano. Questa decisione fu appoggiata dall'arcivescovo di Riga, Frederic Lobestat. A seguito di questi eventi, venne stipulata una pace tra il Ducato e l'Ordine di Livonia il 2 ottobre 1323.\nRicevendo una risposta favorevole dalla Santa Sede, Gediminas emise lettere circolari, datate 25 gennaio 1325, alle principali citt\u00e0 della Lega anseatica, offrendo libero accesso ai suoi domini agli uomini di ogni classe sociale e professione, dai nobili ai cavalieri, dai commerciali agli agricoltori. Chi si fosse spostato avrebbe dovuto scegliere un luogo d'insediamento e vivere secondo i costumi e le leggi a cui erano abituati. Anche sacerdoti e monaci furono invitati a recarsi a costruire chiese presso Vilnius e Navahrudak. Nell'ottobre 1323, emissari dell'arcivescovo di Riga, del vescovo di Dorpat, il re di Danimarca Cristoforo II di Danimarca, gli ordini domenicano e francescano e il Gran maestro dell'Ordine teutonico Karl von Trier si riunirono a Vilnius alla corte del granduca: questi ribad\u00ec le promesse fatte e si impegn\u00f2 a riconoscere ancora i privilegi gi\u00e0 concessi ai cristiani e a battezzarsi non appena avrebbero fatto ritorno i legati spediti a Roma. Fu quindi firmato un patto a Vilnius, nel nome di tutto il mondo cristiano, tra Gediminas e i presenti in cui si riportava per iscritto quanto detto a parole.\nQuando per\u00f2 nel 1323 effettu\u00f2 una scorreria nelle terre di Dobrzy\u0144 e in Sambia, luoghi appena conquistati dai cavalieri, si trov\u00f2 un'armata pronta a vendicarsi di quanto accaduto. Una volta stroncata da Gediminas (in un anno e mezzo erano stati fatti prigionieri 20.000 uomini tra crociati e coloni tedeschi), i vescovi prussiani, fedeli ai cavalieri, misero in dubbio l'autenticit\u00e0 delle lettere di Gediminas e lo tacciarono di essere un nemico della fede in un sinodo tenutosi a Elbing; i sudditi ortodossi del granduca lo rimproverarono di aver ammiccato all'eresia latina, mentre i lituani di fede pagana lo accusarono di abbandonare gli antichi d\u00e8i. Gediminas si distric\u00f2 da questa situazione complicata ripudiando le sue precedenti promesse; rifiut\u00f2 di ricevere i legati papali giunti a Riga nel settembre 1323 e allontan\u00f2 i francescani dai suoi territori. Le misure adottate offrono un quadro della situazione religiosa ai tempi di Gediminas e confermano che l'elemento pagano fosse ancora assai presente in Lituania, tanto da spingere al sovrano a non inimicarsi i suoi sudditi. Secondo una ricostruzione storiografica di Andres Kasekamp pur essendo il potere saldamente in mano ai pagani, i cristiani ortodossi in Lituania erano diventati almeno il doppio rispetto ai primi.\nNel frattempo, Gediminas aveva provveduto ad informato privatamente i legati papali di Riga attraverso i suoi ambasciatori che la sua difficile posizione lo costringeva a rinviare la sua risoluta determinazione di essere battezzato. I legati si fidarono di queste parole e proibirono agli stati cristiani vicini di combattere contro la Lituania per i prossimi quattro anni, oltre a ratificare di nuovo il trattato stipulato tra Gediminas e l'arcivescovo di Riga. Tuttavia, ignorando gli ammonimenti della chiesa, l'Ordine riprese la guerra con Gediminas quando i tedeschi uccisero uno dei delegati inviati ad accogliere il nuovo Gran Maestro Werner von Orseln al suo arrivo a Riga nel 1325. Il lituano aveva provveduto poco prima a trovarsi un nuovo alleato in Polonia, il re Ladislao Lokietek: sua figlia Aldona si battezz\u00f2 al fine di sposare il figlio di Ladislao Casimiro III. Nel 1325 Gediminas e Ladislao I unirono per 4 anni le loro forze contro l'Ordine Teutonico e il pi\u00f9 importante risultato si ebbe nel 1326 quando i lituani e i polacchi razziarono Brandeburgo.\nUna ricostruzione alternativa degli eventi \u00e8 stata proposta da uno storico britannico, Stephen Christopher Rowell, il quale crede che Gediminas non abbia mai avuto intenzione di abbracciare il cristianesimo: se questo si fosse verificato, avrebbe causato il mancato sostegno degli abitanti della \u017demaitija e Auk\u0161taitija, estremamente legati alle tradizioni religiose baltiche. Sia i pagani dell'Auk\u0161taitija che i Rus' ortodossi minacciarono infatti Gediminas di morte se avesse deciso di convertirsi; in uno prospettiva simile, che voleva disperatamente evitare, si trov\u00f2 anche Mindaugas.\nLa sua strategia era quella di ottenere il sostegno del Papa e di altri poteri cattolici nel suo conflitto con l'Ordine Teutonico, garantendo uno status favorevole ai cattolici che si trovavano nel suo regno e fingendo di perseguire un interesse personale per la religione cristiana. Mentre permise al clero cattolico di entrare nel suo regno allo scopo di interagire con i propri fedeli e con i residenti temporanei, pun\u00ec senza ripensamenti ogni tentativo di convertire i lituani pagani o di insultare la loro religione nativa. Ecco come si spiega la morte di due frati francescani giunti dalla Boemia di nome Ulrich e Martino intorno al 1339-40, colpevoli di aver scavalcato i limiti imposti per aver predicato in pubblico contro le credenze lituane. Gediminas ordin\u00f2 loro di rinunciare al cristianesimo e li fece uccidere quando questi rifiutarono. Altri cinque frati furono giustiziati nel 1369, sotto il dominio di Algirdas, con le stesse accuse.\nObiettivo principale di Gediminas fu per tutta la vita quello di impedire ai tedeschi di sottomettere la Lituania e vi riusc\u00ec. Alla sua morte, il quadro delle fedi professate era molto pi\u00f9 variegato rispetto al passato in virt\u00f9 dei privilegi concessi. Le ripercussioni non furono solo in campo religioso: a livello politico, il sovrano risultava infatti legato ai suoi parenti pagani della Samogizia, ai suoi sudditi ortodossi nell'odierna Bielorussia e ai suoi alleati cattolici in Masovia. Uno dei principali misteri che riguarda la figura di Gediminas resta l'autenticit\u00e0 o meno delle sue lettere inviate al Papa. Resta inevasa infatti la domanda se si trattasse di dichiarazioni sincere oppure di un semplice stratagemma diplomatico.\nFra le comunit\u00e0 che prosperarono al tempo di Gediminas, va citata pure quella ebraica.\nIncorporazione delle terre slave.\nMentre si preoccupava dei suoi nemici a nord, Gediminas dal 1316 al 1340 prosegu\u00ec le campagne di espansione in numerosi principati slavi situati pi\u00f9 a sud e ad est, gi\u00e0 indeboliti da conflitti precedenti avvenuti tra di loro. I successi di Gediminas nella regione geografica a cavallo tra le odierne Lituania, Bielorussia e Ucraina parevano inarrestabili; \u00e8 difficile seguire con precisione le varie tappe del percorso bellico compiuto perch\u00e9 le fonti sono scarse e contraddittorie e la data di ogni evento saliente \u00e8 estremamente dubbia. Una delle fondamentali mosse politiche compiute da Gediminas, il matrimonio di suo figlio Lubart con la figlia del principe del posto, port\u00f2 ad una pi\u00f9 stretta relazione col vicino del Granducato pi\u00f9 influente a sud, il Regno di Galizia-Volinia.\nCirca 23\u00a0km a sud ovest di Kiev, Gediminas sconfisse sonoramente Stanislav di Kiev e i suoi alleati nella battaglia sul fiume Irpin'. Cinse in seguito d'assedio ed espugn\u00f2 Kiev, esiliando Stanislav, l'ultimo discendente della dinastia rjurikide a governare Kiev, prima a Brjansk e poi a Rjazan'. Teodoro, fratello di Gediminas, e Algimantas, figlio di Mindaugas della famiglia degli Olshanski, furono inviati a comandare su Kiev. Grazie a queste conquiste, i guerrieri lituani riuscirono a giungere quasi fino alle coste del mar Nero.\nPur sfruttando la debolezza slava che durava dai tempi dell'invasione mongola, Gediminas prefer\u00ec non inimicarsi l'Orda d'Oro, all'epoca una grande potenza. Scelse inoltre di stringere un'alleanza con il nascente Granducato di Mosca dando in sposa sua figlia Anastasia a Simeone di Russia. Il potere che aveva accresciuto gli anni gli permise di aiutare pure la Repubblica di Pskov, ambita da Mosca e perci\u00f2 tenuta in grande considerazione dal granduca, per evitare che confinasse con un altro stato forte. Riconosciuta la signoria del granduca, Pskov si separ\u00f2 dalla staccarsi da Velikij Novgorod.\nPolitica interna e morte.\nGediminas cerc\u00f2 di amministrare la Lituania con grande saggezza. I programmi da lui perseguiti furono diversi: protezione del clero cattolico e ortodosso; miglioramento dell'esercito lituano al pi\u00f9 alto livello di efficienza possibile; costruzione di postazioni difensive ai confini dei suoi domini e nelle citt\u00e0 principali, tra cui Vilnius. Trasfer\u00ec dapprima la capitale nella citt\u00e0 di Trakai, di recente costruzione, ri-spostandola in modo permanente a Vilnius nel 1320 circa.\nGediminas mor\u00ec nel 1341, forse ucciso durante un colpo di Stato. La sua morte \u00e8 ben documentata dalle cronache russe, le quali raccontano che il suo corpo venne cremato secondo cerimonie religiose tradizionali nel 1342 e per l'occasione furono eseguiti includevano sacrifici umani: a venire offerti agli d\u00e8i furono il suo servitore preferito e diversi schiavi tedeschi, tutti bruciati su una pira con il cadavere. Un simile rito funebre testimonierebbe che Gediminas rimase con grande probabilit\u00e0 del tutto fedele alla sua religione nativa religione e che il suo interesse per il cattolicesimo era stato solo millantato per scopi politici.\nA succedergli fu uno dei suoi figli, Jaunutis, il quale non fu in grado di controllare i disordini nel paese e and\u00f2 incontro alla deposizione nel 1345 da suo fratello Algirdas.\nTitoli.\nIn latino, il titolo di Gediminas veniva riportato come segue:\nTraducibile in:\nNelle sue lettere al papato del 1322 e 1323, aggiunge \"Princeps et Dux Semigalliae\" (Principe e duca di Semigallia). In lingua basso-tedesca il suffisso \u00e8 \"Koningh van Lettowen\", che rispecchia il latino \"Rex Lethowyae\" (significano entrambi \"Re di Lituania\"). Il diritto di Gediminas di usare il termine \"rex\", che il papato aveva rivendicato il diritto a concedere dal XIII secolo in poi, non fu universalmente riconosciuto da fonti cattoliche. Per questo si parla di lui in una fonte appellandolo \"rex sive dux\" (\"Re o Duca\"); Papa Giovanni XXII, in una lettera al re di Francia, si riferiva a Gediminas come \"colui che si definisce \"rex\"\". Ad ogni modo, il papa definisce Gediminas \"rex\" quando si rivolge a lui (\"regem sive ducem\", \"re o duca\").\nEredi.\nNon \u00e8 chiaro quante mogli ebbe Gediminas, ma la cronaca di Bychowiec ne menziona tre: Vida di Curlandia, Olga di Smolensk e Jewna di Polotsk, di fede ortodossa e morta nel 1344 o 1345. La maggior parte degli storici e delle opere di riferimento moderni afferma che la moglie di Gediminas fosse Jewna, ritenendo Vida e Olga persone fittizie, dal momento che nessuna fonte diversa da questa cronaca le menziona.\nUn'altra fonte sostiene che Gediminas ebbe due mogli, una pagana e un'altra ortodossa. Questo caso \u00e8 supportato solo dalla \"J\u00fcngere Hochmeisterchronik\" (\"cronaca del maestro dell'Ordine\") una cronaca della fine del XV secolo, la quale menziona Narimantas come fratellastro di Algirdas. Un filone di studiosi avvalora una simile testimonianza in quanto cos\u00ec si spiegherebbe la designazione da parte di Gediminas, altrimenti incomprensibile, di nominare un figlio di mezzo, ovvero Jaunutis. Forse, seguendo questa ricostruzione, Janutis fu il primogenito di Gediminas e della sua seconda moglie.\nSi dice che Gediminas abbia lasciato sette figli e sei figlie, tra cui:\nLascito.\nIl granduca consolid\u00f2 il potere di una nuova dinastia lituana; i Gediminidi, e gett\u00f2 le basi per l'espansione dello stato: per questo, in maniera un po' enfatica, veniva talvolta definito il \"vero\" fondatore dello stato.\nNell'immaginario collettivo moderno, \u00e8 anche considerato il fondatore di Vilnius, la capitale odierna della Lituania. Secondo una leggenda, probabilmente ambientata nel 1322 durante una battuta di caccia, Gediminas sogn\u00f2 un lupo fatto di ferro che si trovava su una collina e ululava in modo strano, quasi pareva migliaia di lupi stessero facendo con lui lo stesso verso in contemporanea. Egli rivel\u00f2 la sua visione al suo sacerdote, Lizdeika: questi gli disse che il sogno andava interpretato come un segno del fatto che andasse costruita una citt\u00e0 nel punto esatto in cui il lupo ululava. Il granduca decise dunque di ereggere una fortificazione sulla confluenza dei fiumi Vilnia e Neris, ovvero il luogo visto in sogno. Il racconto fu fonte di ispirazione per i romantici, in particolare per Adam Mickiewicz, il quale confer\u00ec alla storia caratteri poetici.\nGediminas \u00e8 raffigurato su un litas commemorativo d'argento emesso nel 1996 e ha conferito il nome di diverse infrastrutture in tutta la nazione.\nIl gruppo di musica folk lituana K\u016blgrinda ha pubblicato un album nel 2009 intitolato \"Giesm\u0117s Valdovui Gediminui\", che significa \"Inni al re Gediminas\".\nCommemorazione in Bielorussia.\nGediminas (noto come \"Hiedymin\" o \"Gedymin\") \u00e8 anche ampiamente celebrato in Bielorussia per essere stato una figura importante nella storia nazionale.\nNel settembre 2019, \u00e8 stato inaugurato un monumento a Gediminas a Lida.\nEsiste un viale chiamato \"Bulvar Hiedymina\" a Lida, nonch\u00e9 svariati esercizi commerciali: \u00e8 stato dedicato a Gediminas una tipologia di birra, ora non pi\u00f9 in commercio, dal birrificio \"Lidskaje piva\" con sede a Lida."}
{"id": "2230096", "revid": "287204", "url": "https://it.wikipedia.org/wiki?curid=2230096", "title": "Radaur", "text": "Radaur \u00e8 una citt\u00e0 dell'India di 11.737 abitanti, situata nel distretto di Yamuna Nagar, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 30\u00b0 1' 60 N e 77\u00b0 9' 0 E e ha un'altitudine di 259 .\nSociet\u00e0.\nEvoluzione demografica.\nAl censimento del 2001 la popolazione di Radaur assommava a 11.737 persone, delle quali 6.164 maschi e 5.573 femmine. I bambini di et\u00e0 inferiore o uguale ai sei anni assommavano a 1.397, dei quali 806 maschi e 591 femmine. Infine, coloro che erano in grado di saper almeno leggere e scrivere erano 8.396, dei quali 4.671 maschi e 3.725 femmine."}
{"id": "2230101", "revid": "287204", "url": "https://it.wikipedia.org/wiki?curid=2230101", "title": "Rania (citt\u00e0)", "text": "Rania \u00e8 una citt\u00e0 dell'India di 20.958 abitanti, situata nel distretto di Sirsa, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 31' 60 N e 74\u00b0 49' 60 E e ha un'altitudine di 189 .\nSociet\u00e0.\nEvoluzione demografica.\nAl censimento del 2001 la popolazione di Rania assommava a 20.958 persone, delle quali 11.103 maschi e 9.855 femmine. I bambini di et\u00e0 inferiore o uguale ai sei anni assommavano a 3.202, dei quali 1.825 maschi e 1.377 femmine. Infine, coloro che erano in grado di saper almeno leggere e scrivere erano 11.225, dei quali 6.590 maschi e 4.635 femmine."}
{"id": "2230102", "revid": "1444886", "url": "https://it.wikipedia.org/wiki?curid=2230102", "title": "Centrale nucleare di Latina", "text": "La centrale nucleare di Latina \u00e8 una centrale nucleare situata nella frazione di Borgo Sabotino del Comune di Latina e avente un unico reattore da di potenza elettrica lordi e 200 MW netti, a uranio naturale, moderato a grafite e raffreddato con anidride carbonica (Magnox).\nStoria.\nCostruita dal 1\u00ba novembre 1958 al 31 dicembre 1962, quando raggiunse la sua prima criticit\u00e0, dalla SIMEA S.p.A. (della quale erano azionisti al momento della realizzazione Agip Nucleare con il 75% e IRI con il 25%) con tecnologia della societ\u00e0 inglese The Nuclear Power Group LDT, \u00e8 stata la prima centrale nucleare ad entrare in funzione in Italia e, all'epoca dell'entrata in servizio, era anche il reattore pi\u00f9 potente d'Europa.\nIl 1\u00ba giugno 1963 l'impianto ha iniziato a produrre energia erogando una potenza elettrica di .\nIl 15 ottobre 1963 la sua propriet\u00e0 \u00e8 passata all'Enel e la sua attivit\u00e0 \u00e8 stata fermata nel 1987, all'indomani del referendum sul nucleare. Da allora, \u00e8 stato garantito il mantenimento in sicurezza delle strutture e degli impianti a tutela della popolazione e dell'ambiente.\nDall'inizio dell'esercizio fino al giorno del definitivo arresto (il 26 novembre 1986), l'impianto ha prodotto circa di energia elettrica con un fattore di disponibilit\u00e0 medio del 76% e massimo del 96% (raggiunto nel 1983).\nDismissione.\nDall'aprile del 1991 la licenza di esercizio \u00e8 stata modificata per condurre le attivit\u00e0 necessarie per la messa in custodia protettiva passiva dell'impianto.\nNel 1999 SOGIN \u00e8 divenuta proprietaria dell'impianto con l'obiettivo di realizzarne lo smantellamento..\nPrincipali attivit\u00e0 realizzate da SOGIN.\nDopo il fermo della centrale, la prima operazione di smantellamento ha riguardato l'allontanamento, con il sistema di movimentazione e caricamento, del combustibile dall'edificio reattore, successivamente smantellato. Nel 2006 \u00e8 stato terminato lo smantellamento e la rimozione delle condotte inferiori dell'edificio reattore.\nNel 2007 \u00e8 stato realizzato il nuovo laboratorio di dosimetria che si occupa dell'approvvigionamento, preparazione e lettura dei dosimetri assegnati agli operatori degli impianti. Nel 2008 \u00e8 stata completata la demolizione delle strutture interne degli edifici turbine, diesel e sala soffianti est.\nNel 2009 sono stati conclusi i lavori di adeguamento della stazione rilascio materiali, dove vengono analizzati i materiali prodotti dalle attivit\u00e0 di smantellamento prima che vengano rilasciati come rifiuti convenzionali.\nNel 2010 sono stati terminati i lavori di adeguamento della linea di circolazione dell'acqua del mare.\nNel 2011 si sono concluse le operazioni di smantellamento delle condotte superiori del circuito primario dell'impianto. Inoltre, nel settembre del 2011, dopo 40 giorni dall'avvio, sono terminati i lavori di demolizione del pontile della centrale, con cantiere aperto 24 ore su 24. Queste operazioni hanno riguardato la rimozione delle travi e successivamente il taglio dei pilastri del pontile, una struttura in cemento armato lunga 750 metri.\nA ottobre 2011 \u00e8 stato emesso il decreto di Compatibilit\u00e0 Ambientale (VIA) per lo smantellamento della centrale, a firma congiunta dei Ministeri dell'Ambiente e della Tutela del Territorio e del Mare e dei Beni e le Attivit\u00e0 Culturali.\nNel dicembre 2012 Sogin ha concluso i lavori, avviati nell'agosto 2012, di smantellamento dell'edificio turbine della centrale, una struttura in cemento armato, lunga 128,5 metri, larga 35,5 e alta 24, che durante l'esercizio ospitava le turbine dell'impianto. La demolizione della struttura, con un volume di 120.000 metri cubi, ha prodotto 14.400 tonnellate di cemento.\nPer gestire in sicurezza i rifiuti (sia derivanti dall'esercizio della centrale che dallo smantellamento) in attesa del loro trasferimento al futuro Deposito nazionale dei rifiuti radioattivi sono stati costruiti depositi temporanei adatti a stoccaggio e trattamento di materiali e fanghi. Il combustibile invece \u00e8 stato allontanato e trasferito in Inghilterra per il riprocessamento."}
{"id": "2230103", "revid": "287204", "url": "https://it.wikipedia.org/wiki?curid=2230103", "title": "Ratia", "text": "Ratia \u00e8 una citt\u00e0 dell'India di 23.821 abitanti, situata nel distretto di Fatehabad, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 40' 60 N e 75\u00b0 34' 60 E e ha un'altitudine di 209 .\nSociet\u00e0.\nEvoluzione demografica.\nAl censimento del 2001 la popolazione di Ratia assommava a 23.821 persone, delle quali 12.615 maschi e 11.206 femmine. I bambini di et\u00e0 inferiore o uguale ai sei anni assommavano a 3.507, dei quali 1.925 maschi e 1.582 femmine. Infine, coloro che erano in grado di saper almeno leggere e scrivere erano 14.475, dei quali 8.285 maschi e 6.190 femmine."}
{"id": "2230105", "revid": "1543377", "url": "https://it.wikipedia.org/wiki?curid=2230105", "title": "Municipalit\u00e0 locale di Mantsopa", "text": "La municipalit\u00e0 locale di Mantsopa (in inglese Mantsopa Local Municipality) \u00e8 una municipalit\u00e0 locale del Sudafrica situata nella provincia del Free State. In base al censimento del 2001 la sua popolazione \u00e8 di 55.342 abitanti.\nGi\u00e0 ricompresa nella municipalit\u00e0 distrettuale di Motheo, \u00e8 entrata successivamente a far parte della municipalit\u00e0 distrettuale di Thabo Mofutsanyane.\nLa sede amministrativa e legislativa \u00e8 la citt\u00e0 di Ladybrand e il suo territorio si estende su una superficie di ed \u00e8 suddiviso in 8 circoscrizioni elettorali (\"wards\"). Il suo codice di distretto \u00e8 FS173.\nGeografia fisica.\nConfini.\nPrima delle variazioni territoriali intercorse, la municipalit\u00e0 locale di Mantsopa confinava a nord con quelle di Masilonyana (Lejweleputswa) e Setsoto (Thabo Mofutsanyane), a est e a sud con il Lesotho e a ovest con quelle di Naledi e Mangaung."}
{"id": "2230113", "revid": "63727", "url": "https://it.wikipedia.org/wiki?curid=2230113", "title": "Mercedes-Benz M115", "text": "La sigla Mercedes-Benz M115 (o Daimler-Benz M115) indica un motore a scoppio prodotto dal 1967 al 1980 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nQuesta nuova famiglia di motori esordisce nel 1967 in concomitanza con il lancio della nuova serie di autovetture, le W114/W115. &lt;br&gt;\nQuesti nuovi motori derivavano strettamente dal 2 litri M121 con il quale condividevano gran parte della componentistica.&lt;br&gt;\nLe differenze pi\u00f9 evidenti stavano essenzialmente in una fasatura dell'albero a camme leggermente modificata e nell'adozione di nuovi carburatori Stromberg in luogo dei precedenti Solex.&lt;br&gt;\nSono esistite tre versioni di motori \"M115\": una da 2 litri, una da 2.2 litri e l'altra da 2.3 litri. Le caratteristiche in comune a tali versioni erano le seguenti:\nQuesti motori, prodotti per 13 anni, sono stati sostituiti nel 1980 dalla nuova famiglia di motori M102.&lt;br&gt;\nDi seguito vengono descritte pi\u00f9 in dettaglio le tre versioni che compongono la famiglia di motori \"M115\".\nVersione da 2 litri: M115V20.\nIl 2 litri \"M115\" \u00e8 il primo tra i due motori \"M115\" a debuttare, ed \u00e8 quello che sostanzialmente ha mantenuto invariata la maggior parte delle caratteristiche del precedente 2 litri \"M121\", dalla cilindrata alle prestazioni.&lt;br&gt;\nLe caratteristiche di tale motore erano, oltre a quelle gi\u00e0 viste, valide per entrambe le versioni, anche le seguenti:\nVersione da 2.2 litri: M115V22.\nIl 2.2 litri \"M115\", noto anche come M115V22, era in pratica una versione a corsa allungata (da 83.6 a 92.4 mm) del 2 litri appena visto. In questo modo la cilindrata sale a 2197 cc. Questo motore ha debuttato nel 1967 in affiancamento all'unit\u00e0 M115V20 ed \u00e8 stato pensionato nel 1972 per essere sostituito dal 2.3 litri della stessa famiglia. In questo motore la potenza massima raggiunge 105 CV a 5000 giri/min, con una coppia massima di 179 N\u00b7m a 2800 giri/min. Il motore \"M115V22\" ha trovato applicazione unicamente sulla \"Mercedes-Benz 220 W115\", prodotta dal 1967 al 1972.\nVersione da 2.3 litri: M115V23.\nIl motore \"M115\" da 2.3 litri ha debuttato nel 1972 ed \u00e8 andato ad affiancare sia il 2 litri della stessa famiglia, sia l'equivalente unit\u00e0 della famiglia M180, quest'ultima per\u00f2 a 6 cilindri.&lt;br&gt;\nIl 2.3 litri \"M115\" nasceva da una rialesatura del 2 litri, i cui cilindri sono stati aumentati sensibilmente di diametro, da 87 a 93.75 mm, cos\u00ec da ottenere una cilindrata complessiva di 2307 cc.&lt;br&gt;\nPer non interferire troppo con il 2.3 \"M180\" da 120 CV, la potenza massima \u00e8 stata volutamente limitata a 110 CV a 4800 giri/min, con un picco di coppia pari a 186 N\u00b7m a 2500 giri/min. Questo motore \u00e8 stato montato su:\nAltre due varianti di tale motore erogavano invece solo 90 e 102 CV rispettivamente a 5000 e 5200 giri/min, con un picco di coppia pari a 167 e 172 N\u00b7m a 2500 e 3000 giri/min. Entrambe queste varianti hanno trovato applicazione sotto il cofano della Mercedes-Benz 230G W460, prodotta dal 1979 al 1986."}
{"id": "2230114", "revid": "6923", "url": "https://it.wikipedia.org/wiki?curid=2230114", "title": "Saturn Corporation", "text": "La Saturn Corporation \u00e8 stata una divisione della General Motors principalmente dedicata alle vetture compact e mid-size che \u00e8 stata attiva dal 1985 al 2010. Sebbene fosse una sussidiaria della General Motors, possedeva modelli specifici e non oggetto di badge engineering, ed era dotata di una rete di concessionari dedicata.\nDopo il ritiro, nel settembre del 2009, dell'offerta effettuata dalla Penske Automotive per acquisire il marchio Saturn, quest'ultimo venne ufficialmente soppresso il 31 ottobre 2010.\nStoria.\nL'idea della fondazione di un nuovo marchio in seno alla General Motors incominci\u00f2 a essere discussa dal management del gruppo statunitense nel giugno del 1982. Nel novembre del 1983 la General Motors usc\u00ec per la prima volta allo scoperto con una dichiarazione alla stampa, con la quale disse di voler fondare un nuovo marchio - a cui avrebbe dato il nome di Saturn - che avrebbe prodotto modelli di autovetture di fascia medio-bassa. La prima Saturn dimostrativa usc\u00ec dalle catene di montaggio il 7 gennaio 1985, data che \u00e8 presa come quella di fondazione del marchio. \nA met\u00e0 degli anni ottanta usc\u00ec il primo prototipo vero e proprio, a cui fu dato il nome di Saturn Concept Car: questa vettura assomigliava alla futura Saturn S-Series, che fu introdotta qualche anno dopo, nel 1990. Inizialmente il gruppo General Motors pens\u00f2 di produrre modelli Saturn che avrebbero dovuto essere delle Buick, Cadillac, Chevrolet, GMC, Oldsmobile e Pontiac rimarchiate tramite badge engineering. Nei tardi anni ottanta la General Motors cambi\u00f2 i suoi piani e decise che il marchio Saturn avrebbe dovuto essere totalmente indipendente e che avrebbe avuto dei modelli di autovettura autonomi. \nLa prima vettura prodotta in serie, una Saturn S-Series, usc\u00ec dalla fabbrica di Spring Hill, nel Tennessee, il 30 luglio 1990. Negli anni successivi il marchio Saturn conobbe una fase di crescente successo, e quindi la gamma di vetture offerte si ampli\u00f2 notevolmente. Nel 2000 and\u00f2 a completare la gamma la mid-size Saturn L-Series. Alle berline, coup\u00e9 e familiari nel 2002 si aggiunse la Vue, il primo SUV prodotto dalla Saturn. Nel 2003 venne introdotta la Ion, che sostitu\u00ec la S-Series, mentre nel 2005 alla gamma si aggiunse la prima monovolume, la Relay. Nel 2007 fu invece la volta della berlina mid-size Aura, della roadster Sky e della crossover SUV Outlook: nello stesso anno la sede della Saturn venne spostata da Spring Hill a Detroit. Nel 2008 la Ion venne sostituita dalla Astra.\nNel febbraio 2009, a causa della crisi che colp\u00ec l'economia mondiale, e in particolare il settore delle quattro ruote, venne pubblicata la notizia della decisione della General Motors di cessare la produzione della Saturn entro il 2010 se non fossero stati trovati acquirenti. Dopo il ritiro, nel settembre del 2009, dell'offerta effettuata dalla Penske Automotive per acquisire il marchio Saturn fu data la notizia ufficiale, nell'ottobre dello stesso anno, dell'intenzione della General Motors di chiudere la divisione. Il marchio Saturn venne ufficialmente soppresso il 31 ottobre 2010."}
{"id": "2230116", "revid": "767487", "url": "https://it.wikipedia.org/wiki?curid=2230116", "title": "Titanophoneus potens", "text": "Il titanofoneo (Titanophoneus potens) \u00e8 un rettile - mammifero estinto appartenente ai dinocefali. Visse nel Permiano superiore (circa 248 milioni di anni fa) e i suoi resti sono stati ritrovati nella Russia europea.\nDescrizione.\nLe dimensioni di questo animale erano notevoli: il solo cranio poteva raggiungere la lunghezza di un metro, e l'intero animale, forse, arrivava a sei metri. Il peso doveva aggirarsi sulla tonnellata. Il corpo era robusto e forte, sorretto da zampe muscolose e fornite di artigli. Il cranio era allungato ed eccezionalmente robusto, dotato di potenti mascelle e di canini molto allungati. I denti anteriori erano ugualmente acuminati, anche se pi\u00f9 corti, mentre quelli posteriori erano piccoli. La coda era molto lunga, e l'aspetto generale di questo animale probabilmente era simile a quello di un gigantesco varano, con il corpo sollevato dal terreno.\nClassificazione.\nIl titanofoneo era un rappresentante dei dinocefali, un gruppo di terapsidi primitivi e dal cranio di dimensioni notevoli. Le parentele del titanofoneo vanno ricercate in particolare all'interno della famiglia degli anteosauridi; gli studiosi ritengono che, rispetto agli altri anteosauridi, il titanofoneo fosse pi\u00f9 primitivo. Di questo animale \u00e8 nota con certezza una sola specie, Titanophoneus potens, anche se alcuni studiosi ritengono che i resti ascritti alla specie nota come \"Doliosauriscus adamanteus\" possano in realt\u00e0 rappresentare un'altra specie di \"Titanophoneus\".\nStile di vita.\nQuesto animale doveva essere il pi\u00f9 grande predatore del suo ambiente e del suo tempo. Probabilmente era un carnivoro solitario che percorreva le pianure, tendendo agguati ai grandi animali che si abbeveravano lungo i corsi d'acqua, come i tapinocefalidi (\"Ulemosaurus\")."}
{"id": "2230118", "revid": "22356", "url": "https://it.wikipedia.org/wiki?curid=2230118", "title": "Titanophoneus", "text": ""}
{"id": "2230132", "revid": "113693068", "url": "https://it.wikipedia.org/wiki?curid=2230132", "title": "Ordine del Leone di Z\u00e4hringen", "text": "L'Ordine del Leone di Z\u00e4hringen (in tedesco \"Orden vom Z\u00e4hringer L\u00f6wen\") fu un ordine cavalleresco fondato nel 1812 nell'ambito del Granducato di Baden.\nStoria.\nL'Ordine venne fondato il 26 dicembre 1812 del Granduca Carlo II di Baden, in memoria dei Duchi di Z\u00e4hringen dai quali discendeva.\nL'Ordine disponeva di cinque classi di benemerenza:\nInsegne.\nLe insegne dell'ordine consistevano in una croce greca smaltata di verde bordata d'oro, ove tra un braccio e l'altro si trovano delle decorazioni in oro. Il medaglione centrale, bordato d'oro a sfondo bianco, riporta lo stemma degli Z\u00e4hringer, attorno al quale si trova il motto dell'Ordine \"F\u00dcR EHRE UND WAHRHEIT\" (\"Per onore e verit\u00e0\"). Sul retro, si trova il leone, simbolo degli Z\u00e4hringer, su sfondo smaltato di rosso.\nIl nastro dell'ordine \u00e8 verde con una banda giallo-arancio su ciascun lato.\nPer speciali riconoscimenti, la medaglia poteva essere corredata da una corona d'alloro e dal 1866 vi furono aggiunte anche due spade incrociate dietro la croce per la concessione dell'onorificenza ai militari. La corona d'alloro, inoltre, portava anche l'iniziale \"L\", la quale decadde a partire dalla riforma dello statuto del 1866.\nIn casi eccezionali, la medaglia venne anche concessa con diamanti e pietre preziose. Essi erano:"}
{"id": "2230136", "revid": "115516484", "url": "https://it.wikipedia.org/wiki?curid=2230136", "title": "Turbo Visor", "text": "Il Turbo Visor \u00e8 una visiera universale, applicabile a qualunque tipo di casco impiegato per attivit\u00e0 velocistiche.\nDescrizione.\nIl marchingegno consiste in una fascia di ancoraggio al casco dotata di un perno frontale, sul quale viene incernierato un disco (trasparente o ambrato) concavo in materiale plastico trasparente, del diametro di circa 20 cm. La faccia convessa del disco \u00e8 munita di alette disposte a intervalli regolari in prossimit\u00e0 del bordo esterno, adatte a creare una resistenza aerodinamica sufficiente ad imprimere un movimento rotatorio al disco medesimo, con un funzionamento simile ai mulini a vento.\nFunzione.\nL'utilit\u00e0 del singolare accessorio \u00e8 data dalla mobilit\u00e0 del disco che, girando vorticosamente sul perno, per effetto della forza centrifuga porta ai bordi l'acqua che si depositi sull'esterna faccia convessa, permettendo un'ottima visibilit\u00e0.\nMedia e successo.\nNelle intenzioni dell'azienda produttrice, la \"Cleaver-Hume International\" di Londra, il \"Turbo Visor\" era destinato ad equipaggiare i caschi motociclistici in caso di pioggia e quando fu messo in vendita, nel 1965, venne realizzata un'imponente campagna pubblicitaria, addirittura reclutando come testimonial il pluricampione iridato Jim Redman.\nPer l'uso motociclistico, il \"Turbo Visor\" non riscosse in gradimento dei centauri, soprattutto a causa dello sbilanciante effetto vela, nel quale si poteva incorrere girando la testa durante la marcia.\nTrov\u00f2, invece, buona accoglienza nel settore \"kartistico\", dove \u00e8 tuttora utilizzato."}
{"id": "2230137", "revid": "287204", "url": "https://it.wikipedia.org/wiki?curid=2230137", "title": "Rewari (rurale)", "text": "Rewari (rurale) \u00e8 una suddivisione dell'India, classificata come \"census town\", di 4.453 abitanti, situata nel distretto di Rewari, nello stato federato dell'Haryana. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 28\u00b0 12' 11 N e 76\u00b0 37' 43 E.\nSociet\u00e0.\nEvoluzione demografica.\nAl censimento del 2001 la popolazione di Rewari (rurale) assommava a 4.453 persone, delle quali 2.404 maschi e 2.049 femmine. I bambini di et\u00e0 inferiore o uguale ai sei anni assommavano a 637, dei quali 348 maschi e 289 femmine. Infine, coloro che erano in grado di saper almeno leggere e scrivere erano 3.020, dei quali 1.857 maschi e 1.163 femmine."}
{"id": "2230138", "revid": "287204", "url": "https://it.wikipedia.org/wiki?curid=2230138", "title": "Raipur Rani", "text": "Raipur Rani \u00e8 una suddivisione dell'India, classificata come \"census town\", di 7.027 abitanti, situata nel distretto di Panchkula, nello stato federato dell'Haryana. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 30\u00b0 34' 55 N e 77\u00b0 01' 14 E.\nSociet\u00e0.\nEvoluzione demografica.\nAl censimento del 2001 la popolazione di Raipur Rani assommava a 7.027 persone, delle quali 3.763 maschi e 3.264 femmine. I bambini di et\u00e0 inferiore o uguale ai sei anni assommavano a 1.035, dei quali 597 maschi e 438 femmine. Infine, coloro che erano in grado di saper almeno leggere e scrivere erano 4.818, dei quali 2.768 maschi e 2.050 femmine."}
{"id": "2230145", "revid": "120591857", "url": "https://it.wikipedia.org/wiki?curid=2230145", "title": "Antieuropeismo", "text": "Antieuropeismo \u00e8 il termine utilizzato per indicare l'ostilit\u00e0, l'opposizione e/o la discriminazione nei diretti confronti dei governi, cultura e persone europee.\nTalvolta si parla anche di antioccidentalismo, ostilit\u00e0 estesa l'intero mondo occidentale e perseverante in Medio Oriente, al pari dell'antiamericanismo, per via delle politiche estere a supporto di Israele.\n\u00c8 spesso erroneamente confuso con l'euroscetticismo, che tuttavia \u00e8 molto differente in quanto quest'ultimo \u00e8 un sentimento, diffuso in Europa e negli Stati Uniti d'America, di opposizione e rifiuto al concetto di Europa-nazione ed europeizzazione contestualmente a una diffidenza e scetticismo nei confronti dell'Unione europea e dei processi politici di integrazione europea.\nAlcuni aspetti dell'antieuropeismo sono visibili negli Stati Uniti d'America ed altre ex-colonie in territori extraeuropei, ove un'immagine negativa dell'Europa \u00e8 alimentata dai suoi trascorsi storici colonialisti e imperialisti.\nIn occasione della seconda guerra del golfo, dove alcuni governi europei hanno osteggiato un loro coinvolgimento militare, sono state mosse molte critiche antieuropeiste dai principali editorialisti statunitensi, contemporaneamente al timore di una destabilizzazione interna nell'UE.\nNel mondo.\nAfrica.\nNegli anni '50 e '60, in pieno svolgimento e maturit\u00e0 del cosiddetto nazionalismo africano, gli intellettuali di questa corrente hanno basato molta dell'intera propaganda manifestando odio verso l'intera Europa, alla luce del fatto che interi territori sottomessi alle volont\u00e0 di paesi europei siano stati e sono ancor'ora dopo l'indipendenza poveri e in condizioni sociali e politiche instabili.\nAmeriche.\nAmerica latina.\nNell'America del Sud esiste un forte sentimento antieuropeo, favorito e - da molti - giustificato per via del passato sanguinoso portato dal colonialismo europeo, soprattutto Spagna e Portogallo che, distruggendo le culture native hanno stravolto l'ordine prestabilito portando malattie, guerre civili e schiavit\u00f9.\nStati Uniti d'America.\nMolti studiosi statunitensi hanno analizzato il fenomeno, giungendo pi\u00f9 volte a dichiarare che gli USA stessi si antepongono all'Europa come anti-, in quanto la loro nascita scaturisce da un odio verso il colonialismo britannico.\nCercando di mettere sullo stesso piano Antieuropeismo e Antiamericanismo, molti critici sostengono che il primo non ha una simmetria ideologica come l'odio verso l'America, perch\u00e9 se l'odio verso l'Europa \u00e8 stato costante negli anni, questo riservato agli Stati Uniti aumenta o regredisce a seconda delle situazioni, interne o estere che siano.\nAltri osservatori del fenomeno si sono prettamente dichiarati antieuropeisti semplicemente basandosi su dati relativi dal , in cui gli Stati Uniti si sono posti come potenza mondiale pur essendosi formati dopo molti paesi europei, riuscendo a ridurre la disoccupazione in modo pi\u00f9 efficace rispetto agli stati sviluppati dell'UE, con lavoratori pi\u00f9 attivi e ore di turno maggiore."}
{"id": "2230146", "revid": "277947", "url": "https://it.wikipedia.org/wiki?curid=2230146", "title": "Il cittadino e il contadino", "text": "Il cittadino e il contadino appartiene al genere delle leggende e delle fiabe curde dell'area curdo-turca-siriana-irachena.\nLe leggende e le fiabe curde sono parabole che tendono a non drammatizzare gli eventi e talvolta sono beffarde. La religiosit\u00e0 \u00e8 uno dei tanti temi, ma non \u00e8 vissuta come elemento essenziale; molto diffuse sono le fiabe animali alle volte con uno sfondo morale, i protagonisti delle quali spesso fanno parte del mondo sociale reale curdo.\nTrama.\nIl racconto narra l'avventura di un commerciante cittadino che recandosi per affari nei villaggi delle montagne del Kurdistan, deride la semplicit\u00e0 dei contadini e si diverte a organizzare scene buffe. Un giorno arriva in un villaggio in una giornata cos\u00ec torrida da sconsigliare il lavoro nelle ore centrali e per questo motivo ingaggia un contadino per sorvegliare la sua roba, lanciando a quest'ultimo una scommessa: se il contadino riesce a solidificare l'acqua contenuta in un recipiente guadagna due monete. Il contadino allettato dalla proposta versa dentro l'acqua tutto lo zucchero e il prezioso \"henn\u00e9\" che trova tra la merce del commerciante. Quest'ultimo, quando rientra dopo il periodo di riposo nota l'acqua solidificata e da quel giorno non deride pi\u00f9 i contadini."}
{"id": "2230149", "revid": "666668", "url": "https://it.wikipedia.org/wiki?curid=2230149", "title": "Albertslund Idr\u00e6tsforening", "text": "L'Albertslund Idr\u00e6tsforening (AIF) \u00e8 una societ\u00e0 calcistica danese con sede ad Albertslund.\nStoria.\nLa societ\u00e0 \u00e8 stata fondata il 28 agosto 1920 e, con il nome di \"Vridsl\u00f8selille Idr\u00e6tsforening\" (VIF), ha disputato la sua prima stagione nel calcio danese a partire dal 1921 contro i rivali del Risby e del Herstedvester. La crescita demografica di Albertslund ha portato al cambio del nome nel 1966. I migliori anni della formazione sono stati a fine anni 1980 con tre stagioni consecutive in terza serie anche se il maggior successo per la piccola formazione danese \u00e8 la vittoria di due edizioni consecutive del campionato danese di calcio a 5 (2008 e 2009). La conquista del primo titolo ha permesso alla societ\u00e0 di debuttare nella Coppa UEFA 2008-09 dove \u00e8 uscita nel turno preliminare. A partire dalla stagione 2009-10 la societ\u00e0 si \u00e8 fusa parzialmente con quella del Glostrup Fodbold Klub per dare vita al Boldklubberne Glostrup Albertslund. Il sodalizio \u00e8 durato fino alla stagione 2014-15 dopo la quale le due societ\u00e0 originarie sono tornate a dividersi."}
{"id": "2230151", "revid": "1544939", "url": "https://it.wikipedia.org/wiki?curid=2230151", "title": "Brancacci", "text": "I Brancacci sono un'antica famiglia patrizia di Firenze.\nStoria familiare.\nArrivati in citt\u00e0 a met\u00e0 del Duecento, erano originari di Brozzi, nella piana fiorentina... Si stabilirono in Oltrarno e si specializzarono nel commercio dei pannilani (panni semilavorati di lana), che importavano in citt\u00e0 e poi rivendevano dopo la lavorazione finale a prezzo maggiorato. Agli albori del XIV secolo avevano gi\u00e0 raggiunto una situazione familiare stabile e iniziarono ad arrivare le prime cariche politiche: il primo priore risale al 1317, tale Pinnichese di Brancaccio. \nI Brancacci aderirono al partito guelfo, superando la stagione dei gravi conflitti politici. Antonio di Piero di Pievichese Brancacci acquist\u00f2 il patronato di una cappella in Santa Maria del Carmine nel 1387, quella che poi sarebbe diventata la famosa cappella Brancacci.\nNel Quattrocento la famiglia aveva mutato la sua attivit\u00e0, dopo la crisi del settore della lana, verso la seta, e l'ascesa in ricchezza, importanza politica e prestigio fu costante, avendo il culmine in Felice Brancacci, figlio di Michele e nipote di Antonio, che divenne un importante ambasciatore della Repubblica di Firenze (addirittura in Egitto nel 1422), amico di tutti i pi\u00f9 importanti membri dell'oligarchia fiorentina. Fu al culmine del suo prestigio che commission\u00f2 a Masolino e Masaccio la decorazione della cappella di famiglia con un ciclo di affreschi sulle \"Storie di san Pietro\", santo legato alla protezione dei Brancacci ed alle contese dell'epoca tra papato e Chiesa ortodossa. Il rilievo sull'altare era invece di Donatello (oggi al Victoria and Albert Museum di Londra). Nel 1431 spos\u00f2 la figlia di Palla Strozzi, ma pochi anni dopo questa alleanza con gli Strozzi gli cost\u00f2 cara, perch\u00e9 al rientro di Cosimo de' Medici dall'esilio venne cacciato da Firenze. Nel 1458 Cosimo procedette a una dura \"damnatio memoriae\" degli avversari, che fece sparire, tra gli altri, tutti gli stemmi Brancacci dalla citt\u00e0.\nLa cappella di famiglia rest\u00f2 cos\u00ec incompleta e fu solo verso il 1480 che alcuni di loro vennero riammessi in citt\u00e0. In seguito la famiglia si trasfer\u00ec.\nStemma.\nLo stemma familiare \u00e8 composta da una banda d'oro, fiancheggiata da due branche di leone d'oro, in campo rosso. Le branche, che richiamavano il nome, erano simbolo in araldica della forza fisica e morale."}
{"id": "2230153", "revid": "62221", "url": "https://it.wikipedia.org/wiki?curid=2230153", "title": "Tripide", "text": ""}
{"id": "2230165", "revid": "287204", "url": "https://it.wikipedia.org/wiki?curid=2230165", "title": "N\u00e6stved Idr\u00e6ts Forening", "text": "Il N\u00e6stved Idr\u00e6ts Forening (conosciuto anche come N\u00e6stved IF e NIF) \u00e8 una polisportiva danese con sede a N\u00e6stved.\nIl club \u00e8 nato il 5 marzo 1939 dall'unione del N\u00e6stved Idr\u00e6ts Klub con il N\u00e6stved Boldklub. La sezione di calcio ha conseguito come principali successi due secondi posti nel Campionato danese di calcio nel 1980 e nel 1988 e qualche terza piazza negli anni settanta e ottanta. Nel 1973-1974 ha anche partecipato alla Coppa UEFA venendo per\u00f2 eliminata ai 32esimi di finale. Nel 1994 ha invece raggiunto la finale della Coppa di Danimarca contro il Br\u00f8ndby IF, venendo per\u00f2 sconfitta per 3-1 ai calci di rigore. A partire dal 1\u00ba ottobre 1996, la divisione calcistica della polispotiva prese ufficialmente il nome di N\u00e6stved Boldklub e, dopo un periodo di crisi nel 2000, attualmente milita nella prima divisione danese di calcio (DBU), l'equivalente dell'italiana Serie B.\nLa polisportiva ha anche attiva una sezione di calcio a 5, con stessi colori sociali e stesso nome, che ha partecipato vittoriosamente all'European Champions Tournament 1986-1987 disputato a Maastricht, nel quale ha sorprendentemente sbaragliato la concorrenza battendo in semifinale il Dei Kreuninge per 5-2 ed in finale il ZVK Hasselt per 7-0: \u00e8 cos\u00ec diventata l'unica squadra danese ad aggiudicarsi il trofeo . Si \u00e8 successivamente laureata Campione di Danimarca nel campionato di massima divisione danese di calcetto, nel 2003."}
{"id": "2230166", "revid": "320578", "url": "https://it.wikipedia.org/wiki?curid=2230166", "title": "N\u00e6stved IF", "text": ""}
{"id": "2230171", "revid": "339392", "url": "https://it.wikipedia.org/wiki?curid=2230171", "title": "Provincia di Hizen", "text": ""}
{"id": "2230183", "revid": "119077992", "url": "https://it.wikipedia.org/wiki?curid=2230183", "title": "Ordine del Leone d'oro di Nassau", "text": "L'Ordine del Leone d'Oro della Casa di Nassau \u00e8 un ordine cavalleresco concesso dalle due linee (quella Ottoniana e quella Valderamica) della Casata di Nassau. Esso venne concesso dal Ducato di Nassau e dal 1890 esso \u00e8 diventato un ordine di collazione del Granducato di Lussemburgo.\nL'Ordine del Leone d'Oro della Casa di Nassau \u00e8 la pi\u00f9 alta delle onorificenze del Lussemburgo ed \u00e8 concesso in prevalenza a sovrani e principi di altri stati, oltre a capi di Stato e persone meritevoli nei confronti della casata reale lussemburghese.\nL'ordine \u00e8 per\u00f2 concesso anche dalla linea Ottoniana dei Nassau, che regna sui Paesi Bassi, conferito personalmente dal sovrano olandese. Anche in questo caso esso \u00e8 un'onorificenza concessa per particolari meriti nei confronti della casa reale olandese.\nStoria.\n1858\u20131892.\nL'Ordine venne fondato per decreto del 31 marzo 1858 di Guglielmo III, che era sia Re dei Paesi Bassi che Granduca del Lussemburgo, e per questo motivo poi entrambi gli stati ebbero il privilegio di concedere questa onorificenza. L'accordo venne controfirmato da Guglielmo, Re dei Paesi Bassi ed il Duca Adolfo di Nassau, poi divenuto Granduca del Lussemburgo. L'ordine includeva originariamente il solo grado di Cavaliere, ma nel 1873 Guglielmo III riform\u00f2 l'ordine apportandovi nuove classi:\nIl Grado di Commendatore sopra quello di Ufficiale venne introdotto nel 1882.\n1892\u2013oggi.\nNessuno dei cambiamenti fatti da Guglielmo III all'ordine venne confermato dal Duca Adolfo, il quale continu\u00f2 a concedere l'onorificenza con il solo grado di Cavaliere. Quando Guglielmo mor\u00ec senza eredi maschi, il Granducato di Lussemburgo pass\u00f2 necessariamente ad Adolfo, che era il suo parente pi\u00f9 prossimo, mentre sul trono olandese sal\u00ec Guglielmina, figlia di Guglielmo III. Due anni dopo, egli abol\u00ec i gradi che erano stati previsti per lo stato del Lussemburgo, mantenendo il solo grado di Cavaliere. Nel 1905 Adolfo, in accordo con Guglielmina, si accord\u00f2 per definire i canoni del Gran Maestro dell'Ordine.\nIl Re Guglielmo Alessandro dei Paesi Bassi ed il Granduca Enrico di Lussemburgo si definiscono entrambi grandi maestri dell'Ordine, senza concorrenza alcuna di ruolo.\nMolto raramente, ad ogni modo, entrambi i grandi maestri conferiscono contemporaneamente l'onorificenza alla stessa persona, in quanto sussistono come si \u00e8 detto due rami formalmente indipendenti dell'Ordine. Ad esempio, il Segretario degli Esteri olandese Max van der Stoel \u00e8 stato fatto Cavaliere di quest'ordine solo per decisione della Regina dei Paesi Bassi. Viceversa, in altre occasioni come quella del Presidente sudafricano Nelson Mandela nei Paesi Bassi nel 1999, l'onorificenza \u00e8 stata concessa di comune accordo dalla Regina dei Paesi Bassi e dal Granduca del Lussemburgo.\nInsegne.\nLe insegne dell'Ordine consistono in una medaglia composta di una croce di Malta smaltata di bianco e bordata d'oro con, fra le braccia, delle decorazioni in oro. Al centro, si trova un medaglione smaltato di nero seminato d'oro e riportante impresso un leone dorato voltato verso sinistra, il tutto circondato da una fascia dorata.\nLa \"placca\" dell'Ordine, concessa alle cariche pi\u00f9 alte, consiste invece in una stella d'argento ad otto punte riportante il medesimo fregio della medaglia, ma con l'aggiunta di una fascia circolare smaltata di bianco in cui, a lettere dorate, \u00e8 possibile leggere il motto \"JE MAINTIENDRAI\" (che anticamente era il motto olandese e lussemburghese, mentre nel ventunesimo secolo \u00e8 rimasto utilizzabile solo dal Lussemburgo).\nIl \"nastro\" dell'Ordine \u00e8 giallo, con una striscia blu su ciascun lato."}
{"id": "2230185", "revid": "767487", "url": "https://it.wikipedia.org/wiki?curid=2230185", "title": "Bryce Moon", "text": "Caratteristiche tecniche.\nTerzino destro, pu\u00f2 ricoprire anche il ruolo di centrocampista di fascia destra. Per il suo passo veloce \u00e8 soprannominato \"Scooter\".\nCarriera.\nCresciuto nelle giovanili dell'Ajax Cape Town, nel 2004 si trasferisce al Coleraine, squadra nordirlandese con cui esordisce da professionista. Nella stagione 2004-2005 totalizza cos\u00ec 32 presenze e 5 reti in IFA Premiership, prima di tornare in patria, sempre all'Ajax Cape Town.\nAlla squadra di Citt\u00e0 del Capo rimane per tre stagioni, disputando 72 gare di campionato e realizzando 5 reti. Nel 2008 ritorna in Europa, questa volta per militare nel , squadra della massima divisione greca. Nel 2009 viene ceduto in prestito con diritto di riscatto al .\nHa esordito in Nazionale nel 2007. Nel gennaio 2008 ha preso parte alla Coppa delle Nazioni Africane, chiusasi per il Sudafrica gi\u00e0 dopo la fase a gironi.\nLa tragedia.\nIl 30 giugno 2009 Bryce Moon ha ucciso una donna, investendola mentre era a bordo della sua macchina ."}
{"id": "2230187", "revid": "1305772", "url": "https://it.wikipedia.org/wiki?curid=2230187", "title": "Libro audio (album)", "text": "Libro audio \u00e8 il quinto album in studio del gruppo piemontese Uochi Toki, prodotto, registrato e mixato durante il mese di agosto 2008 nel Fiscerprais Studio di Pontecurone e pubblicato nel febbraio 2009 da \"La Tempesta\" dischi.\nIl disco.\nIl titolo \"Libro audio\" \u00e8 stato scelto perch\u00e9 l'album \u00e8, nelle intenzioni del gruppo, una raccolta di 12 racconti messi in musica. Ciascun racconto descrive uno o pi\u00f9 personaggi, che possono essere ispirati ad esperienze di vita dei loro amici (o nel caso di \"Il Ballerino\" all'esperienza di Napo stesso), a personaggi realmente esistiti (\"I mangiatori di patate\", ispirata all'omonimo quadro di Van Gogh, o \"Il nonno, Il bisnonno\" in cui si narrano le vicende degli avi di Napo), o a personaggi immaginari calati in contesti reali (\"Lo spadaccino\", \"Il necromante\", \"La bestia\").\nIl disco \u00e8 diviso in due parti in maniera chiastica: nelle prime sei tracce i personaggi sono reali, mentre nelle ultime sei si tratta di personaggi immaginari che si distaccano man mano dalla verosimiglianza. Questa struttura \u00e8 rispecchiata anche dalle basi sonore scelte da Rico, che al riguardo ha dichiarato:\nLa copertina.\nL'artwork della copertina \u00e8 curato da Napo, sotto lo pseudonimo di LapisNiger, che \u00e8 stato aiutato nel layout da Alessandro Baronciani. Le fotografie all'interno sono di Chiara Balza."}
{"id": "2230188", "revid": "43530", "url": "https://it.wikipedia.org/wiki?curid=2230188", "title": "Ultra High Temperature", "text": ""}
{"id": "2230189", "revid": "62004", "url": "https://it.wikipedia.org/wiki?curid=2230189", "title": "Mate Junior Simao", "text": ""}
{"id": "2230190", "revid": "76963", "url": "https://it.wikipedia.org/wiki?curid=2230190", "title": "Yuki Matsuoka", "text": "Si \u00e8 laureata all'universit\u00e0 femminile di Otemae, a Nishinomiya. Lavora per la Production Baobab.\nRuoli interpretati.\nQuesto \u00e8 un elenco dei ruoli interpretati dalla Matsuoka; i pi\u00f9 importanti sono segnati in grassetto."}
{"id": "2230196", "revid": "30300", "url": "https://it.wikipedia.org/wiki?curid=2230196", "title": "Onirico", "text": ""}
{"id": "2230199", "revid": "1543377", "url": "https://it.wikipedia.org/wiki?curid=2230199", "title": "Alfabeto sogdiano", "text": "L'alfabeto sogdiano \u00e8 stato utilizzato in origine per il sogdiano, una lingua della famiglia iranica utilizzata dal popolo della Sogdiana. L'alfabeto \u00e8 derivato da quello siriaco, uno dei discendenti dell'alfabeto aramaico. L'alfabeto sogdiano \u00e8 uno dei tre utilizzati per scrivere il sogdiano. Gli altri due sono l'alfabeto manicheo e quello siriaco. \u00c8 stato usato in Asia Centrale, dai confini con l'Iran a ovest, fino alla Cina a est, approssimativamente nel periodo 100-1200 d.C.\nStruttura.\nCome il sistema di scrittura da cui discende, il sistema sogdiano \u00e8 un \"abjad\". L'alfabeto consiste di 17 consonanti, molte delle quali hanno forme alternative per le posizioni iniziale, mediana e finale. Come in Aramaico, le vocali erano di solito scritte con le consonanti \"y\" e \"w\". L'alfabeto comprende anche alcuni diacritici, che sono usati in modo non costante. \u00c8 scritto da destra a sinistra, ma nel momento in cui si evolve nell'antico uiguro viene ruotato di 90 gradi e scritto verticalmente in colonne da sinistra a destra. Le fricative sorde e sonore non sono distinte in modo sistematico nell'alfabeto.\nAnche i logogrammi aramaici compaiono nell'alfabeto, residui dell'adattamento della scrittura aramaica al sogdiano. Questi logogrammi sono usati principalmente per parole grammaticali come pronomi, articoli, preposizioni e congiunzioni.\nVarianti.\nNel tempo si sono sviluppate tre variet\u00e0 di alfabeto sogdiano: antico sogdiano, un tipo arcaico non corsivo; l'alfabeto \"sutra\", un alfabeto calligraficao usato per le scritture buddiste della Sogdiana; e il cosiddetto alfabeto corsivo \"uiguro\" (da non confondersi con l'antico uiguro). L'antico sogdiano risale all'inizio del quarto secolo d.C. ed \u00e8 caratterizzato da grafemi distinti e separati. L'alfabeto sutra appare attorno al 500 d.C., mentre l'alfabeto corsivo si sviluppa approssimativamente un secolo dopo. L'alfabeto corsivo \u00e8 chiamato cos\u00ec perch\u00e9 le lettere sono collegate con una linea di base. L'alfabeto corsivo \u00e8 il pi\u00f9 difficile da leggere dei tre, poich\u00e9 molte lettere sono estremamente simili nella forma, al punto di essere indistinguibili. Man mano che l'alfabeto sogdiano diventa pi\u00f9 corsivo e stilizzato, certe lettere diventano pi\u00f9 difficili da distinguere o si possono distinguere solo in posizione finale, come ad esempio la \"n\" e la \"z\".\nDocumenti.\nL'alfabeto sogdiano \u00e8 conosciuto grazie ai testi del buddismo, del manicheismo e del Cristianesimo, cos\u00ec come da documenti non religiosi come lettere, monete e documenti legali. Il pi\u00f9 antico documento sogdiano conosciuto sono le Lettere Antiche, trovate nel 1920 da Sir Aurel Stein in una torre di avvistamento vicino a Dunhuang in Cina. Queste lettere risalgono approssimativamente al 312-313 d.C. e sono scritte in antico sogdiano.\nI testi buddisti sogdiani, scritti con l'alfabeto sutra, sono pi\u00f9 recenti e datano approssimativamente dal sesto all'ottavo-nono secolo. Sono stati trovati nei primi due decenni del XX secolo in una delle grotte dei mille Buddha nella provincia cinese del Gansu. L'insieme di questi manoscritti si trova nel British Museum, nella Biblioth\u00e8que nationale de France, e nell'Accademia russa delle scienze.\nUn'altra importante scoperta \u00e8 stata quella dei documenti Mug nel 1933 da parte di studiosi sovietici. Questi documenti furono trovati nei resti di una fortezza sul monte Mug nel nord del Tagikistan. I documenti, pi\u00f9 di 76, erano scritti su diversi tipi di materiali, come carta, seta, legno e pelle. Secondo le date sui documenti, risalgono all'VIII secolo d.C. La maggioranza \u00e8 scritta utilizzando l'alfabeto sogdiano corsivo.\nSistemi derivati.\nL'alfabeto \"uiguro\" corsivo si \u00e8 evoluto nell'antico uiguro, che \u00e8 stato usato per scrivere lo uiguro. Quest'alfabeto derivato \u00e8, comunque, ruotato di 90 gradi, scritto in verticale dall'alto al basso, ma con la prima linea a sinistra, non a destra come in cinese, molto probabilmente perch\u00e9 la direzione destra-sinistra era usata nella scrittura orizzontale. L'alfabeto mongolo originale, essendo un adattamento dell'antico uiguro, utilizza ancora questo tipo di scrittura verticale, come fa un suo remoto discendente, l'alfabeto mancese.\nAnche l'alfabeto dell'Orhon (chiamato anche rune turche o antico turco) \u00e8 un derivato dell'alfabeto sogdiano, con segni addizionali aggiunti per i suoni turchi che non sono utilizzati in sogdiano."}
{"id": "2230200", "revid": "277947", "url": "https://it.wikipedia.org/wiki?curid=2230200", "title": "Il vecchio saggio", "text": "Il vecchio saggio appartiene al genere delle leggende e delle fiabe curde dell'area curdo-caucasica.\nLe leggende e le fiabe curde sono parabole che tendono a non drammatizzare gli eventi e talvolta sono beffarde. La religiosit\u00e0 \u00e8 uno dei tanti temi, ma non \u00e8 vissuta come elemento essenziale; molto diffuse sono le fiabe animali alle volte con uno sfondo morale, i protagonisti delle quali spesso fanno parte del mondo sociale reale curdo.\nTrama.\nNell'antico Kurdistan c'era un re che aveva l'usanza di travestirsi e di mescolarsi tra la gente comune. Un giorno si reca, assieme al visir, in una citt\u00e0 vicina alla capitale del regno e davanti alle mura notano un vecchio che chiedeva l'elemosina. Il re, seppur vestito di stracci, viene sorprendentemente riconosciuto dal vecchio e dialoga con quest'ultimo in modo poco chiaro e criptico. Il giorno dopo il re convoca il visir e gli concede un solo giorno di tempo per interpretare e comprendere le domande e le risposte effettuate con l'anziano pena la propria testa. Il visir va a caccia del vecchio e lo porta nella sua casa dove riesce a svelare i misteri del dialogo, per\u00f2 a caro prezzo, svenandosi e diventando a sua volta, povero."}
{"id": "2230206", "revid": "767487", "url": "https://it.wikipedia.org/wiki?curid=2230206", "title": "Versus the World (gruppo musicale)", "text": "I Versus the World sono una band pop punk proveniente da Santa Barbara.\nHanno pubblicato il loro primo album omonimo nel settembre 2005, seguito nel 2012 al loro secondo album \"Drink. Sing. Live. Love.\". La canzone \"Forgive Me\" \u00e8 stata inserita nella colonna sonora del videogioco per PlayStation 2 \"WWE SmackDown vs. Raw 2007\"."}
{"id": "2230212", "revid": "93556", "url": "https://it.wikipedia.org/wiki?curid=2230212", "title": "Dendrolagus pulcherrimus", "text": "Il canguro arboricolo dal mantello dorato (Dendrolagus pulcherrimus ) \u00e8 un canguro arboricolo originario ed endemico delle foreste montane della Nuova Guinea settentrionale. \u00c8 ricoperto da corti peli di color bruno castano; il ventre \u00e8 chiaro e il collo, le guance e i piedi sono giallastri. Una doppia striscia dorata corre lungo il dorso. La coda \u00e8 lunga e presenta una serie di anelli chiari.\nL'aspetto \u00e8 simile a quello del canguro arboricolo di Goodfellow, suo stretto parente. Differisce da esso solamente per avere la faccia di colore roseo o pi\u00f9 chiaro, le spalle dorate, le orecchie bianche e dimensioni inferiori. Alcuni autori considerano quest'animale una sottospecie del canguro arboricolo di Goodfellow.\nIl canguro arboricolo dal mantello dorato \u00e8 stato scoperto nel 1990 da Pavel German sul Monte Sapau, nella regione dei Monti Torricelli, in Papua Nuova Guinea. Oltre che sui Monti Torricelli, si trova anche sui vicini Monti Foja, in Indonesia. Spesso viene affermato che quest'ultima popolazione sia stata scoperta da una spedizione nel dicembre 2005, ma era noto gi\u00e0 da tempo che abitasse quella catena montuosa.\n\u00c8 considerato uno dei canguri arboricoli pi\u00f9 minacciati. \u00c8 gi\u00e0 scomparso dalla maggior parte del suo areale originario."}
{"id": "2230219", "revid": "73843", "url": "https://it.wikipedia.org/wiki?curid=2230219", "title": "Petrus Augustus de G\u00e9nestet", "text": "Biografia.\nP.A. de G\u00e9nestet perse i genitori quando era ancora molto giovane, per cui fu allevato dallo zio, il pittore Jan Adam Kruseman. Studi\u00f2 all'Ateneo di Amsterdam e nel Seminario dei Rimostranti e divent\u00f2 predicatore. Nel marzo del 1852 divent\u00f2 pastore di Moordrecht e nel dicembre dello stesso anno fu pastore di Delft, la citt\u00e0 dove ancora oggi esiste la chiesa Genestetkerk, a lui dedicata. Lo stesso anno spos\u00f2 Henriette Bienfait, da cui ebbe due figli.\nNel 1859 sua moglie e uno dei figli morirono di tubercolosi e lo stesso de G\u00e9nestet, per motivi di salute, dovette cessare l'attivit\u00e0 di pastore. Si stabil\u00ec ad Amsterdam, ma trascorreva l'estate in gran parte a Bloemendaal. Due anni dopo, nel 1861, mor\u00ec anche lui di tubercolosi, a soli trentun anni.\nOpere.\nDe G\u00e9nestet era famoso soprattutto per le sue poesie umoristiche e commoventi, ma nelle sue composizioni poetiche anche il tema religioso era molto importante. De G\u00e9nestet era un protestante liberale, ma assunse una posizione critica sia verso il liberalismo superficiale sia verso la rigida intolleranza. Insieme a Nicolaes Beets, de G\u00e9nestet era considerato un rappresentante del Byronismo olandese.\nNella sua breve vita (31 anni) riusc\u00ec a scrivere solo poche poesie. Dopo la sua morte le poesie furono raccolte e pubblicate con il titolo \"Dichtwerken\"."}
{"id": "2230233", "revid": "1305772", "url": "https://it.wikipedia.org/wiki?curid=2230233", "title": "Vestino", "text": ""}
{"id": "2230240", "revid": "74668", "url": "https://it.wikipedia.org/wiki?curid=2230240", "title": "Kaze no Stigma", "text": ""}
{"id": "2230241", "revid": "13833", "url": "https://it.wikipedia.org/wiki?curid=2230241", "title": "Vitebsk", "text": ""}
{"id": "2230249", "revid": "729019", "url": "https://it.wikipedia.org/wiki?curid=2230249", "title": "Treno suburbano della Valle del Messico", "text": "Il Treno suburbano della Valle del Messico \u00e8 un treno regionale del distretto federale e dello stato del Messico per creare un sistema di trasporto nella Zona Metropolitana di Citt\u00e0 del Messico.\nIl progetto prevede tre linee con una lunghezza totale di 242\u00a0km. Per realizzare quest'opera si utilizzeranno una serie di vie ferroviarie gi\u00e0 esistenti e si sfrutteranno dei diritti viari di propriet\u00e0 del governo federale nella Valle del Messico. Alla costruzione partecipano i governi federale, del distretto federale dello Stato del Messico e dei comuni della zona metropolitana di Citt\u00e0 del Messico.\nRete.\nLinea 1.\nPrima \"linea\" costruita e inaugurata. \u00c8 integrata da sette stazioni e il suo colore distintivo \u00e8 il rosso. Si sviluppa dal centro di Citt\u00e0 del Messico verso il nordovest dello stato del Messico. La sua lunghezza totale per i passeggeri \u00e8 di 27\u00a0km. I comuni serviti sono Tlanepantla, Tultitl\u00e1n, Cuautitl\u00e1n e Cuautitl\u00e1n Izcalli nello Stato del Messico e in Citt\u00e0 del Messico sono servite le delegazioni: Cuauht\u00e9moc e Azcapotzalco.\nQuotidianamente la linea trasporta da Buenavista a Cuautitl\u00e1n, in un tempo di 25 minuti circa, 55.000 passeggeri, il sistema \u00e8 stato progettato per reggere un volume di 320.000 passeggeri al giorno.\nLa prima parte della linea Buenavista - Lecheria tratta di 22\u00a0km con 5 stazioni \u00e8 stata inaugurata il 7 maggio 2008 da Felipe Calder\u00f3n Hinojosa, Presidente del Messico, Enrique Pe\u00f1a Nieto, governatore dello Stato del Messico, e dal segretario dei trasporti e delle comunicazioni, Luis T\u00e9llez. Il periodo tra il 7 maggio e il 31 maggio 2008 \u00e8 stato denominato \"periodi di dimostrazione\".\nIl costo della \"Linea 1\" \u00e8 stato di 670 milioni di dollari, 130 milioni sono stati apportati dal governo federale e i restanti sono stati messi a disposizione dalla compagnia spagnola \"Construcciones y Auxiliar de Ferrocarriles, SA\".\nLa costruzione \u00e8 superficiale e utilizza il diritto di passaggio sull'antica rotta della ferrovia elettrica Citt\u00e0 del Messico-Quer\u00e9taro.\nIl treno suburbano presta servizio dal luned\u00ec al venerd\u00ec dalle 5:00 alle 0:30, sabato dalle 6:00 alle 0:30 e la domenica dalle 7:00 alla mezzanotte.\nStazioni: \"Cuautitl\u00e1n\", \"Tultitl\u00e1n\", \"Lecher\u00eda\", \"San Rafael\", \"Tlalnepantla\", \"Fortuna\" y \"Buenavista\"."}
{"id": "2230253", "revid": "599013", "url": "https://it.wikipedia.org/wiki?curid=2230253", "title": "Palazzo della Camera di commercio (Benevento)", "text": "Il palazzo della camera di commercio \u00e8 un edificio di Benevento sede della camera di commercio, industria, artigianato e agricoltura della provincia. L'accesso principale dell'edificio \u00e8 di fronte alla rocca dei Rettori, in piazza IV novembre (chiamata anche piazza Castello) mentre la costruzione continua fino all'inizio del corso Garibaldi (estremit\u00e0 orientale), dove raffronta il palazzo del governo.\nStoria.\nLa costruzione della nuova sede del consiglio provinciale dell'economia di Benevento, fino ad allora sul corso Garibaldi, fu decisa nel 1930, con un impegno di spesa di lire. La progettazione dell'opera venne affidata all'ingegnere Giovanni Boccaccino, che ne cur\u00f2 la realizzazione strutturale e impiantistica, con la collaborazione dell'architetto aquilano Mario Gioia ad occuparsi della parte artistica.\nL'opera, iniziata nel marzo del 1932, fu portata a termine nel 1935. \nDal 2020 ospita gli uffici regionali campani dell'Eurispes.\nDescrizione.\nIl palazzo ha una pianta a L, il cui braccio pi\u00f9 lungo \u00e8 per\u00f2 piegato per assecondare l'andamento di corso Garibaldi. .\nGioia cur\u00f2 il palazzo nei minimi dettagli, facendone un'opera d'arte. La facciata in marmi bianchi e mattoni, ispirata all'architettura romanica, presenta bifore e trifore ai piani sopraelevati; un cornicione di ceramiche decorate con i simboli dei mestieri, opera dell'artigiano Lorenzo Zoppoli, si estende sotto le finestre dell'ultimo piano. Per il pavimento e i rivestimenti di pareti, colonne e balaustre vennero usati i marmi rossi di Vitulano.\nL'arredamento delle sale pi\u00f9 importanti fu realizzato da Luigi Tresca, anch'egli artigiano locale; vi sono inoltre due quadri di noti artisti locali del XIX secolo: \"Campagna beneventana\" del pittore Attilio Zanchelli e \"Pane e terra\" di Nicola Ciletti.\nNel 2005 la facciata del palazzo \u00e8 stata sottoposta ad un intervento di progettazione illuminotecninca (\"lighting design\"), con il quale si vanno ad evidenziare gli elementi che emergono dal prospetto principale (veletta a beccatelli, balcone e monofore, bifore e trifore con le relative colonnine tortili) tramite luci dai toni morbidi per un consono inserimento nell'ambiente notturno, con la possibilit\u00e0 di variazione per produrre varie \"scene\"..\nConservazione documentale.\nL'archivio della camera di commercio \u00e8 stato quasi completamente distrutto durante la seconda guerra mondiale e i rimanenti documenti, secondo la \"Guida agli archivi storici delle Camere di commercio\" pubblicata nel 1996 dal Ministero per i beni culturali e ambientali, sono nel palazzo in stato di conservazione non ottimale. La stessa pubblicazione riferisce che nel medesimo anno la biblioteca camerale aveva una consistenza di volumi."}
{"id": "2230260", "revid": "102932894", "url": "https://it.wikipedia.org/wiki?curid=2230260", "title": "Tribute to Bobby", "text": "Tribute to Bobby \u00e8 il primo album solista del cantante dei Simply Red, Mick Hucknall; contiene brani classici del soul originariamente pubblicati negli anni sessanta e registrati dal leggendario Bobby Bland."}
{"id": "2230261", "revid": "13833", "url": "https://it.wikipedia.org/wiki?curid=2230261", "title": "Liozna", "text": ""}
{"id": "2230262", "revid": "729019", "url": "https://it.wikipedia.org/wiki?curid=2230262", "title": "Bell X-14", "text": "Il Bell X-14, designazione aziendale Bell Type 68, fu un aereo VTOL sperimentale realizzato dall'azienda statunitense Bell Aircraft Corporation negli anni cinquanta.\nL'obiettivo principale era la ricerca nel campo del decollo orizzontale e verticale, la transizione dal decollo al volo orizzontale e l'atterraggio verticale.\nStoria del progetto.\nL'interesse in campo militare di un velivolo in grado di poter decollare ed atterrare verticalmente era presente gi\u00e0 durante la seconda guerra mondiale; alcuni studi, rimasti solamente a livello progettuale, effettuati dai progettisti tedeschi come gli Heinkel Lerche e Wespe furono ripresi alla fine del conflitto come soluzione alla necessit\u00e0 di dotare di velivoli intercettori unit\u00e0 navali che non potevano essere modificate con un ponte di volo.\nIn quest'ambito venne emessa una specifica che port\u00f2 alla realizzazione dei Convair XFY e Lockheed XFV identificati anche come \"posacoda\".\nNel 1954, la Bell Aircraft decise di sviluppare, su iniziativa privata, un velivolo sperimentale per la ricerca sulle caratteristiche VTOL, ovvero che potesse decollare ed atterrare verticalmente come un elicottero pur mantenendo le caratteristiche di un normale velivolo in volo livellato. L'iniziativa verteva sull'economicit\u00e0 del progetto che sfruttava parti di normale produzione e che conferiva al velivolo una configurazione classica a differenza dei \"posacoda\". Il risultato fu la realizzazione del Bell Model 65 che riscosse l'interesse dell'USAF, la quale stipul\u00f2 con la Bell un contratto per la realizzazione di un nuovo modello basato sull'esperienza acquisita sul Model 65.\nL' X-14 era progettato usando le parti esistenti di due aerei della Beechcraft: ali, alettoni, e carrello d'atterraggio di un Bonanza e la sezione di coda e l'impennaggio di un T-34.\nTecnica.\nL'X-14 era un velivolo dall'aspetto inusuale, che abbinava un'impostazione classica monoplana con fusoliera metallica ed impennaggio tradizionale ma dotato di motori a getto posizionati sotto il naso ed un abitacolo aperto.\nLa fusoliera, di costruzione metallica, era realizzata in alluminio, modificando marginalmente quella del Beechcraft T-34 Mentor (variante da addestramento militare del Bonanza), ed era caratterizzata da un unico abitacolo aperto protetto da un parabrezza destinato al pilota. La scelta dell'abitacolo aperto derivava dalla limitata velocit\u00e0 massima per cui era stato progettato l'aereo. Proseguiva posteriormente in un impennaggio classico monoderiva, lo stesso del T-34 Mentor.\nLa propulsione era assicurata, nella versione iniziale, da una coppia di motori turbogetto Armstrong Siddeley Viper ASV.8J da 795\u00a0kg affiancati nel muso con scarichi il cui flusso era convogliato attraverso una \"veneziana\".\nI motori erano fissi, la transizione dal volo verticale a quello orizzontale era attuata attraverso un sistema di ventole mobili che controllavano la direzione della spinta del motore.\nAl decollo la spinta era indirizzata in modo verticale verso il suolo in modo da consentire il distacco da terra fino ad una altezza prefissata; a quel punto le paratie venivano inclinate attraverso un azionamento ad aria compressa, in modo da impartire alla spinta una componente obliqua che produceva l'avanzamento del velivolo.\nAppena l'aereo aveva raggiunto una velocit\u00e0 sufficiente a garantire il sostentamento da parte delle ali, la spinta veniva indirizzata completamente in un flusso orizzontale che consentiva all'aereo di funzionare in modo normale.\nLa velocit\u00e0 massima era di 277\u00a0km/h (172\u00a0mph) con una tangenza di 6 096 m (20 000\u00a0ft).\nImpiego operativo.\nL'X-14 si stacc\u00f2 da terra per la prima volta il 19 febbraio 1957, durante un test di decollo ed atterraggio verticale, mentre per la prima transizione al volo orizzontale bisogn\u00f2 attendere il 24 maggio 1958.\nNel 1959 i suoi motori Viper, che nei test preliminari avevano immediatamente evidenziato una potenza insufficiente, vennero rimpiazzati dai pi\u00f9 potenti motori General Electric J85. Quell'anno l'aereo venne anche usato dalla NASA presso l'Ames Research Center come X-14A nel ruolo di velivolo per test di volo fino al 1981.\nIl progetto dell'X-14 diede un grande contributo ai dati di volo per aerei VTOL (Vertical Take-Off and Landing). L' X-14A venne anche usato dalla NASA per acquisire esperienza nelle manovre di atterraggio lunare. I controlli di volo dell'X-14A erano infatti simili a quelli proposti per il Modulo Lunare Apollo. Per questo Neil Armstrong, il primo uomo a porre piede sulla Luna, lo utilizz\u00f2 una volta come addestramento per l'atterraggio lunare.\nNel 1971, all'X-14A vennero montati nuovi motori (General Electric J85-GE-19) e fu quindi ridesignato X-14B. Vennero installati un computer di bordo e un sistema di controllo digitale fly-by-wire per permettere la simulazione delle caratteristiche di atterraggio dell'aereo VTOL.\nL X-14B venne utilizzato in questo ruolo fino a che non venne danneggiato irrimediabilmente in incidente in fase di atterraggio, il 29 maggio 1981, quando, a causa di un problema legato al sistema di controllo del pilotaggio automatico VSCAS (Variable Stability Control Augmentation System), il pilota collaudatore Ron Gerdes ne perse parzialmente il controllo.\nLe conseguenze furono un atterraggio ad elevata velocit\u00e0 che caus\u00f2 il collasso del carrello ed il danneggiamento di un serbatoio di combustibile con perdita dello stesso e conseguente incendio della parte posteriore del velivolo.\nGerdes rimase illeso, ma i gravi danni subiti dal velivolo ne sconsigliarono la riparazione. Questo interruppe anche una serie di sviluppi programmati, l'X-14C che prevedeva una cabina di pilotaggio chiusa e l'X-14T da addestramento, nessuno dei quali and\u00f2 oltre la fase di progettazione.\nDopo l'incidente l'X-14 B venne ricoverato in deposito temporaneo presso il NASA Ames Research Center per essere spedito, nel febbraio 1989, all'United States Army Aviation Museum presso Fort Rucker, nella Contea di Dale in Alabama.\nDurante i suoi 24 anni di servizio operativo, l'X-14 vol\u00f2 con oltre 25 piloti senza incidenti pericolosi o feriti, diventando il pi\u00f9 longevo degli Aerei X, oltre che l'unico dotato di cabina di pilotaggio aperta.\nVersioni.\nAnche se c'\u00e8 stata solo una fusoliera, \u00e8 stato cambiato il numero di serie ad ogni miglioramento sostanziale.\nEsemplari attualmente esistenti.\nNel 1999 Fred Ropkey, un ex Marine fondatore del Ropkey Armor Museum di Crawfordsville nell'Indiana occidentale, un museo che riunisce mezzi militari da trasporto e carri armati, riconobbe l'X-14B in un cantiere di demolizione. &lt;BR&gt;\nDopo essere stato sottoposto a restauro \u00e8 ora (2013) in esposizione nella struttura museale."}
{"id": "2230268", "revid": "1529788", "url": "https://it.wikipedia.org/wiki?curid=2230268", "title": "Aladdin (personaggio)", "text": "Aladdin \u00e8 un personaggio immaginario e il protagonista assoluto della trilogia di film Disney \"Aladdin\", \"Il ritorno di Jafar\" e \"Aladdin e il re dei ladri\", della \"serie animata omonima\" e dell'omonimo film live-action. Ladruncolo di Agrabah, ha un'unica compagnia, la sua fidata scimmia Abu, con cui compie una serie di furti per sfamarsi. La sua storia \u00e8, per\u00f2, segnata da un glorioso destino: salvare il Sultano, sposare la principessa Jasmine, sconfiggere il gran visir Jafar, ritrovare suo padre Cassim e sconfiggere anche il feroce Sa'Luk.\nSviluppo.\nUno dei primi problemi che gli animatori hanno affrontato durante la produzione di \"Aladdin\" \u00e8 stata la rappresentazione dello stesso protagonista. Il regista e produttore John Musker ha spiegato: \"Nelle prime fasi, era un po' pi\u00f9 giovane, ed aveva una madre. [...] \u00c8 poi diventato pi\u00f9 atletico, pi\u00f9 come un giovane protagonista\". Inizialmente aveva appena 13 anni, ma alla fine la sua et\u00e0 \u00e8 stata cambiata in 18.\nL'animatore Glen Keane si \u00e8 ispirato ad idoli degli adolescenti e ad attori cinematografici per costruire il fisico del personaggio. L'ispirazione principale per il suo aspetto era originariamente Michael J. Fox in \"Ritorno al futuro\", ma in seguito \u00e8 diventata Tom Cruise. I pantaloni larghi di Aladdin sono stati basati sullo stile del rapper MC Hammer. Inoltre, alcuni hanno affermato che questa concezione del personaggio lo ha reso quasi troppo contemporaneo per l'ambientazione del film.\nBiografia.\nAladdin.\nLadruncolo per le strade di Agrabah, Aladdin si vede spesso minacciato dalle guardie, capeggiate da Razoul, che tentano invano di catturarlo. Per Agrabah, incontra anche una ragazza, che non era altro che la principessa \"Jasmine\", fuggita da palazzo, per vedere il mondo esterno. La scintilla tra i due scatta all'istante. Imprigionato dalle guardie, per ordine del malvagio gran visir Jafar, viene usato da questi, travestito da umile vecchio, per entrare nella Caverna delle Meraviglie. Infatti, con uno strano macchinario, Jafar aveva scoperto che era proprio lui il predestinato, il diamante allo stato grezzo, unico a poter accedere alla caverna. Una volta entrato, Aladdin ha il solo compito di recuperare una vecchia lampada ad olio, da consegnare al finto vecchietto, ma Abu, la sua scimmia, sottrae un rubino e la caverna sprofonda nella sabbia, lasciando Jafar fuori e Aladdin dentro. Grazie all'inaspettato aiuto di un \"tappeto volante\", Aladdin riesce a mettersi in salvo dalla lava bollente, che c'era a protezione della lampada, ma rimane comunque intrappolato nel sottosuolo. Sar\u00e0 la lampada a salvarlo. Una volta sfregata, ne esce un Genio, che lo trae in salvo e gli d\u00e0 tre desideri. Aladdin esprime il primo: trasformarsi in principe, per entrare alla corte del Sultano e chiedere la mano della principessa. Detto fatto, Al, cos\u00ec soprannominato dal Genio, diviene il principe Ali Ababua.\nUna volta a corte, non saranno gli enormi sfarzi, o l'elefante Abu, a conquistare Jasmine. Sar\u00e0, invece, il suo animo nobile e gentile a far s\u00ec che lei accetti di sposarlo. Ma, durante l'annuncio del Sultano al popolo, Jafar fa rubare, dal suo pappagallo \"Iago\", la lampada e diviene il nuovo padrone del Genio. Primo desiderio: divenire Sultano; secondo desiderio: potenziare al massimo i suoi poteri di stregone. Il vecchio sovrano e la principessa vengono ridotti in schiavit\u00f9, Aladdin viene smascherato dalla sua identit\u00e0 di principe e viene spedito lontano, sulla neve. Ma, grazie al tappeto volante, egli ha la possibilit\u00e0 di tornare ad Agrabah e affrontare nuovamente Jafar. Stanco del ragazzo, che lo deride, perch\u00e9 lui non sar\u00e0 mai potente quanto il Genio, chiede come terzo desiderio di essere trasformato lui stesso in Genio.\nCos\u00ec, Aladdin ha la meglio, poich\u00e9 lo rinchiude nella lampada e la getta via nella Caverna delle Meraviglie. Sconfitto Jafar, col suo terzo desiderio, Aladdin libera il Genio. Il Sultano premia la sua generosit\u00e0 e il suo coraggio, nominandolo gran visir e gli concede la mano di Jasmine.\nIl ritorno di Jafar.\nAbis Mal, ladruncolo di mezza tacca, nemico di Aladdin, trova la lampada di Jafar, liberandolo dalla sua prigionia. I due, insieme, meditano vendetta. Intanto, Aladdin, al mercato, ritrova Iago, che lo convince della sua redenzione e si fa portare a corte. Qui, per\u00f2, Aladdin lo mette in una gabbia, perch\u00e9 vuole preparare la fidanzata e il sultano al ritorno di questo traditore. Ma Raja, la tigre di Jasmine, trova Iago e lo insegue per il palazzo, finch\u00e9 il sovrano e Jasmine scoprono la sua presenza. La fiducia del sultano vacilla, nei confronti del suo gran visir, ma il ragazzo si prende Iago sotto la sua completa responsabilit\u00e0. Per ricucire lo strappo col suocero, Iago convince Aladdin a fare un pic-nic, ed entrambi accettano. In realt\u00e0, Jafar ha costretto Iago a tradire i suoi nuovi alleati. Durante il pic-nic, Jafar fa rapire il Sultano dai ladroni di Abis Mal, potenziati dalla magia oscura. Il turbante del Sultano viene fatto ritrovare a palazzo, lacerato dal pugnale di Aladdin. Intanto, Jasmine, il Genio, Abu e il tappeto volante sono stati fatti prigionieri, col sultano. Accusato di tradimento, da una falsa Jasmine, interpretata da Jafar, Aladdin viene condannato a morte e sar\u00e0 Razoul, che mai ha potuto sopportare il nuovo visir, ad eseguire la decapitazione. Iago, per\u00f2, salver\u00e0 la situazione. Libera il Genio, rinchiuso in una sfera, che porta tutti in salvo, sul tetto di una casa. Sul tappeto volante, Aladdin torna a palazzo, dove Abis Mal e Jafar stanno festeggiando la vittoria. Mentre Jafar tenta di convincere Abis Mal a liberarlo, Aladdin tenta di sottrarre la lampada al ladro. Jafar lo scopre ed inizia una dura battaglia. Jafar sta per avere la meglio, vani gli aiuti del Genio, Abu, del tappeto e di Iago. Questi, soprattutto, mentre vola via, con la lampada, viene abbattuto e ferito. Ma, con un ultimo sforzo, getta la lampada nella lava bollente e riesce a distruggerla, e quindi Jafar. Il Genio ricostruisce il palazzo e Iago viene finalmente riabilitato, per il suo eroico gesto. Il Sultano non ha pi\u00f9 dubbi sulla lealt\u00e0 di Aladdin.\nSerie animata.\nNella serie animata degli anni '90, Aladdin si trova ad affrontare molte minacce, sia che queste siano incontrate ad Agrabah o nei suoi viaggi, in giro per il mondo. I suoi nemici principali sono Abis Mal, lo stregone Mozenrath, l'inventore di insetti meccanici Mekanikos e la demone egiziana Mirage.\nAladdin e il re dei ladri.\nDurante la cerimonia delle loro nozze, Aladdin e la principessa Jasmine scoprono di essere il bersaglio di un raid, da parte dei famosi Quaranta Ladroni, guidati da un misterioso uomo, chiamato Cassim. Sebbene Aladdin, Jasmine e i loro amici riescono a fermare con successo l'attacco e rispediscono via i ladri, non riescono ad evitare che il matrimonio sia rovinato. Intenzionato a scoprire il motivo per cui siano arrivati fino ad Agrabah, Aladdin trova uno strano scettro, tra i regali di nozze, che il re dei Quaranta Ladroni ha provato a rubare. Lo scettro contiene un oracolo, capace di vedere nel passato e nel futuro, ma pu\u00f2 rispondere soltanto ad una domanda per persona. Sopraffatto dal desiderio di conoscenza verso i suoi antenati, Aladdin chiede all'oracolo di suo padre. L'oracolo risponde che deve seguire la pista lasciata dai Quaranta ladroni, dicendo che il padre di Aladdin \u00e8 \"intrappolato nel loro mondo\". Aladdin capisce che \u00e8 loro prigioniero. Arrivato al loro nascondiglio, scopre che non \u00e8 un prigioniero, ma il loro capo, Cassim, il re dei Ladri, l'uomo con il quale aveva lottato, durante il matrimonio. Famiglia o no, Aladdin ha oltrepassato il confine del loro territorio e deve essere ucciso. Cassim, tuttavia, suggerisce ad Aladdin di affrontare \"la Sfida\", un rito di iniziazione, dove deve sconfiggere un altro dei Quaranta Ladroni e prendere il suo posto. Riesce a vincere, contro Sa'Luk, e conquista un posto tra i ladri. \u00c8 allora che scopre il vero motivo del raid. Cassim ha scoperto l'esistenza della Mano di Mida, un potente artefatto, che pu\u00f2 trasformare qualunque cosa venga toccata in oro. Cassim crede che, con la Mano, possa tornare alla sua famiglia. Ha cos\u00ec progettato il piano per poter ottenere l'oracolo, per chiedere una domanda sulla Mano.\nAladdin convince il padre a tornare al palazzo, come suo ospite, e, per un po', \u00e8 contento di trascorrere del tempo con suo figlio. Il desiderio della Mano \u00e8 per\u00f2 troppo forte, e finisce per rubare l'oracolo e venire catturato dalle guardie del palazzo. Aladdin aiuta suo padre a fuggire, ma viene riconosciuto dal capitano delle guardie, e viene costretto ad abbandonare la citt\u00e0, con Cassim e Iago. Aladdin, al contrario del padre, decide che sia giusto prendersi le proprie responsabilit\u00e0 e torna indietro, dalla sua Jasmine, mentre Iago e Cassim tornano al covo dei quaranta ladroni, dove scoprono che Sa'Luk \u00e8 ancora vivo, e che, nel frattempo, \u00e8 diventato il capo. Con Cassim prigioniero, l'oracolo svela ai ladroni che la mano di Mida si trova sull'isola evanescente, un guscio di tartaruga di mare, che, di tanto in tanto, emerge sempre in un posto diverso. Iago riesce a scappare dal gruppo, e a condurre Aladdin e Jasmine da Cassim. Si riconciliano e raggiungono la Mano, proprio quando la tartaruga sta iniziando a sommergersi. Vengono attaccati da Sa'Luk. Dopo una lotta, tentando di fuggire dall'allagamento dell'edificio, Cassim, onesto e capendo che suo figlio \u00e8 il suo tesoro, lancia la mano a Sa'Luk, che, non conoscendo la leggenda, diventa d'oro, provocando la sua morte. Alla fine del film, finalmente, Aladdin e Jasmine si sposano, e Cassim accetta il pappagallo Iago come compagno di viaggio e parte nuovamente per il mondo per rifarsi una nuova vita, poich\u00e9 il Sultano lo ha graziato dalla pena del carcere a vita ma esiliato fino a quando non avr\u00e0 compensato tutti i suoi crimini.\nPersonalit\u00e0.\nDescritto nel primo film come un \"diamante allo stato grezzo\", Aladdin \u00e8 un ragazzo allegro, intelligente, audace, buono, generoso e pieno di risorse. La sua intraprendenza consiste nel rubare facilmente cibo per s\u00e9 stesso e Abu, ma spesso aiuta altri personaggi meno fortunati e rimprovera Abu nel caso prende pi\u00f9 del necessario. La semplice educazione di Aladdin gli ha insegnato ad amare tutti ci\u00f2 che ha. La sua preoccupazione per gli altri ha contribuito a riunirlo con suo padre e incontrare Jasmine; purtroppo, questo funziona contro di lui nelle occasioni in cui aiuta personaggi come Iago e suo padre, costringendolo a ingannare Jasmine e le guardie del palazzo.\nAladdin non \u00e8 privo di difetti. Mentre corteggia Jasmine nei panni del principe Al\u00ec, mente costantemente sulla sua vera identit\u00e0, sentendo che Jasmine non lo accetterebbe come era. Inizialmente ha recitato con arroganza ma ha capito che questa esibizione non piaceva a Jasmine. Tuttavia, Aladdin ha dimostrato la capacit\u00e0 di imparare dai suoi errori e fa tutto il possibile per rimediare."}
{"id": "2230273", "revid": "287204", "url": "https://it.wikipedia.org/wiki?curid=2230273", "title": "Ivo Karlovic", "text": ""}
{"id": "2230274", "revid": "339392", "url": "https://it.wikipedia.org/wiki?curid=2230274", "title": "Mercedes-Benz W115", "text": ""}
{"id": "2230276", "revid": "767487", "url": "https://it.wikipedia.org/wiki?curid=2230276", "title": "Rendita attuariale", "text": "La rendita attuariale \u00e8 un contratto di assicurazione caso vita costituito da una successione di importi, chiamate rate, da riscuotere (o da pagare) in determinate epoche, chiamate scadenze, ad intervalli di tempo determinati.\nA seconda delle caratteristiche, una rendita pu\u00f2 essere:\nEsempi.\nformula_1 (rendita vitalizia corrisposta in via posticipata per un individuo di et\u00e0 x);\nformula_2 (rendita vitalizia corrisposta in via anticipata per un individuo di et\u00e0 x);"}
{"id": "2230280", "revid": "125759827", "url": "https://it.wikipedia.org/wiki?curid=2230280", "title": "Dialetto beneventano", "text": "Il dialetto beneventano \u00e8 una variet\u00e0 vernacolare campana che ha subito un'evoluzione in uno spazio ristretto, corrispondente grosso modo al territorio dell'exclave pontificia di Benevento; tale vernacolo si affianca ad altri tipi linguistici simili riferibili a uno stesso ceppo e, per fonetica, morfologia e lessico, si differenzia sotto alcuni aspetti dal napoletano.\nGrammatica.\nNel dialetto beneventano, le vocali finali atone dei sostantivi tendono a ridursi, come ad esempio la\" o\" che diventa uno scev\u00e0. Gli aggettivi e predicati in \"-ato\" o \"-oso\" tendono generalmente a mutare la desinenza \"-uto\" e \"-uso\". La desinenza dell'infinito dei verbi della 1\u00aa coniugazione invece di \"-are\" \u00e8 quasi sempre \"-ane\", come in \"fravec\u00e0ne\" (\"lavorare\"), \"st\u00e0ne\" (\"stare\"), \"parl\u00e0ne\" (\"parlare\"); subiscono troncamento gli infiniti in \"-ere\" con \"-e-\" tonica della 2\u00aa coniugazione e in \"-ire\" della 3\u00aa, come in \"cad\u00e9\" (\"cadere\"), \"ved\u00e9\" (\"vedere\"), \"sent\u00ec\" (\"sentire\"; spesso anche \"sente\", uguale nella forma alla terza persona singolare dell'ind. presente), \"mor\u00ec\" (\"morire\"); mentre gli infiniti in \"-ere\" con \"-e-\" atona della 2\u00aa coniugazione perdono l'ultima sillaba: \"credere\", \"scendere\", \"correre\", \"rompere\", \"dire\" sono realizzati come \"crede\", \"scenne\" (con assimilazione progressiva del secondo elemento del nesso \"-nd-\" &gt; \"-nn-\", come nei dialetti meridionali si verifica nel caso di \"quando\" &gt; \"quanno\"), \"corre\", \"rompe\", \"dice\" (evidente la derivazione diretta dalla forma latina \"dic\u011bre\").\nEsempi:\nDialetti della provincia di Benevento.\nLa provincia di Benevento \u00e8 sorta nel 1860 e soltanto una piccola parte di essa (bench\u00e9 densamente popolata) corrispondeva all'ex-dominio pontificio di Benevento, mentre tutti gli altri territori erano stati aggregati da altre province circostanti (soprattutto il Principato Ultra, ma anche la Capitanata, il Molise e la Terra di Lavoro). Ad ogni modo i\ndialetti dei vari comuni della provincia di Benevento rientrano nel grande filone dei dialetti campani e si ricollegano principalmente alla lingua napoletana (a cui somigliano per oltre l'80%) oltrech\u00e9 agli altri dialetti parlati nelle aree circostanti (dialetti irpini \"in primis\"). Tutti i vernacoli parlati nella provincia sono di origine latina, essendo stati i Sanniti, antichi abitanti del beneventano, completamente romanizzati. Sono, infatti, nel dialetto pressoch\u00e9 assenti residui della lingua osca parlata nell'antichit\u00e0. Scarse sono anche le parole di origine longobarda, nonostante il considerevole periodo di dominazione di questa popolazione germanica. Sono invece decisamente superiori le influenze del francese, a seguito delle dominazioni normanne, angioine e napoleoniche, nonch\u00e9 per l'influenza politica della Francia nei secoli recenti. Molto importante \u00e8 stato l'apporto della lingua spagnola, di cui si trovano segni profondi nei dialetti del beneventano. Essi hanno la caratteristica di una grande variabilit\u00e0 diatopica (geografica), e questo si traduce in notevoli differenze di cadenze e di pronunzia, anche se i significati dei vocaboli, i modi di dire, i proverbi, ecc., sono sostanzialmente gli stessi. Ad esempio, la \"h\" aspirata iniziale, di origine spagnola, che si ritrova in molti vocaboli di Benevento e di Pesco Sannita, inizianti con \"f\" in italiano, come ad esempio \"hi\u00f9mo\" per \"fiume\", e \"hi\u00f9hhi\u00e0t\u00fcro\" cio\u00e8 \"soffiatore\" per il fuoco; sconosciuta nei comuni della Valle Telesina e del Matese beneventano. A differenza che nelle limitrofe province di Avellino, Campobasso e Foggia, non sono invece presenti minoranze linguistiche legalmente riconosciute."}
{"id": "2230289", "revid": "123446335", "url": "https://it.wikipedia.org/wiki?curid=2230289", "title": "Alessandro Politi (filologo)", "text": "Biografia.\nScuole Pie.\nEducato nelle scuole della Compagnia di Ges\u00f9 della sua citt\u00e0, impar\u00f2 il greco, il latino e l\u2019ebraico dal padre Giacomo Maria Airoli, dotto orientalista. Entr\u00f2 nella Congregazione dei Padri delle Scuole Pie, il 5 febbraio 1695, quando non aveva ancora sedici anni compiuti. Si dedic\u00f2 allo studio di antichi autori e testimonianza di ci\u00f2 \u00e8 una \"Raccolta manoscritta con annotazioni\", scritta nel periodo del suo \"Noviziato\", indirizzata al \"Padre Coccapani\" suo \"Provinciale\". Poi pass\u00f2 agli studi di filosofia e di teologia a Firenze e a Roma. Nel 1700, in occasione del Capitolo Generale del suo Ordine, ottenne pubblici riconoscimenti.\nCarriera accademica.\nInsegn\u00f2 retorica e filosofia peripatetica a Firenze. Nel 1716 insegn\u00f2 teologia a Genova. Insegn\u00f2 per venti anni e fra i suoi allievi ci fu il \"Proposto Gori\". Nel 1733 insegn\u00f2 la lingua greca all'Universit\u00e0 di Pisa, poi pass\u00f2 alla cattedra di eloquenza e \"Belle Lettere\", resa vacante dopo Benedetto Averani.\nMorte.\nPresso il Collegio delle Scuole Pie a Firenze, il 18 luglio 1752 fu colpito da una apoplessia, che lo condusse alla morte il giorno 23 dello stesso mese.\nGiovanni Meursio.\nOltre a queste opere, nel primo tomo delle opere di Giovanni Meursio e ristampate a Firenze, si trova una \"Dissertazione sopra l'uso delle Quadrighe degli Antichi\". La raccolta delle opere del Meursio \u00e8 stata un progetto del Politi, che si era assunto l'onere di stamparle. Ma poich\u00e9 si allontan\u00f2 da Firenze per andare a Pisa, ne lasci\u00f2 ad altri l'esecuzione."}
{"id": "2230293", "revid": "729019", "url": "https://it.wikipedia.org/wiki?curid=2230293", "title": "Boeing XB-15", "text": "Il Boeing XB-15, designazione aziendale Boeing 294, fu un bombardiere pesante quadrimotore sviluppato dall'azienda aeronautica statunitense Boeing negli anni trenta e rimasto allo stadio di prototipo,\nProgettato nel 1934 su specifica dell'United States Army Air Corps, la componente aerea dell'United States Army (l'esercito statunitense), era relativo ad un programma di sviluppo per constatare se era possibile costruire un bombardiere pesante in grado di avere un raggio d'azione di 8\u00a0000\u00a0km. Designato originariamente XBLR-1 (\"experimental bomber, long range\", \"bombardiere sperimentale a lungo raggio\") in base alle convenzioni di designazione allora vigenti, al momento del suo primo volo risultava il pi\u00f9 grande e voluminoso aereo ad ala fissa mai costruito negli Stati Uniti. Nel suo periodo di operativit\u00e0 riusc\u00ec a stabilire alcuni primati sul carico utile trasportato ad una data quota tra cui un volo con 31 205 libbre a 8\u00a0200 piedi (30 luglio, 1939).\nDotato di ala di grande spessore, al pari di altri grandi velivoli realizzati nel periodo interbellico, la particolare costruzione adottata consentiva agli ingegneri di bordo di infilarsi in un cunicolo presente nelle semiali per poter provvedere, alla bisogna, a piccole riparazioni mentre era in volo. Grazie alla tecnologia del tempo, l'aereo poteva effettuare un volo di 5\u00a0000 mi (8\u00a0047 km) in 33 h ad una velocit\u00e0 di crociera di 152 mph, con i dieci membri dell'equipaggio che, per poter effettuare la missione, alternavano i turni di lavoro con il riposo su apposite cuccette allestite al suo interno.\nStoria del progetto.\nL'XB-15 fu progettato per avere motori da 1\u00a0000\u00a0hp (750\u00a0kW) raffreddati a liquido. Prima che questi venissero sviluppati furono usati motori radiali raffreddati ad aria da 850\u00a0hp (637\u00a0kW). Questi motori montati sull'aereo lo rendevano significativamente sottopotenziato; la sua velocit\u00e0 di punta era di 200 miglia orarie (322\u00a0km/h) era troppo lenta per un aereo da combattimento, ed il progetto fu abbandonato. Il solo prototipo venne assegnato al 2nd Bombardment Group di base sull'aeroporto di Langley in Virginia. In volo per una missione di soccorso per un terremoto, trasport\u00f2 equipaggiamento d'emergenza in Cile nel febbraio 1939, facendo guadagnare al suo equipaggio il Trofeo MacKay.\nAnche senza il suo pesante armamento difensivo che avrebbe avuto in servizio, l'XB-15 aveva un peso massimo al decollo di oltre 30 tonnellate, come il successivo B-17 ma con motori sottopotenziati. L'Army Air Force convert\u00ec l'unico prototipo in un trasporto, ridesignato XC-105, che portava merci nei Caraibi durante la seconda guerra mondiale.\nIn servizio per otto anni, l'aereo trasport\u00f2 pi\u00f9 di 5200 passeggeri, 440\u00a0000 libbre di carico e 94\u00a0000 libbre di posta. Vol\u00f2 per 70 voli di carico e 60 missioni incluso il pattugliamento antisommergibile. L'XC-105 fu demolito al campo di Kelly nel 1945.\nTecnologie.\nNonostante la sua cancellazione, l'XB-15 figurava un numero di significative innovazioni:"}
{"id": "2230295", "revid": "255167", "url": "https://it.wikipedia.org/wiki?curid=2230295", "title": "Lubalo Lucapa", "text": ""}
{"id": "2230303", "revid": "547992", "url": "https://it.wikipedia.org/wiki?curid=2230303", "title": "Stop down", "text": "Con il termine Stop down, in fotografia si intende la tecnica in cui il diaframma, in ogni istante, viene utilizzato chiuso ad un valore impostato dal fotografo. Questa tecnica si contrappone a quella di \"preselezione\" (\"preselection\" o \"preset)\", in cui il diaframma si chiude al valore impostato, solo nel momento dell'esposizione. La tecnica a preselezione pu\u00f2 essere automatica o manuale, nel primo caso si parla di diaframma a preselezione automatica o diaframma automatico e non sono necessarie operazioni aggiuntive da parte del fotografo, nel secondo caso si parla di diaframma a preselezione manuale o semplicemente di diaframma a preselezione ed \u00e8 necessario che il fotografo azioni uno specifico comando dedicato (pulsante o ghiera) per chiudere il diaframma al valore preimpostato: questa azione avviene normalmente dopo la messa a fuoco e poco prima dello scatto. \nDa notare c'\u00e8 che le ottiche adattate ad altri corpi, tendenzialmente devono essere usate in stop down o in preset manuale, e che utilizzando la massima apertura non vi sono differenze operative tra le tre tecniche: il diaframma rimane sempre completamente aperto.\nLa tecnica preset automatica rappresenta un'importante evoluzione nella fotografia reflex degli anni settanta: gli obiettivi commercializzati da questo decennio in poi, che ne sono provvisti, riportano spesso esplicitamente la dicitura \"auto\".\nPer estensione, nei sistemi reflex dotati di esposimetro TTL, la tecnica stop down implica necessariamente che la misurazione della luce sia effettuata con diaframma gi\u00e0 chiuso al medesimo valore che avr\u00e0 durante lo scatto, mentre la tecnica preset permette (ma non obbliga) la lettura esposimetrica a diaframma ancora completamente aperto, in questo caso il valore preimpostato dal fotografo \u00e8 trasmesso in automatico per via meccanica o elettrica (ma in passato anche manualmente) all'esposimetro che pu\u00f2 tenerne conto e fornire cos\u00ec il risultato corretto. Da tenere presente che permangono le differenze operative tra preset automatica e preset manuale.\nLa lettura esposimetrica a diaframma completamente aperto prende il nome di tutta apertura o full aperture, la conseguente tecnica di trasmissione ed elaborazione dati nell'esposimetro \u00e8 denominata simulazione di diaframma.\nLa tecnica stop down con fotocamere reflex a singolo obiettivo (SLR), ha il notevole svantaggio di diminuire la luminosit\u00e0 del mirino durante la composizione e quello di rendere pi\u00f9 difficile la messa a fuoco manuale: in queste condizioni, la chiusura del diaframma, aumenta la profondit\u00e0 di campo (PdC) ed il corretto piano di messa a fuoco \u00e8 identificabile con maggiore difficolt\u00e0. Con le fotocamere reflex a doppio obiettivo (TLR o Biottica) o con quelle a mirino galileiano (tipo Leica M a telemetro), la luminosit\u00e0 del mirino resta la massima possibile, mentre \u00e8 impossibile la pre-visione della PdC. Con le fotocamere mirrorless moderne, che hanno il mirino elettronico, la luminosit\u00e0 della scena ripresa, viene spesso compensata automaticamente, facilitando cos\u00ec l'uso di ottiche meno moderne e solitamente adattate; in questo caso \u00e8 possibile avere anche una pre-visione della PdC. \nAnche le ottiche con sistema di messa a fuoco automatica (AF) sono progettati per lavorare a tutta apertura e comunque non funzionerebbero se il diaframma fosse chiuso oltre un limite definito, dipendente dalle specifiche di progetto (f/5.6 per Nikon e Canon, f6.3 per Sony Minolta e f8 per Pentax).\nPer i motivi suddetti le macchine fotografiche moderne lavorano normalmente in auto-preset, su molti modelli \u00e8 comunque possibile chiudere manualmente il diaframma al valore impostato per poter valutare la profondit\u00e0 di campo durante la composizione.\nIl metodo stop down sopravvive in alcuni ambiti specifici ove per limitazioni tecniche o incompatibilit\u00e0 tra sistemi, la simulazione di diaframma (simulazione della profondit\u00e0 di campo) non \u00e8 possibile, ad esempio negli obiettivi tilt and shift appartenenti a sistemi con simulazione ad accoppiamento meccanico, nell'impiego di tubi di prolunga e nell'utilizzo di anelli adattatori tra obiettivi e corpi di sistemi diversi, ecc.\nAltro ambito di utilizzo \u00e8 l'animazione a passo uno, dove il diaframma deve restare assolutamente immobile durante l'intera ripresa di un'inquadratura, ovvero mantenere la stessa apertura per non incorrere nel fastidioso \"sfarfallio\", una volta che i fotogrammi vengono visualizzati in sequenza."}
{"id": "2230307", "revid": "37401", "url": "https://it.wikipedia.org/wiki?curid=2230307", "title": "Grammatica latina", "text": "La lingua latina deriva dall'antica lingua protoindoeuropea, pur presentando caratteristiche simili a molti altri idiomi. Essa ha subito notevoli mutamenti morfologici e fonetici che ne hanno modellato la forma nel corso dei secoli. Viene definita \"morta\", poich\u00e9 non \u00e8 pi\u00f9 in uso.\nPur essendo il latino una lingua estinta nel senso strettissimo (anche se \u00e8 la lingua ufficiale del Vaticano), a oggi la grammatica latina \u00e8 studiata in molte parti del mondo e anche in Italia, dove \u00e8 materia di studio nei licei classico, scientifico, delle scienze umane e linguistico.\nQuesta lingua presenta una grammatica pi\u00f9 complessa rispetto alle lingue romanze moderne : il latino classico ha cinque declinazioni e sei casi (nominativo, genitivo, dativo, accusativo, vocativo e ablativo; nel latino arcaico era presente anche il caso locativo), tre generi (maschile, femminile e neutro; a volte \u00e8 elencato anche un quarto genere detto comune, per nomi che hanno la stessa forma sia al maschile che al femminile), quattro coniugazioni verbali, sei tempi e due \"diatesi\" (attiva e passiva).\nSistema di scrittura.\nL'alfabeto latino, che deriva dalle versioni etrusche dell'alfabeto greco, \u00e8 composto da 24 lettere.\nA B C D E F G H I (J) K L M N O P Q R S T (U) V X Y Z\nSono da farsi alcune osservazioni sulle lettere:\nPronuncia moderna.\nEsistono varie tradizioni di pronuncia del latino. Le principali sono la pronuncia \"restituta\" e quella ecclesiastica. La prima cerca di avvicinarsi alla pronuncia del latino classico, la seconda invece, maggioritaria nel volgo della Penisola gi\u00e0 in et\u00e0 tardo-antica, \u00e8 stata trasmessa ininterrottamente dalla Chiesa di Roma e diffusa in tutta l'Europa di rito latino almeno fino alla Riforma protestante. Attualmente la pronuncia ecclesiastica, oltre ad essere la pronuncia ufficiale della Chiesa cattolica, \u00e8 anche quella preferita dai manuali di latino in Italia, mentre negli altri Paesi europei si preferisce spesso adottare la pronuncia \"restituta\". Sono diffuse altres\u00ec, almeno in Francia, Germania e Regno Unito, pronunce nazionali originatesi in et\u00e0 moderna a seguito della separazione delle Chiese e delle politiche centraliste degli stati nazionali. In queste pronunce il latino viene letto secondo le regole fonetiche ed ortografiche delle lingue nazionali rispettive. Qui di seguito la tabella riassuntiva delle pronunce delle lettere e dei digrammi secondo le due principali tradizioni di lettura.\nAlcune precisazioni vanno fatte per le consonanti:\nPer quanto riguarda le vocali, in latino sono 5 (a, e, i, o, u) pi\u00f9 la y usata per le parole greche (pronunciata , cio\u00e8 come la u francese o norditalica, o come semplice ). Il latino distingue tra vocali \"brevi\" (contrassegnate dal segno \u02d8 sovrascritto, esempio: \"ros\u0103), \"lunghe\" (segno \u00af, esempio: \"Roman\u012b) e \"ancipiti\" o \"bifronti\", cio\u00e8 brevi o lunghe a seconda della necessit\u00e0, (segno _\u030c, esempio \"mihi\"). Le vocali lunghe hanno una durata quasi doppia delle brevi.\nLe semivocali, invece, sono tre:\nI dittonghi sono sempre lunghi.\ni dittonghi + vocale si trovano frequentemente (iam, ); quelli vocale + nel passaggio dal latino arcaico a quello classico scomparvero: gli arcaici \"ai\" () ed \"oi\" () passarono infatti nei classici \"ae\" ed \"oe\", mentre quelli residui (\"ei\", \"ui\") non vengono solitamente considerati dittonghi se non nel latino ecclesiastico (class. , , eccl. , ) o in alcune parole derivate dal greco; \"yi\", derivato dal greco, \u00e8 dittongo nel classico (), ma non nell'ecclesiastico, dove rimane come semplice (\"Harpyia\": class. , eccl. ).\nCon la i dittonghi sono frequentissimi nel latino classico, soprattutto quelli + vocale, poi quasi tutti scomparsi nell'ecclesiastico col passaggio &gt; (\"veritas\": class. , eccl. ); rimangono naturalmente i dittonghi preceduti da \"q\" (\"questus\": in classica, in ecclesiastica). Va precisato che se la \"u\" \u00e8 preceduta da consonante e seguita da vocale, generalmente non fa dittongo (\"metuenda\": e non /me\u02c8tw\u025bnda/; \"cornua\": e non ). Il dittongo principale con \u00e8 \"au\" (), che in italiano si \u00e8 mutato nei fonemi della \"o\". Il digramma \"eu\" non sempre \u00e8 dittongo: se deriva dall'omologo dittongo greco, allora si conserva anche in latino (\"Europa\": in classica, ). Nei nomi come \u03a0\u03b5\u03c1\u03c3\u03b5\u03cd\u03c2 (Perseus) o \u1f48\u03b4\u03c5\u03c3\u03c3\u03b5\u03cd\u03c2 (Odysseus), appartenenti in latino alla seconda declinazione, il dittongo \u00e8 trattato in modo altalenante: al nominativo resta dittongo (e infatti, ad esempio, Perseus \u00e8 bisillabo, Per-seus, e porta l'accento sulla prima sillaba per la legge della baritonesi), negli altri casi invece il dittongo si scinde sostituendo a -us le varie uscite dei casi (Pers\u0115-i, Pers\u0115-o, Pers\u0115-um, ecc.); la causa risiede probabilmente nel fatto che i Latini, adattando questo tipo di nomi alla loro lingua, hanno associato la terminazione -us al nominativo singolare della seconda declinazione.\nI dittonghi pi\u00f9 frequenti sono per\u00f2 ae ed oe: in latino classico venivano pronunciati per intero, mentre in quello ecclesiastico sono pronunciati come /e/ (\"Aeneades\": class. , eccl. ; \"caelum\", class. , eccl. ).\nSe due vocali non formano dittongo \u00e8 possibile trovare posta sulla seconda lettera la dieresi \u02d9\u02d9 (esempio: a\u00ebr in ambedue le pronunce).\nL'accento.\nIn latino vigono due leggi in proposito: la baritonesi, secondo cui l'accento non cade mai sull'ultima sillaba, e la legge della terzultima, che dice che l'accento non va mai oltre la terzultima sillaba.\nDa queste due regole consegue che l'accento pu\u00f2 cadere solo sulla penultima e terzultima sillaba, o, in altri termini, che le parole possono essere o piane o sdrucciole.\nLa baritonesi ha tuttavia qualche apparente eccezione: un numero minimo di parole derivate da troncamenti conservano l'accento sulla sillaba prima penultima e poi divenuta ultima, oltre ad alcuni nomi di popolo imparisillabi della terza declinazione: \"ill\u00ecc\", \"ill\u00f9c\", \"ill\u00e0c\" (l\u00ec, verso l\u00ec, per di l\u00e0), in origine \"illice\", \"illuce\", \"illace\"; \"Arpin\u00e0s\" (-\"atis\", Arpinate) e \"Samn\u00ecs\" (-\"itis\", Sannite).\nLa posizione dell'accento tonico \u00e8 determinata secondo la legge della penultima dalla quantit\u00e0 della penultima sillaba: se essa \u00e8 lunga, avr\u00e0 l'accento (es: \"dulc\u0113do\", pronunciato dulc\u00e9do /dul\u02c8ke\u02d0do\u02d0/, dolcezza); se \u00e8 breve, l'accento andr\u00e0 alla terzultima sillaba (esempio \"nem\u014fra\", pronunciato n\u00e8mora /'nemora/, le foreste). Nel raro caso in cui sia ancipite, saranno valide entrambe le opzioni.\nLa trascrizione di parole straniere in latino.\nNel corso del tempo, con il sempre maggior coinvolgimento dei Romani con le popolazioni europee, il latino si arricch\u00ec di termini stranieri, che necessitavano di essere trascritti dagli alfabeti originari a quello latino.\nFu particolarmente intenso il flusso di parole greche verso il latino, dato il grande interesse romano per la cultura greca e l'enorme lessico matematico e filosofico della lingua dell'Ellade.\nPer i nomi ebraici, entrati in uso con l'avvento del Cristianesimo, le trascrizioni furono fatte soprattutto da altre trascrizioni greche, divenute d'uso gi\u00e0 da tempo con la traduzione greca della Bibbia (detta \"dei Settanta\"); da notare che la trascrizione dall'ebraico \u00e8 particolarmente difficoltosa perch\u00e9 le vocali in esso vengono pronunciate ma non scritte.\nMorfologia.\nCasi.\nLa lingua latina di norma distingue le funzioni logico-grammaticali di sostantivi, aggettivi e pronomi servendosi di sei casi e di cinque declinazioni:\nIn tutte le declinazioni, i nomi di genere maschile e femminile formano l'accusativo aggiungendo la comune desinenza \"\u2013m\" alla vocale tematica.\nL'ablativo latino assorbe le funzioni di tre casi dell'indoeuropeo: ablativo (con valore di allontanamento, separazione: e allora si parla di ablativo vero e proprio), locativo, strumentale (con valore eminentemente di mezzo, modo e causa: si parla allora di ablativo strumentale).\nMediante l'aggiunta di specifiche preposizioni (come \"in\", \"ab\", \"ex\", \"de\", \"cum\") forma vari complementi (stato in luogo, origine, compagnia, modo, ecc.).\nNomi.\nCome nella lingua italiana, i nomi sono propri o comuni e possono designare persone, animali, cose, entit\u00e0 astratte, azioni, ecc. I generi dei nomi sono tre: maschile, femminile e neutro. Il numero pu\u00f2 essere singolare o plurale; diversamente dal greco, non esiste il duale. La principale differenza rispetto all'italiano, che non riguarda solo la morfologia di nomi, aggettivi e pronomi ma anche l'intera sintassi della frase, \u00e8 il sistema dei casi. Non esiste l'articolo.\nDeclinazioni.\nEsistono cinque declinazioni (in latino: \"declinationes\", singolare \"declinatio\"). Quasi tutti femminili i sostantivi della prima e della quinta declinazione, mentre la maggioranza dei nomi della seconda e della quarta declinazione sono maschili e neutri, distinti fra loro per mezzo di casi retti differenti. La terza declinazione, che comprende in egual numero sostantivi di tutti i generi, \u00e8 la pi\u00f9 numerosa, mentre sono pochi i sostantivi della quinta declinazione, molti dei quali privi di plurale.\nLe cinque declinazioni si differenziano fra loro per le diverse uscite del genitivo singolare:\nNumerose sono le comunanze fra le declinazioni; abbiamo l'uguaglianza fra le terminazioni dei casi retti dei sostantivi neutri (con la comune uscita in \"\u2013a\" dei casi retti plurali neutri) e la sopracitata comune uscita in \"\u2013m\" dell'accusativo singolare dei sostantivi maschili e femminili. Altre caratteristiche sono comuni a pi\u00f9 declinazioni, come l'uscita in \"\u2013rum\" (per la prima, la seconda e la quinta) o in \"\u2013um\" (per la terza e la quarta) del genitivo plurale, o la terminazione in \"\u2013is\" (per le prime due declinazioni) o in \"\u2013bus\" (per le altre declinazioni) del dativo e ablativo plurale; oppure il caso accusativo plurale sigmatico in tutte le declinazioni. \u00c8 inoltre comune a pi\u00f9 declinazioni l'uguaglianza fra la desinenza del genitivo singolare e del nominativo plurale, come avviene per la prima, la seconda e la quarta declinazione. Infine, il caso nominativo coincide con il vocativo in tutte le declinazioni tranne che per la seconda declinazione singolare.\nPrima declinazione.\nPrima declinazione: maschili e femminili\nSeconda declinazione.\nFanno parte della seconda declinazione nomi maschili, femminili e neutri con il tema vocalico \"o\", che in molti casi varia in altre vocali. Appartengono alla declinazione sostantivi in \"\u2013us\", \"\u2013er\", \"\u2013ir\" e in \"\u2013um\".\nTerza declinazione.\nLa terza declinazione \u00e8 formata da tre gruppi di sostantivi, accomunati dalla terminazione in \"\u2013is\" del genitivo singolare. Il nominativo ha terminazioni varie:\n1\u00ba gruppo.\nComprende sostantivi imparisillabi (ovvero con un diverso numero di sillabe fra nominativo e genitivo singolare) con una sola consonante prima del suffisso del genitivo singolare).\nQuesto primo gruppo di nomi della terza declinazione ha un tema consonantico, l'unico di tutte le declinazioni, e perci\u00f2 ha ablativo singolare in -\u0115 e genitivo plurale in -\u016dm, oltre che i casi diretti plurali dei neutri in -\u0103.\n2\u00ba gruppo.\nComprende sostantivi parisillabi e monosillabi imparisillabi con due consonanti prima del suffisso del genitivo singolare\nQuesto gruppo della terza declinazione contiene i nomi con tema in i, per cui avr\u00e0 il genitivo plurale in -\u012d\u016dm, oltre che l'ablativo singolare in -\u0115 e i neutri diretti plurali in -\u0103.\n3\u00ba gruppo.\nComprende sostantivi neutri parisillabi in \"\u2013\u0115\", imparisillabi in \"\u2013\u0103l, \u2013\u0101lis\" o \"\u2013\u0103r, \u2013\u0101ris\", con le stesse desinenze particolari del 2\u00ba gruppo eccetto l'ablativo singolare, in \"\u2013\u012b\" e i casi diretti del plurale, in \"\u2013\u012d\u0103\".\nQuarta declinazione.\nDella quarta declinazione fanno parte nomi maschili e femminili in \"\u2013us\" e neutri con il tema vocalico in \"\u2013\u016b\".\nAlcuni nomi della quarta declinazione hanno il dativo e l'ablativo plurale in -ubus; in molti casi \u00e8 per distinguerli da nomi della terza declinazione che altrimenti risulterebbero omografi (e omofoni): \"\u0103rt\u016ds, -\u016bs\", \"arto\", della quarta, ha dativo \"\u0103rt\u016db\u016ds\" per distinguerlo da \"\u0103rt\u012db\u016ds\", da \"\u0103rs, \u0103rt\u012ds\". Cos\u00ec anche: \"\u0103rc\u016ds, -\u016bs\", \"arco\" e \"p\u0103rt\u016ds, -\u016bs\", \"parto\" per evitare confusione rispettivamente con \"\u0103rx, \u0103rc\u012ds\", \"rocca\" e \"p\u0103rs, p\u0103rt\u012ds\", \"parte\".\nInoltre tutti i nomi uscenti in -cus al nominativo fanno -\u016db\u016ds. Per esempio \"\u0103c\u016ds, -\u016bs f.\", \"ago\", \"l\u0103c\u016ds, -\u016bs m.\", \"lago\", \"p\u014frt\u016ds, -\u016bs m.\", \"porto\", \"qu\u0115rc\u016ds, -\u016bs f.\", \"quercia\", \"sp\u0115c\u016ds, -\u016bs m.\", \"caverna\", \"tr\u012db\u016ds, -\u016bs f.\", \"trib\u00f9\", ma \"p\u014frt\u012dc\u016ds, -\u016bs m.\", \"portico\" fa \"p\u014frt\u012dc\u012db\u016ds\".\nQuinta declinazione.\nLa quinta declinazione contiene nomi femminili e due maschili (\"d\u012d\u0113s\" e \"m\u0115r\u012dd\u012d\u0113s\") col tema vocalico \"e\". \"D\u012d\u0113s\" \u00e8 femminile nel singolare quando significa \"data\", \"giorno stabilito\".\nDa notare che i nomi con la \"i\" prima del tema in \"e\" (come \"d\u012d\u0113s\", \"gl\u0103c\u012d\u0113s\", ecc.) hanno al genitivo e dativo singolare la \"e\" lunga (\u0113), mentre quelli che presentano una consonante prima della \"e\" (come \"r\u0113s\" e \"f\u012dd\u0113s\") hanno al genitivo e dativo singolare la \"e\" breve (\u0115).\nTutti i nomi, eccetto \"d\u012d\u0113s\" e \"r\u0113s\", sono dei \"singularia tantum\".\n\"D\u012d\u0113s\", \"d\u012d\u0113\u012b\"; maschile/femminile\nGli usi del sostantivo \"r\u0113s\".\nIl sostantivo r\u0113s \"cosa\" ha un significato generico; a seconda del contesto \u00e8 preferibile tradurlo con:\nTalvolta r\u0113s \u00e8 usato in unione con determinati aggettivi - concordati in caso, genere e numero - a formare locuzioni particolari. Le pi\u00f9 comuni sono:\nL'espressione r\u0113s p\u016bblica \u00e8 assai frequente nella lingua latina; \u00e8 preferibile evitare di tradurla genericamente con \"repubblica\", parola che oggi indica solo una specifica forma di governo.\nSi usano invece solo al plurale (pl\u016br\u0101lia tantum) le seguenti locuzioni:\nI nomi greci.\nI nomi greci sono molto frequenti tra le parole latine, soprattutto per quanto riguarda nomi di persone o di luoghi geografici. Di solito sono stati assorbiti nelle prime tre declinazioni latine, tuttavia rimangono tracce in alcune terminazioni delle desinenze greche.\nPer la prima declinazione vanno ricordati: i maschili uscenti in -\u0101s al nominativo singolare, che hanno accusativo singolare in -\u0101n o -\u0103m e vocativo singolare in -\u0101; i maschili col nominativo singolare in -\u0113s, che hanno accusativo singolare in -\u0113n, vocativo singolare in -\u0101/-\u0113 e ablativo singolare in -\u0113; infine, i femminili uscenti al nominativo singolare in -\u0113, che hanno genitivo, accusativo, vocativo e ablativo singolari rispettivamente in -\u0113s, -\u0113n, -\u0113, -\u0113.\nPer la seconda declinazione vanno ricordati: i nomi che presentano un'uscita a nominativo e accusativo singolari rispettivamente in -\u014fs e -\u014fn, accanto alle forme regolari latine; i nomi propri in -\"eus\", che, in alternanza alle forme latine, possono presentare genitivo, accusativo e vocativo singolari rispettivamente in -\u0115\u014fs, -\u0115\u0101/\u0115\u0103, -eu; i genitivi plurali che possono presentare, con la regolare uscita in -\"\u014dr\u016dm\", la forma -on.\nPer la terza declinazione vanno ricordate molte particolarit\u00e0.\nAlcuni nomi propri greci hanno poi una declinazione particolare: sono quelli che hanno uscita nominativo-genitivo -\u014d, -\u016bs, che hanno tutti gli altri casi in -\u014d.\nAltri nomi stranieri.\nI nomi dei popoli gallici presentano l'accusativo plurale in -as.\nI nomi propri ebraici sono o indeclinabili o assorbiti in una declinazione regolare latina.\nIl nome \"Iesus\" presenta la seguente declinazione: \"I\u0113sus\", \"I\u0113s\u016b\", \"I\u0113s\u016b\", \"I\u0113sum\", \"I\u0113s\u016b\", \"I\u0113s\u016b\".\nI nomi indeclinabili.\nMolti nomi, alcuni di origine straniera, sono indeclinabili (\"Abraham\", Abramo), ovvero sono usati in una stessa forma per tutti i casi per cui sono usati. \nSpesso a questi si aggiunge una forma declinabile.\nAggettivi.\nTutti gli aggettivi devono concordare col nome a cui si riferiscono in numero, caso e genere. Tutti i nomi possono essere maschili, femminili o neutri; i generi sono grammaticali, e non corrispondono necessariamente al sesso dell'oggetto.\nGli aggettivi possono essere appartenenti alla prima o alla seconda classe.\nPrima classe degli aggettivi.\nGli aggettivi della prima classe hanno tre uscite, una per ogni genere: per il maschile viene usata la seconda declinazione maschile, per il femminile la prima, per i neutri la seconda dei neutri in -um.\nAd esempio:\nLa seconda classe degli aggettivi.\nGli aggettivi che si declinano invece secondo la terza declinazione, sono detti aggettivi della seconda classe. Da notare che le terminazione di ablativo singolare, genitivo e casi neutri diretti plurali sono rispettivamente \"\u012b\", \"\u012d\u016dm\" e \"\u012d\u0103\". Esistono tre gruppi della seconda classe: aggettivi a tre, due o una terminazione al nominativo singolare.\nAd esempio:\n1\u00ba gruppo: aggettivi a tre terminazioni.\nSono gli aggettivi della seconda classe che presentano una terminazione diversa al nominativo singolare per tutti e tre i generi. In tutto sono tredici, tutti in \"-er\", \"-ris\", \"-re\". Ad essi si aggiungono i nomi degli ultimi mesi dell'anno (\"September\", \"October\", \" November\", \"December\") perch\u00e9 in latino tutti i nomi dei mesi sono in realt\u00e0 degli aggettivi.\n2\u00ba gruppo: aggettivi a due terminazioni.\nSono gli aggettivi della seconda classe, numerosissimi, che presentano al nominativo singolare una sola terminazione per maschile e femminile, in \"-is\" e un'altra per il neutro, in \"-e\". Di essi fanno parte i nomi dei mesi \"Aprilis\", \"Quintilis\" (luglio) e \"Sextilis\" (agosto).\n3\u00ba gruppo: aggettivi ad una terminazione.\nSono aggettivi della seconda classe cha hanno una sola terminazione per il nominativo dei tre generi.\nComparativo e superlativo degli aggettivi.\nComparativo di uguaglianza e minoranza.\nIl comparativo di uguaglianza \u00e8 reso in latino con l'aggettivo introdotto da \"tam\" e il secondo termine di paragone introdotto da \"quam\" e nello stesso caso del primo termine. A \"tam\"/\"quam\" si possono sostituire anche \"ita\"/\"ut\" o \"aeque\"/\"ac\".\nEsempio: Cer\u0113s tam ast\u016bta quam Aur\u0113lius est (Cerere \u00e8 astuta come Aurelio).\nIl comparativo di minoranza si forma invece mettendo l'aggettivo introdotto da \"minus\" e il secondo termine di paragone dal \"quam\" + caso del primo termine, pi\u00f9 raramente in ablativo semplice (senza quam).\nEsempio: Argentum minus preti\u014dsum est quam aurum ; Argentum minus preti\u014dsum est aur\u014d. (L'argento \u00e8 meno prezioso dell'oro).\nIl latino tuttavia preferisce trasformare il comparativo di minoranza in quello di maggioranza, di significato opposto.\nEsempio: Aurum preti\u014dsius est quam argentum. (L'oro \u00e8 pi\u00f9 prezioso dell'argento).\nComparativo di maggioranza.\nIl comparativo di maggioranza invece implica spesso una modificazione dell'aggettivo. In generale, all'aggettivo va tolto il suffisso del genitivo singolare (-\"i\" per la prima classe e -\"is\" per la seconda) e si aggiunge alla radice -\"ior\" per maschili e femminili e -\"ius\" per i neutri (cos\u00ec per esempio \"fortis\" diverr\u00e0 \"fortior\", \"fortius\", \"altus\" diverr\u00e0 \"altior\", \"altius\", e cos\u00ec via). Il comparativo va poi declinato come gli aggettivi della seconda classe, o, meglio, come i nomi del primo gruppo della terza declinazione, in quanto l'ablativo singolare \u00e8 in -\u0115, il genitivo plurale in -\u016dm e i casi diretti del neutro plurale in -\u0103.\nEsempio: \"l\u016bx v\u0113l\u014dcior est quam sonus\" (la luce \u00e8 pi\u00f9 veloce del suono).\nIl secondo termine di paragone del comparativo di maggioranza.\nIl secondo termine di paragone \u00e8 all'ablativo semplice oppure allo stesso caso del primo termine ma introdotto da \"quam\". Questo secondo metodo va sempre applicato se il primo termine \u00e8 nei casi obliqui (gen., dat. e abl.) o se il secondo \u00e8 un verbo o una proposizione. Va sempre usato l'ablativo semplice se il secondo termine \u00e8 un pronome relativo, e preferibilmente se la frase ha senso negativo.\nIl superlativo.\nIl superlativo degli aggettivi va invece formato aggiungendo alla radice il suffisso -\"issimus\", -\"issima\", -\"issimum\". Il superlativo va declinato come facente parte della prima classe degli aggettivi. Si noti che in latino il superlativo svolge entrambe le funzioni di assoluto e relativo.\nIl partitivo, usato dopo il superlativo relativo, pu\u00f2 essere espresso con il genitivo, \"\u0113\"/\"ex\" o \"d\u0113\" pi\u00f9 l'ablativo o, sebbene non riscontrato nel latino classico, \"inter\" e l'accusativo.\nQuando per\u00f2 il gruppo \u00e8 formato da due persone/cose, si utilizza il comparativo al posto del superlativo. Per esempio: \"Cesare era il pi\u00f9 forte dei consoli.\" si tradurr\u00e0 \"Caesar erat \"fortior\" inter c\u014dnsul\u0113s/c\u014dnsulum/ex c\u014dnsulibus.\"\nPronomi.\nI pronomi derivati da aggettivi seguono le normali declinazioni aggettivali.\nI pronomi personali, dimostrativi, relativi, interrogativi e determinativi hanno declinazioni proprie, parzialmente coincidenti con quella degli aggettivi della prima classe, ma con particolarit\u00e0 specie al nominativo singolare. Hanno inoltre il genitivo ed il dativo singolare rispettivamente in \"-\u012dus\" e \"-\u012b\"\nEsempi (il vocativo \u00e8 sempre identico al nominativo):\nhic, haec, hoc: questo, questa\nille, illa, illud: quello, quella\nalla stessa maniera si declinano \"iste\", \"ista\", \"istud\" (\"codesto\") e \"ipse\", \"ipsa\", \"ipsum\" (con \"-um\" al posto di \"-ud\"!)\nqui, quae, quod: che (relativo); quis, quid: chi, che cosa (interrogativo)\nNei casi obliqui del genere neutro di \"quis, quid\" il pronome si accompagna alla declinazione di \"r\u0113s, r\u0113\u012b\".\nCome \"qu\u012b\", \"quae\", \"quod\" si declinano l'aggettivo interrogativo \"qu\u012b, quae, quod\", i pronomi indeterminati \"qu\u012bcumque\", \"quaecumque\", \"quodcumque\": qualunque (si aggiunge sempre il suffisso invariato \"-cumque\") e \"quisquis\", \"quaequae\", \"quodquod\": qualunque (si raddoppia, in qualunque genere numero e caso)\nIl pronome relativo pu\u00f2 anche essere utilizzato in funzione di nesso relativo.\nVerbi.\nUn verbo si compone di tre parti: una radice, che indica il vero e proprio significato del verbo, un tema (la parte centrale), che indica il tempo e il modo grammaticale e una desinenza (la parte terminale) che indica la persona e la diatesi (attiva o passiva).\nAd esempio: \"laudabatur\" (veniva lodato) si divide in una radice \"laud-\", che indica il vero significato del verbo, lodare; un tema \"-aba-\" che indica che il tempo e modo \u00e8 imperfetto indicativo, mentre la desinenza \"-tur\" indica che \u00e8 una terza persona passiva.\nAllo stesso modo, \"capiemus\" si divide in radice \"cap-\" = prendere, tema \"-ie-\" = futuro, desinenza \"-mus\" = prima persona plurale attiva. Il verbo significa quindi 'prenderemo'.\nOgni verbo ha due radici, una del presente e una del perfetto.\nCi sono quattro coniugazioni grammaticali nella lingua latina; la prima coniugazione ha l'uscita dell'infinito presente in \"-\u0101re\", la seconda in \"-\u0113re\", la terza in \"-\u0115re\", la quarta in \"-\u012bre\". Un verbo, se non si coniuga secondo una di queste quattro, \u00e8 considerato irregolare.\nLe forme verbali sono tre: \"attiva\", \"passiva\", \"deponente\". I verbi \"deponenti\" hanno forma passiva ma significato attivo; vi sono poi i cosiddetti verbi \"semideponenti\": essi hanno significato attivo e forma attiva nei tempi derivati dal presente (ind. e cong. presente e imperfetto, ind. futuro semplice) ma significato attivo e forma passiva nei tempi derivati dal perfetto (ind. e cong. perfetto e piuccheperfetto, ind. futuro anteriore). L'infinito deponente della prima coniugazione esce in \"-\u0101ri\", quello della seconda in \"-\u0113ri\", della terza in \"-i\", della quarta in \"-\u012bri\" in analogia con l'infinito passivo delle quattro coniugazioni.\nMorfologia del verbo.\nNella lingua latina ci sono sei tempi (\"tempora\"):\nCi sono tre modi (\"modi\"):\nNon esiste il condizionale in latino: per esso si utilizzano due tempi del congiuntivo: l'imperfetto e il piuccheperfetto che traducono, rispettivamente, il condizionale presente e passato.\nCi sono cinque forme verbali nominali, dette anche modi verbali indefiniti:\nCi sono due diatesi (\"genus\"):\nDesinenze dei verbi.\nModo indicativo.\nPerfetto (diatesi attiva).\nPer formare l'indicativo perfetto attivo si aggiungono le comuni desinenze al tema del perfetto, la cui formazione \u00e8 varia. Il tema del perfetto \u00e8 ricavabile dalla terza voce del paradigma. Come esempio prendiamo il verbo \"laudo\", il cui tema del presente \u00e8 laud- mentre quello del perfetto \u00e8 laudav-:\nLa stessa regola vale per la IV coniugazione, ovvero, si aggiunge la lettera \"v\" e poi le desinenze alla radice della parola.\nLo stesso non si pu\u00f2 dire per la II coniugazione, dove la lettera usata \u00e8 la \"u\":\n- La III coniugazione \u00e8 quella che fa nascere i problemi per quanto riguarda il perfetto. Infatti, il 90% dei verbi della III sono irregolari. Ad esempio \"d\u016bc\u014d\", il perfetto del quale \u00e8 \"d\u016bxi\". Quando si ricava la prima persona dal paradigma, le desinenze sono le stesse:\nPerfetto (diatesi passiva).\nIl perfetto passivo latino si forma in modo analogo al presente passivo italiano, ovvero con il verbo essere seguito dal participio passato, coniugato al genere e al numero. Il participio passato latino si forma aggiungendo al tema del supino (quarta voce del paradigma) le desinenze degli aggettivi della prima classe.\nPiuccheperfetto (diatesi attiva).\nPer tutte le quattro coniugazioni, si aggiungono al tema del perfetto il suffisso -es- (poi trasformatosi in -er- per la rotacizzazione della \"s\" intervocalica) e le desinenze (visibili nel prospetto)\nPiuccheperfetto (diatesi passiva).\nPer tutte le quattro coniugazioni, il piuccheperfetto passivo si forma in modo analogo al perfetto passivo, utilizzando l'imperfetto del verbo essere al posto del presente.\nFuturo anteriore (diatesi attiva).\nPer tutte le quattro coniugazioni, si aggiungono al tema del perfetto le forme del verbo essere al futuro (a parte nella terza persona plurale, nella quale, per evitare la confusione con il perfetto, al posto di \"\u2013\u0113runt\" viene aggiunto \" -\u0115rint\").\nFuturo anteriore (diatesi passiva).\nPer tutte le quattro coniugazioni, il futuro anteriore passivo si forma in modo analogo al perfetto passivo, utilizzando il futuro semplice del verbo essere al posto del presente.\nModo congiuntivo.\nPresente (diatesi attiva).\nsi forma con:\ntema del presente + -a- (-e- per la 1 coniug.) + desinenze personali attive\nImperfetto (diatesi attiva).\nPer ogni verbo si prende il tema verbale del presente e vi si aggiungono le desinenze adeguate:\nImperfetto (diatesi passiva).\nCome per l'attivo, ma si aggiungono le desinenze tipiche del passivo (-r, -ris, -tur, -mur, -mini, -ntur)\nPerfetto (diatesi attiva).\nSi forma prendendo il tema del perfetto aggiungendo -eri + -m, -s, -t, -mus, -tis, -nt\nPerfetto (diatesi passiva).\nPer tutte e 4 le coniugazioni, si prende il participio perfetto assieme al verbo \"sum\" coniugato al presente congiuntivo\nPiuccheperfetto (diatesi attiva).\nPer tutte e 4 le coniugazioni, si prende la forma dell'infinito perfetto (formato dal tema del perfetto con la desinenza -\u012bsse) e si aggiungono i suffissi personali.\nPiuccheperfetto (diatesi passiva).\nPer tutte e 4 le coniugazioni, si prende il participio perfetto con il verbo \"sum\" coniugato all'imperfetto congiuntivo.\nModo imperativo.\nPresente (diatesi attiva)\nFormazione: tema del presente + vocale tematica + (solo per la II pers. pl.) -te\nNota: i verbi dico, duco, facio e fero alla seconda persona singolare fanno rispettivamente: dic, duc, fac e fer\nPresente (diatesi passiva)\nLa seconda persona singolare dell'imperativo presente passivo coincide con l'infinito presente attivo, la seconda persona plurale invece alla seconda persona plurale passiva del presente indicativo.\nFuturo\nL'imperativo futuro presenta solo la diatesi attiva, e a differenza del presente si coniuga anche per la 3\u00aa persona singolare e plurale\nFormazione: tema del presente + vocale tematica + desinenze dell'imperativo futuro \nDesinenze dell'imperativo futuro:\n-t\u014d (2\u00aa e 3\u00aa singolari), -t\u014dte (2\u00aa plurale), -nt\u014d (3\u00aa plurale)\nGerundio.\nIl gerundio latino, pur avendo una forma morfologica molto simile a quella del gerundio italiano, non ha la stessa funzione che ricopre nella lingua italiana, in quanto nella lingua latina funge da declinazione dell'infinito. \u00c8 pertanto un sostantivo verbale che ha sempre valore attivo.\nIl gerundio non presenta il caso nominativo (rappresentato infatti dall'infinito stesso), mentre nel resto dei casi si riconosce per la presenza del suffisso \"\"-and\u012b (gen.), -\u014d (dat.), -um (acc.), -\u014d (abl.)\" per la prima coniugazione, \"-end\u012b (gen.), -o (dat.), -um (acc., solo in presenza di preposizioni, come complemento oggetto si usa l'infinito), -\u014d (abl.)\" per la seconda e la terza coniugazione e \"-iend\u012b (gen.), -\u014d (dat.), -um (acc., vedi sopra), -\u014d (abl.)\" per la quarta. Si forma dal tema del presente.\nDeclinazione del gerundio.\nCome si evince dalla tabella soprastante, il gerundio latino si traduce come il gerundio italiano solo nel caso ablativo, negli altri casi funge da declinazione dell'infinito \"solo\" nei casi in cui dipende da sostantivo o aggettivo:\nEs: \n- La speranza di vincere la battaglia.\n- Sp\u0113s vincend\u012b bellum.\n- L'arte di amare: \n- Ars amand\u012b.\nIl gerundio pu\u00f2 essere accompagnato da un \"oggetto diretto\" (complemento oggetto) solo nei casi genitivo o ablativo senza preposizione; negli altri casi (dat., acc. e abl. con preposizione) si utilizza di norma il gerundivo. Anche nei due casi in cui si pu\u00f2 utilizzare il gerundio, si preferisce l'uso del gerundivo, eccetto quando l'oggetto \u00e8 rappresentato da un aggettivo o da un pronome neutro, dove si possono trovare entrambe le forme.\nL'infinito declinato dipendente da un verbo non si traduce con il gerundio: infatti nella frase \"Decisi di venire\", non si esprime una declinazione dell'infinito, ma una subordinata oggettiva.\nIl caso accusativo del gerundio \u00e8 quasi esclusivamente utilizzato preceduto dalla preposizione \"ad\", e serve ad esprimere una subordinata finale: Senatus m\u012bsit leg\u0101t\u014ds \"ad impl\u014drandum\" p\u0101cem si traduce come \"Il senato invi\u00f2 gli ambasciatori \"per chiedere\" la pace\". Si noti comunque che il latino classico rifugge dai concetti astratti e preferisce le forme gerundive \"ad p\u0101cem impl\u014drandam\" (letteralmente \"per la pace da chiedere\").\nIl gerundivo.\nIl gerundivo invece rappresenta un aggettivo verbale con valore passivo, che esprime il dovere o la necessit\u00e0: \"Liber legendus\" si tradurr\u00e0 appunto \"il libro da leggere\", \"che deve essere letto\". Si declina come un aggettivo della prima classe e si forma aggiungendo al tema del presente del verbo le terminazioni \"-andus, -a, um\" per la prima coniugazione, \"-endus, -a, -um\" per la seconda e la terza e \"-iendus, -a, -um\"\" per la quarta.\nIl gerundivo \u00e8 particolarmente utilizzato nella lingua latina all'interno della cosiddetta perifrastica passiva, formata da un gerundivo e da una voce del verbo essere. Questa particolare costruzione esprime l'idea passiva del dovere, della necessit\u00e0:\nEsempio: \"Carth\u0101g\u014d d\u0113lenda est\" si tradurr\u00e0 \"Cartagine deve essere distrutta\".\n\u00c8 da notare che il complemento d'agente nella perifrastica passiva \u00e8 espresso in caso dativo; in caso di confusione per la presenza di altri dativi, si segue la normale regola dell\"'\u0101\" o \"ab\" + ablativo.\nEsempio: \"N\u014db\u012bs d\u0113 proel\u012d\u014d c\u014dgitandum est\" va tradotto \"Noi \"dobbiamo riflettere\" sulla guerra\" (Letteralmente: \"\u00c8 da riflettere sulla guerra da parte nostra\").\nParticipio.\nPer la sensibilit\u00e0 grammaticale dei latini, il participio era una parte del discorso a s\u00e9, per la sua particolarit\u00e0 di avere caratteri della declinazione (genere e caso) e della coniugazione (i tempi e le diatesi). Infatti il suo nome, \"participium\", \u00e8 dovuto proprio al fatto che esso partecipa del nome e del verbo.\nNella lingua latina esistono tre tempi del participio: presente, perfetto e futuro. La traduzione del presente e del perfetto corrispondono a quella italiana (leg\u0113ns = che legge, l\u0113ctus = che \u00e8 letto) si pu\u00f2 concludere quindi che il participio presente ha valore di contemporaneit\u00e0 ed \u00e8 sempre attivo, quello perfetto ha valore di anteriorit\u00e0 ed \u00e8 sempre passivo. Il participio futuro, invece, non esiste pi\u00f9 in italiano, ma si pu\u00f2 tradurre dal latino con una perifrastica attiva. I participi futuri latini sono caratterizzati dalla terminazione in \"-\u016brus, -\u016bra, -\u016brum\". Sono presenti residui del participio futuro latino nella lingua italiana, come ad esempio venturo (= che verr\u00e0), nascituro (= che nascer\u00e0), futuro (= che sar\u00e0), duraturo (= che durer\u00e0), ecc. Tale participio in italiano non ha strettamente valore di posteriorit\u00e0, ma di imminenza, predestinazione o intenzionalit\u00e0, cos\u00ec la traduzione pi\u00f9 corretta per nascituro sar\u00e0 \"che sta per nascere\", \"che \u00e8 destinato a nascere\" o \"che ha intenzione di nascere\". Il suo valore \u00e8 sempre attivo.\nIl participio presente si coniuga come un aggettivo della seconda classe ad un'uscita, con la particolarit\u00e0 che l'ablativo singolare esce in -e quando il participio viene utilizzato come sostantivo o come verbo, in -\u012b quando \u00e8 invece un aggettivo. Il participio futuro e quello perfetto si declinano come aggettivi della prima classe.\nInfinito.\nCi sono anche tre forme di infinito: presente, perfetto e futuro (che non esiste pi\u00f9 in italiano). Questi vengono usati nelle frasi cosiddette \"infinitive\", corrispondenti alle subordinate oggettive e soggettive.\nSupino.\nIl supino \u00e8 un modo nominale usato nella grammatica latina. Esso \u00e8 la quarta voce del paradigma dei verbi (es. Laudo, as, avi, atum, are) e serve pi\u00f9 che altro a formare altre voci verbali quali participio perfetto e participio futuro. Esso, tuttavia, ha un senso anche usato singolarmente. Esistono due tipi di supino, il supino attivo (talvolta chiamato accusativo) che \u00e8 contraddistinto dalla desinenza -um (es. Laudatum) che ha valore finale con verbi di movimento (es. \"Venerunt petitum pacem\" = Vennero per chiedere la pace) e il supino passivo (detto anche ablativo), con desinenza in -u (es. Laudatu), di uso molto raro, viene usato per indicare limitazione (es. \"Res horrenda auditu est\" = \u00c8 una cosa orrenda a sentirsi). Quest'ultimo, tuttavia, \u00e8 di uso assai raro e viene usato perlopi\u00f9 in espressioni come \"Facile dictu\" o \"Difficile factu\", (Facile a dirsi e difficile a farsi.)\nI verbi deponenti godono di entrambi i supini.\nPerifrastica attiva e passiva.\nIl latino gode di due costrutti, chiamati perifrastiche appunto perch\u00e9 formate da accordi tra particolari voci verbali e il verbo essere. La perifrastica attiva si compone dell'accordo tra il verbo essere e il participio futuro del verbo in questione, quella passiva col verbo essere e il gerundivo dal verbo in questione, talvolta col dativo d'agente o dal classico complemento d'agente in caso di due dativi nella frase.\nPerifrastica attiva.\nNella grammatica latina, si chiama perifrastica attiva (o coniugazione perifrastica attiva), un tipo di costruzione costituita dal participio futuro accompagnato dal verbo \"sum\" \"essere\" (in tutti i tempi dell'indicativo e del congiuntivo). Essa esprime l'idea di un'azione che si ha intenzione di fare o che \u00e8 sul punto di avvenire.\nPerifrastica passiva.\nLa perifrastica passiva \u00e8 il modo con cui viene chiamato un costrutto sintattico della lingua latina. Essa \u00e8 una perifrasi che esprime il significato di dovere o necessit\u00e0 di compiere un'azione e si costruisce con il gerundivo del verbo seguito da \"sum\" coniugato al modo e tempo opportuno.\nParti invariabili del discorso.\nLe principali parti invariabili del discorso sono l'avverbio, le preposizioni, le congiunzioni e le interiezioni.\nAvverbi.\nL'avverbio \u00e8 legato al verbo o al nome o all'aggettivo o ad altro avverbio, ne modifica in parte il significato.\nI gradi dell'avverbio.\nIl comparativo dell'avverbio coincide con il comparativo neutro dell'aggettivo. Quindi ha la terminazione in -ius.\nPer esempio:\ncupid-e (avidamente) fa cupid-ius (pi\u00f9 avidamente)\naudac-iter (audacemente) fa audac-ius (pi\u00f9 audacemente)\nIl superlativo dell'avverbio si forma con la terminazione -e sostituita alla terminazione -i del genitivo singolare dell'aggettivo superlativo.\nes.: celerrim-i (velocissimo) celerrim-e (velocissimamente)\nmaxim-i (massimo) maxim-e (massimamente)\nmaturrim-i (molto affrettato) maturrim-e (molto affrettatamente)\nmaxime dubius (dubbiosissimo) maxime dubie (molto dubbiosamente)\nPreposizioni.\nLa preposizione si pone davanti (pre-posizione) al nome latino, determinandone il caso, per chiarire il suo rapporto con altre parti della proposizione. \nEsempi: a (ab), da; ad, verso, a; de, da, circa; e (ex), da, di; in, in, dentro; per, attraverso, per; pro, davanti, al posto di; post. Ogni preposizione \u00e8 seguita da un particolare caso: certe vogliono l'accusativo, altre invece l'ablativo.\nCongiunzioni.\nLa congiunzione ha la funzione di collegare, congiungere tra loro elementi di una proposizione o di diverse proposizioni. Le congiunzioni vengono dette anche connettivi e possono avere funzione di coordinazione o di subordinazione.\nEsempi: et, atque, ac, quoque, etiam, aut, vel, nec, neque (coordinanti); ut, quod, quia, cum, antequam, postquam (subordinanti).\nInteriezioni.\nLe interiezioni sono esclamazioni inserite nel discorso. Si dicono proprie, quando esprimono emozioni e improprie, quando si tratta di nomi o frasi fatte.\nSintassi.\nLa sintassi \u00e8 la parte della linguistica che descrive e studia il modo in cui i vari elementi del discorso si uniscono per formare degli enunciati. Diversi sono i metodi, alcuni di diffusione recente, usati dagli studiosi per render ragione di fenomeni che coinvolgono da un lato l'articolazione degli elementi morfologici e dall'altro la vera e propria espressione del pensiero. In questa sede pare opportuno attenersi al linguaggio tradizionale utilizzato tuttora in larga misura nell'insegnamento del latino nelle scuole secondarie.\nSintassi della frase semplice (analisi logica).\nSi considera frase semplice un enunciato costituito, secondo la terminologia tradizionale dell'analisi logica, da soggetto e predicato. A questi due elementi (talora uno dei due pu\u00f2 essere sottinteso) se ne possono aggiungere altri, ovvero i vari tipi di complemento. In latino il sistema dei casi, che si applica a nomi, pronomi e aggettivi permette di identificare la funzione attribuita a tali parole nella frase. In italiano, invece, \u00e8 determinante l'ordine delle parole per distinguere il soggetto dal complemento oggetto e l'uso delle preposizioni per formare i complementi indiretti.\nSintassi dei casi: Nominativo.\nIl nominativo compare nella lingua latina con diverse funzioni semplici:\nIl doppio nominativo.\nSi tratta di un costrutto che richiede la presenza di un predicativo del soggetto. Questo costrutto \u00e8 quindi ammesso da alcuni tipi di verbi, quali verbi \"appellativi, elettivi ed estimativi (solo se in forma passiva)\", che qui chiameremo \"copulativi\". Il predicativo del soggetto rimane in nominativo anche quando il verbo copulativo \u00e8 all'infinito, preceduto da un verbo servile.\n \nIl verbo \"videor\".\nIl verbo videor talvolta si comporta come un normale verbo copulativo\nIn altri casi si pu\u00f2 trovare quello che \u00e8 comunemente definito \"costrutto personale\", in cui il verbo videor \u00e8 concordato con il soggetto, ed \u00e8 seguito da un infinito:\nIl costrutto personale di \"videor\" si traduce in italiano con la forma impersonale del verbo \"sembrare\", alla 3\u00ba persona singolare e seguito da una proposizione subordinata soggettiva che ha per soggetto il soggetto di \"videor\": infatti la traduzione letterale risulta inaccettabile in italiano.\n \nTalvolta il verbo \"videor\" compare inoltre nella costruzione \"apparentemente impersonale\". In questo costrutto il verbo videor compare alla 3\u00ba persona singolare, ed \u00e8 seguito da un verbo all'infinito, o da una intera proposizione infinitiva. Il nome \"apparentemente impersonale\" deriva infatti dal fatto che il verbo videor compare come nel costrutto impersonale, ma il soggetto esiste e consiste in un verbo all'infinito o in una intera proposizione infinitiva soggettiva. \"Videor\" compare in questo costrutto quando:\n \nAncora il verbo \"videor\" e gli altri verbi di cui sopra pu\u00f2 comparire nella costruzione totalmente impersonale, come accennato prima, in forma di locuzione incidentale (es.: come sembra, \"ut videtur\")\n \nSintassi dei casi: Genitivo.\nIl genitivo \u00e8 usato in latino per determinare appartenenza a un determinato insieme, proprio o figurato. Pu\u00f2 essere tradotto in italiano, a seconda dei casi, in diversi modi.\nGenitivo epesegetico o dichiarativo.\n\u00c8 il vero e proprio complemento di specificazione, in quanto esprime la specie di un genere, ossia specifica, determina un concetto generico.\nIl concetto di \"nome\" \u00e8 specificato dal genitivo \"amici\", \"di amico\".\nGenitivo di possesso.\nIl genitivo di possesso precisa l'appartenenza di una persona o una cosa a un'altra.\nGenitivo soggettivo.\nDal contesto si potr\u00e0 capire se i nemici (\"hostium\") sono il soggetto logico del \"temere\" (\"metus\"). Quindi la frase significher\u00e0 \"il timore che i nemici provano\".\nGenitivo oggettivo.\nDal contesto si potr\u00e0 capire se i nemici (\"hostium\") sono l'oggetto logico del \"temere\" (\"metus\"). Quindi la frase significher\u00e0 \"il timore per i nemici\".\nspesso il genitivo oggettivo in italiano \u00e8 preceduto dalle particelle \"per, verso, contro, riguardo a..\"\nGenitivo di qualit\u00e0.\nIndica le qualit\u00e0 morali possedute permanentemente da qualcuno. Si pu\u00f2 trovare in due funzioni:\nQuesto costrutto esprime generalmente qualit\u00e0 permanenti. Per qualit\u00e0 non durature, si usa invece l'ablativo strumentale-sociativo.\nGenitivo di pertinenza.\nIl genitivo di pertinenza (o di convenienza) indica la persona a cui si addice un compito, la persona che per convenienza sociale deve fare, o la qualit\u00e0 in cui rientra un certo comportamento. \u00c8 usato sempre in funzione predicativa, con il verbo sum, ed \u00e8 utile usare espressioni del tipo \"\u00e8 proprio di...\" \"\u00e8 dovere di...\" ecc.per tradurlo correttamente.\nAltri genitivi di specificazione e appartenenza.\nAlla funzione di specificazione e appartenenza si possono ricondurre anche:\nGenitivo partitivo.\nLa parola in genitivo indica la totalit\u00e0, di cui si prende in considerazione una parte soltanto. \u00c8 spesso usato per determinare sostantivi o pronomi interrogativi e indefiniti che indicano una parte, oltre che avverbi che indicano una quantit\u00e0. Al suo posto pu\u00f2 essere usato l'ablativo o l'accusativo preceduto dalla preposizione \"inter\".\nIl genitivo partitivo si trova inoltre comunemente usato:\nIl genitivo con gli aggettivi.\nUn sostantivo in genitivo riferito a un aggettivo specifica a che realt\u00e0 \u00e8 riferito l'aggettivo.\nIl genitivo in funzione di oggetto.\nIn taluni verbi intransitivi in latino ma transitivi in italiano, il complemento obbligatorio o attante con funzione di oggetto compare in genitivo. Si tratta delle seguenti categorie:\nGenitivo avverbiale con i verbi di stima.\nI verbi che significano \"stimare, considerare, valere, contare\" sono solitamente accompagnati da forme avverbiali con la terminazione in genitivo come \"magni, pluris, plurimi, maioris, maximi, parvi, minoris, minimi, nihili, tanti, quanti\".\nGenitivo con verbi di accusa e condanna.\nI verbi che significano \"accusare, portare in giudizio, dimostrare la colpevolezza, condannare, assolvere\" sono quasi sempre seguiti dal genitivo del sostantivo indicante la colpa di cui si \u00e8 assolti o accusati o condannati.\n-per esprimere la colpa viene talvolta usato, al posto del genitivo, \"de + ablativo\"\nQuesto costrutto \u00e8 sempre usato con il sostantivo \"vis\" che \u00e8 privo di genitivo.\nIl genitivo con \"interest\" e \"refert\".\nI verbi impersonali \"interest\" e \"refert\" sono generalmente costruiti con il genitivo della persona a cui importa. La cosa che importa di norma viene invece espressa con un pronome neutro (hoc, id, illud), con un infinito o con una proposizione subordinata soggettiva.\n Interest omnium recte fac\u0115re (Cic. Fin. 2, 72)\n A tutti importa agire bene\n Non refert quam moltos (libros) sed quam bonos habeas\n Non importa quanti (libri) hai, ma quanti (ne hai) di buoni.\nQuando la persona a cui importa \u00e8 espressa tramite un pronome personale, si usano le forme di 1\u00ba o 2\u00ba persona femminile del pronome possessivo (\"mea, tua, nostra, vestra\"). Per la terza persona \u00e8 usato \"sua\" solo per i riflessivi, altrimenti si trova \"eius, eorum, earum\" ecc.\n Magni mea interest hoc tuos omnes scire (Cic. Fam. 6, 10, 3)\n Mi interessa molto che tutti i tuoi amici sappiano ci\u00f2.\nNon ci interessa la tua opinione\nNon nostra refert tuam opinionem\nNon ti interessa sapere le cose del mondo?\nNon tua interest scire res mundi?\nSono molto interessato al tuo operato\nMagni mea interest tuam opem\nA quelli non interessa vincere\nIllorum non refert vincere\nA lui interessa davvero tanto partecipare alla gara\nEius permagni interest certaminis partecipem esse\nIl genitivo con i verbi impersonali \"miseret, paenitet, piget, pudet, taedet\".\nI verbi impersonali \"miseret (avere compassione di), paenitet (pentirsi di), piget (dispiacersi di), pudet (vergognarsi di), taedet (annoiarsi di)\" richiedono il genitivo della cosa di cui una persona ha compassione, si pente ecc.La persona che ha compassione, si pente ecc.\u00e8 invece espressa in accusativo\n Me meorum factorum atque consiliorum [...] numquam paenitebit\n Io non mi pentir\u00f2 mai delle mie azioni e delle mie decisioni\nSintassi dei casi: Dativo.\nEsistono diversi tipi di dativi: Dativo d'Agente, di fine, di termine, di possesso ecc.\nN.B\nIl Dativo d'agente quando si incontra con un altro dativo, si deve indicare con A,AB + ablativo (regge verbi intransitivi)\nDOPPIO DATIVO \nHaec verba sunt militibus auxilio\nQueste parole sono di aiuto ai soldati \n(il primo dativo pu\u00f2 essere di vantaggio o svantaggio mentre il secondo \u00e8 un dativo d'effetto) \nIl Doppio dativo si costruisce intorno al verbo essere (sum) e ha un soggetto e due dativi.\nDATIVO ETICO\nIl dativo etico indica la partecipazione affettiva di chi parla o scrive.\nQuid tu mihi tristis es ? (Pl.) Perch\u00e9 mi sei triste ?\nDATIVO DI POSSESSO\nSi unisce al verbo Sum e indica la persona cui appartiene una cosa la quale costituisce il soggetto di Sum. (In italiano si usa il verbo avere o possedere)\nP.Quinctio tenues opes erant (Cic.) P.Quinzio aveva pochi mezzi.\nDATIVO DI RELAZIONE (IUDICANTIS)\nIndica un'idea che \u00e8 espressa dalla persona che parla o che scrive (valore soggettivo)\nSintassi dei casi: Accusativo.\nCostruzione dei verbi impersonali.\nSi costruiscono con l'accusativo due gruppi di verbi impersonali: \nI verbi assolutamente impersonali sono 5: \nCon l'accusativo questi verbi costruiscono la persona che prova il sentimento mentre la cosa che determina il sentimento \u00e8 espressa in genitivo.\nSintassi dei casi: Ablativo.\nAblativo assoluto.\nL'ablativo assoluto \u00e8 un costrutto nominale latino che comprende di solito un nome e un verbo, con la parola latina declinata in caso ablativo concordata con un participio (di qualsiasi verbo) anche quest'ultimo declinato all'ablativo. Il participio viene usato come verbo della proposizione e il nome prende la funzione lessicale di soggetto.\nSintassi dei casi: Determinazioni di luogo.\nPer quanto riguarda le determinazioni di luogo abbiamo quattro elementi: \nStato in luogo.\nIl complemento di stato in luogo indica il luogo, reale o figurato, all'interno del quale ci si trova. Esso viene solitamente espresso dal caso ablativo preceduto da in. Quando \u00e8 rappresentato da un nome proprio (di citt\u00e0 o piccola isola) abbiamo vari casi:\nMoto a luogo.\nAccompagna verbi che esprimono movimento e indica la destinazione di tale movimento. Nella forma base \u00e8 espresso dall'accusativo preceduto dalle preposizioni \"in\" o \"ad\" (quest'ultima indica l'avvicinamento ad un luogo). Qualora l'indicazione di luogo sia data da un nome proprio di citt\u00e0 o piccola isola si esprime con l'accusativo semplice.\nMoto da luogo.\nAnch'esso accompagna verbi di movimento e ne indica la provenienza. Si esprime con l'ablativo preceduto dalle preposizioni \"a/ab\", \"e/ex\", \"de\" (quest'ultima in caso di moto discendente). Anche qui se il complemento \u00e8 dato da nome proprio non si usa la preposizione.\nMoto per luogo.\nIndica il luogo attraverso il quale si compie il movimento espresso dal verbo. La forma base \u00e8 data dall'accusativo preceduto dalla preposizione \"per\". Quando il complemento \u00e8 espresso da un nome come che indichi passaggio obbligato come ponte, via strada o simili si ha di solito l'ablativo semplice con valore strumentale.\nSi osservi che i nomi comuni \"domus\" (casa) e \"rus\" (campagna) si comportano come i nomi propri:\nSi ricordano infine i complementi di stato in luogo espressi dal locativo \"humi\" (per terra) e \"domi militiaeque\" (in pace e in guerra).\nSintassi dei casi: Determinazioni di tempo.\nLe determinazioni di tempo si suddividono in due gruppi principali: complementi di tempo determinato (quando?) e complementi di tempo continuato (per quanto tempo?).\nSintassi del verbo.\nIl verbo \u00e8 una parola coniugabile, che presenta indicatori di genere, diatesi, persona, numero, modi e tempi.\nIl genere, come nella lingua italiana, \u00e8 transitivo o intransitivo. \u00c8 intransitivo il verbo che non ha oggetto diretto, o perch\u00e9 non pu\u00f2 averlo, o perch\u00e9 esso \u00e8 sottinteso, o perch\u00e9 il verbo \u00e8 usato in forma \"assoluta\".\nLa diatesi pu\u00f2 essere attiva, passiva, media (forma uguale alla passiva, significato riflessivo o reciproco); uno sviluppo della diatesi media \u00e8 la deponente, in cui rimane la forma passiva con un significato attivo.\nLa persona e il numero sono in tutto corrispondenti all'italiano (prima, seconda, terza singolare e plurale).\nI modi si distinguono in finiti e non finiti (o infiniti).\nModi finiti.\nSi definiscono modi \"finiti\" quelli che sono determinati nel numero e nella persona, ovvero indicativo, congiuntivo, imperativo. Vi \u00e8 dunque una forte somiglianza col sistema dei modi in italiano; manca per\u00f2 il condizionale.\nIndicativo.\nMolto usato nelle proposizioni indipendenti, esprime una asserzione, una enunciazione, una descrizione. Viene perci\u00f2 definito come modo tipico dell'obiettivit\u00e0, contrapposto al congiuntivo, modo della soggettivit\u00e0. Si incontra l'indicativo anche in proposizioni subordinate, come le causali introdotte da \"quia\", le temporali con \"cum\", le completive-dichiarative con \"quod\".\nCongiuntivo.\nNelle proposizioni indipendenti indica varie modalit\u00e0 del rapporto tra predicato e soggetto (volitiva, potenziale, dubitativa ecc.) che conferiscono un'impronta soggettiva all'enunciato. \u00c8 poi il modo pi\u00f9 usato nelle proposizioni subordinate.\nImperativo.\n\u00c8 il modo tipico col quale si esprime un comando. Nel tempo presente ha solo la seconda persona singolare e plurale, mentre nel futuro ha anche la terza persona singolare e plurale. L'imperativo futuro esprime comandi di cui l'esecuzione non \u00e8 da svolgersi subito e azioni non abituali, si incontra soprattutto in espressioni formulari, di carattere giuridico o religioso. Si usa al posto dell'imperativo presente con alcuni verbi: \"scito\" (sappi), \"habeto\" (tieni per fermo), \"memento\" (ricorda).\nNella forma negativa \u00e8 raro ed arcaico l'uso di \"ne\" + imperativo presente. Si usa invece \"ne\" + congiuntivo o, pi\u00f9 spesso e pi\u00f9 familiarmente, \"noli/nolite\" + infinito.\nModi non finiti.\nSono i modi verbali che non recano determinazione di numero e di persona. Sono chiamati anche \"nomi verbali\" perch\u00e9 di origine e natura nominale.\nGerundio.\n\u00c8 un nome verbale. Ha la funzione di fornire i casi obliqui (o indiretti) per i quali non si usa l'infinito sostantivato. Nel caso accusativo preceduto dalla preposizione \"ad\" costituisce una forma implicita di proposizione finale.\nGerundivo.\n\u00c8 un aggettivo verbale. Si pu\u00f2 trovare in funzione attributiva es. puella laudanda: la fanciulla da lodare.\n\u00c8 usato nel costrutto della perifrastica passiva per esprimere un'azione necessaria es. puella laudanda est: bisogna lodare la fanciulla. Pu\u00f2 essere usato in funzione predicativa es. suscepi agrum colendum: ho iniziato a coltivare il campo. Si trova spesso nel costrutto del gerundivoo al posto del gerundio.\nSintassi della frase complessa (analisi del periodo).\nLa lingua latina ha una struttura sintattica molto articolata, nella quale i rapporti logici trovano puntuale espressione. Si osserva una forte corrispondenza tra la frase complessa e il periodo complesso: se nella frase (proposizione) gli elementi logici sono espressi dai complementi diretti e indiretti, nel periodo i medesimi elementi sono rappresentati da frasi complementari (a loro volta dirette o indirette)\nNei periodi complessi, ovvero costituiti da pi\u00f9 proposizioni che sono legate da rapporti di subordinazione e non di coordinazione, la lingua latina esprime in forma generalmente univoca sia la funzione (mediante ci\u00f2 che nella grammatica tradizionale si definisce proposizione causale, finale, ecc.), sia i rapporti temporali tra una proposizione e la sovraordinata secondo la consecutio temporum, sia la prospettiva dell'enunciato, che pu\u00f2 essere soggettiva o oggettiva.\nSintassi della frase latina e \"Consecutio temporum\".\nLa lingua latina \u00e8 una lingua molto flessibile in cui la funzione sintattica di una parola non dipende dalla sua posizione, essendo espressa dalle terminazioni della parola stessa; generalmente l'ordine \u00e8: gruppo del soggetto, gruppo dell'oggetto (specificazioni del verbo), verbo (sinteticamente SOV) ma grazie alla flessione nominale di cui questa lingua \u00e8 dotata, \u00e8 permessa molta libert\u00e0. Si considerino gli esempi: \nUn'altra caratteristica della lingua latina \u00e8 la preminenza di espressioni concrete, questo in netto contrasto con la lingua greca molto pi\u00f9 duttile ed icastica. Una frase del tipo: \"Credo nell'esistenza di Dio\" in latino diverrebbe \"credo deum esse\", che letteralmente significa: \"Credo che Dio sia\" o \"Credo che Dio \u00e8\".\n\"Consecutio temporum\".\nUno tra i meccanismi pi\u00f9 peculiari della lingua latina \u00e8 la \"consecutio temporum\" (\"correlazione dei modi\") ereditata con minor rigidit\u00e0 dall'italiano.\nQuesta struttura definisce il rapporto tra i tempi dei verbi nella subordinazione delle frasi di un periodo rispetto alle sovraordinate per esprimere i seguenti rapporti di relativit\u00e0:\nEsempi:\nSi pu\u00f2 notare come in italiano vi sia corrispondenza nei tempi del congiuntivo eccetto per il rapporto di posteriorit\u00e0 che l'italiano esprime diversamente.\nLa \"consecutio temporum\" vale anche per le subordinate infinitive, che in italiano si definiscono oggettive e soggettive. I tempi dell'infinito saranno dunque:\nEsempi:\n\"Consecutio temporum\" delle subordinate di grado superiore al 1\u00ba\nLa \"consecutio temporum\" in latino agisce anche per le subordinate di grado superiore al 1\u00ba, ma in questo caso presenta delle regole specifiche leggermente differenti da quelle che valgono per le subordinate di 1\u00ba grado analizzate in precedenza. Innanzitutto le subordinate di grado superiore al 1\u00ba, come si pu\u00f2 ben dedurre, non dipendono dal verbo della proposizione reggente del periodo, ma dalla subordinata di 1\u00ba grado; di conseguenza si trover\u00e0 in dipendenza da tempi quali il congiuntivo e l'infinito (pi\u00f9 raramente l'indicativo).\nIn questo periodo l'imperfetto congiuntivo \"valeret\" della proposizione finale subordinata di 2\u00ba grado, dipende dal congiuntivo perfetto \"feceris\", retto a sua volta dal verbo della principale \"nescio\". La subordinata di 2\u00ba grado non ha alcun legame di \"consecutio\" con la principale.\nVediamo due esempi esplicativi:\nIl congiuntivo presente \"agas\" della subordinata di 2\u00ba grado dipende dal verbo della principale \"cupio\".\nIl congiuntivo imperfetto \"cuperes\" della subordinata di 2\u00ba grado dipende dall'infinito perfetto \"impetravisse\" della reggente di 1\u00ba grado."}
{"id": "2230321", "revid": "15756", "url": "https://it.wikipedia.org/wiki?curid=2230321", "title": "Battaglia navale di Santiago de Cuba", "text": "La battaglia navale di Santiago de Cuba si \u00e8 svolta il 3 luglio 1898 nella baia di Santiago di Cuba ed \u00e8 stata il pi\u00f9 grande scontro navale tra la Armada Espa\u00f1ola e la US Navy nel corso della guerra ispano-americana. A conclusione dello scontro, la squadra navale spagnola comandata dall'ammiraglio Cervera venne completamente annientata.\nPremesse.\nCervera era partito gi\u00e0 dalla base spagnola delle isole di Capo Verde con la convinzione di non poter affrontare la squadra statunitense, vista la disparit\u00e0 di forze. I suoi tre incrociatori corazzati gemelli \"Almirante Oquendo\", \"Vizcaya\" e \"Infanta Maria Teresa\" avevano solo due cannoni da 280\u00a0mm in barbetta singola e 10 cannoni da 140 mm nel ridotto centrale; il nuovissimo \"Crist\u00f3bal Col\u00f3n\" non aveva l'armamento principale, costituito da due cannoni Armstrong da 254\u00a0mm che era stato bloccato dall'embargo in Inghilterra, e l'armamento secondario con 10 cannoni da 152\u00a0mm e altri 10 da 120mm, numeroso ma incapace di perforare le corazzature delle navi statunitensi. Vari problemi affliggevano la sua squadra, tra cui la carena sporca di molte delle navi che ne penalizzava la velocit\u00e0 massima, difetti al meccanismo di culatta di vari cannoni pesanti, e la necessit\u00e0 di pulizia delle caldaie; pertanto avrebbe preferito che la squadra fosse rimasta verso le isole Canarie dove poteva contare su rifornimenti di carbone, munizioni e cantieri per la manutenzione, cosa invece impossibile a Cuba, oltre che l'ulteriore supporto della squadra rimasta invece a protezione della madrepatria. La sua squadra era rimasta bloccata nella rada di Santiago per sei settimane ed ora, nell'imminenza della capitolazione della citt\u00e0, non rimaneva altra scelta che uscire dalla rada. Una frase a lui attribuita era\nLa decisione di inazione di Cervera, dovuta alla sproporzione di forze, non era condivisa dagli altri ufficiali superiori della squadra. Il capitano di vascello Fernando Villaamil, comandante della squadriglia di cacciatorpediniere assegnata alla squadra e specialista dell'uso di questo tipo di mezzi, nonch\u00e9 progettista della Classe Furor (originariamente tre unit\u00e0, ma la terza aveva raggiunto Porto Rico per problemi alle caldaie), aveva caldeggiato una serie di attacchi con siluri da parte dei cacciatorpediniere contro le citt\u00e0 costiere statunitensi, come New York, New Orleans, Miami e Charleston, in modo da costringere la US Navy a ritirare parte della squadra di blocco a protezione dei porti; tra questi in particolare New York non aveva alcuna opera di vigilanza e protezione dal mare, fatto accertato dallo stesso capitano Villaamil in una crociera dalla quale aveva tratto un libro, \"Viaje de circunnavegaci\u00f3n de la corbeta Nautilus\". Cervera per\u00f2 non diede il proprio assenso alla operazione.\nGli statunitensi, comunque, non essendo a conoscenza della situazione della squadra spagnola, temevano attacchi alle citt\u00e0 costiere o al loro traffico mercantile, e che se la flotta spagnola si fosse presentata al completo si sarebbero sofferte gravi perdite anche in caso di vittoria; questa era l'opinione dell'ammiraglio Schley, comandante del \"Fliyng Squadron\" e dell'opinione pubblica, riportata il 31 maggio, cio\u00e8 alcuni giorni dopo, dal giornale argentino \"El Diario\".\nIl blocco navale.\nIl 19 maggio, la squadra di blocco statunitense prendeva posizione al largo di Santiago. Il 25 maggio, Cervera telegrafava al ministro della marina spagnolo: \u00abEstamos bloqueados. Califiqu\u00e9 de desastrosa la venida para los intereses de la Patria. Los hechos empiezan a darme la raz\u00f3n. Con la desproporci\u00f3n de fuerzas, es imposible ninguna acci\u00f3n eficaz. Tenemos v\u00edveres para un mes\u00bb (\"Siamo bloccati. Qualificai la venuta disastrosa per gli interessi della patria. I fatti iniziano a darmi ragione. Con questa sproporzione di forze, \u00e8 impossibile alcuna azione efficace. Abbiamo viveri per un mese.\") Per contro, il governo insisteva per un'azione navale anche in virt\u00f9 di una campagna di stampa che aveva acceso le aspettative popolari, e che riscattasse la sconfitta della Battaglia della baia di Manila, nota in Spagna come \"disastro di Cavite\". In realt\u00e0 la flotta spagnola era stata divisa in modo inefficace, ed un'altra squadra il cui fulcro era la corazzata Pelayo, che data la ridotta autonomia non poteva far parte della squadra inviata a Cuba, era stata inviata verso le Filippine via Canale di Suez per poi dover tornare indietro anche a causa di pressioni statunitensi sulle autorit\u00e0 egiziane ed a un tentativo da parte del miliardario statunitense William Randolph Hearst di affondare una nave in modo da bloccare il canale.\nIl 2 luglio gli americani si apprestavano a conquistare da terra la citt\u00e0, dopo aver bloccato nella rada di Santiago la flotta spagnola. L'ammiraglio Sampson issava la sua insegna sulla USS \"New York\", un veloce incrociatore corazzato da 8.000\u00a0t con 6 cannoni da 203\u00a0mm. Allentato il blocco con la corazzata USS Massachusetts che aveva raggiunto Guant\u00e1namo per rifornirsi di carbone, Cervera, dopo aver ripreso a bordo i marinai che aveva fatto sbarcare per contribuire alla difesa della citt\u00e0, cerc\u00f2 di fuggire dalla baia affinch\u00e9 le navi spagnole non cadessero in mani nemiche, secondo gli ordini del governatore di Cuba, \"Capit\u00e0n General\" Ram\u00f3n Blanco y Erenas, che temeva per un crollo del morale in Spagna se la squadra si fosse arresa senza condizioni.\nLa differenza delle forze navali era notevole: gli spagnoli potevano contare su due moderni cacciatorpediniere Classe Furor (\"Furor\" e \"Pluton\"), tre incrociatori corazzati della Classe Infanta Maria Teresa (semplici versioni ingrandite da 6.900\u00a0t degli incrociatori britannici classe Galatea con 2 cannoni da 280mm e 10 da 140mm, 20 nodi di velocit\u00e0 massima all'origine, completati nel 1893) e il moderno incrociatore corazzato Crist\u00f3bal Col\u00f3n costruito in Italia che per\u00f2 venne consegnato agli spagnoli nell'imminenza della guerra e spedito in combattimento senza avere ultimato l'allestimento e soprattutto senza aver montato le artiglierie principali (due cannoni Armstrong da 254mm sostituiti da simulacri di legno) a causa dell'embargo sugli armamenti, cosa che ne diminu\u00ec notevolmente le capacit\u00e0 di combattimento. A queste navi si aggiungeva l'incrociatore non protetto \"Reina Mercedes\", di scarsa utilit\u00e0 pratica per il suo armamento e le condizioni del suo impianto motore con sette delle sue dieci caldaie fuori uso. Gli americani opponevano quattro navi da battaglia, tra cui la modernissima corazzata USS Iowa da 11.000\u00a0t armata con 4 cannoni da 305\u00a0mm e 8 da 203\u00a0mm nonch\u00e9 pesantemente corazzata, due corazzate Classe Indiana, la nave da battaglia di seconda classe USS Texas, classificata all'epoca incrociatore protetto, gli incrociatori corazzati, USS Brooklyn, un moderno incrociatore corazzato da 9.000\u00a0t con 8 cannoni da 203mm in torri, e USS \"New York\", una cannoniera e tre incrociatori ausiliari; si aggiungevano varie unit\u00e0 minori come la torpediniera USS \"Ericsson\", cannoniere come la USS Gloucester, o incrociatori ausiliari come la USS \"Harvard\".\nLe prime schermaglie.\nIl piano iniziale era di posizionare la forza di blocco a 6 miglia nautiche al largo di Santiago durante il giorno, ma la distanza venne ridotta dopo poco a 4 miglia durante la notte. Di notte o col cattivo tempo le navi venivano avvicinate alla costa per prevenire fughe. Le navi divise in due squadroni bloccavano il lato est ed il lato ovest del porto. Ogni pomeriggio delle lance di picchetto venivano posizionate ad un miglio dalla costa.. L'ammiraglio Sampson diede specifiche istruzioni sul come usare i proiettori da ricerca di notte, spazzolando l'orizzonte \"lentamente e con precisione, con non meno di tre minuti per effettuare una spazzata su un arco di 90 gradi\" Il 2 giugno 1898 Sampson guid\u00f2 uno squadrone che comprendeva \"New York\", \"Iowa\", \"Oregon\", \"New Orleans\", \"Mayflower\", e \"Porter\", mentre il comandante Schley comand\u00f2 \"Brooklyn\", \"Massachusetts\", \"Texas\", \"Marblehead\", e \"Vixen\", disponendosi come convenuto sui due lati del porto. Nei giorni successivi le navi della forza di blocco scambiarono colpi con le navi spagnole ed il 3 giugno gli statunitensi tentarono di affondare una carboniera, la USS Merrimac, in modo da bloccare il canale, ma i colpi delle batterie spagnole resero la \"Merrimac\" ingovernabile e questa affond\u00f2 a lato del canale, senza ostcolarne l'utilizzabilit\u00e0.\nIl 7 giugno Santiago, una volta il principale porto dell'isola e in quel momento secondo solo all'Avana, venne bombardata dalle navi statunitensi al largo; grazie alla superiore gittata dei loro cannoni pesanti che non potevano essere controbattuti dagli spagnoli, i proiettili danneggiarono gravemente nella baia il \"Reina Mercedes\" che, sebbene parzialmente disarmato e comunque praticamente senza apparato motore aveva ancora parte dell'equipaggio a bordo; secondo un resoconto del quotidiano argentino \"El Diario\" di Mendoza, che seguiva gli avvenimenti nel loro complesso, il vicecomandante e cinque marinai vennero uccisi, mentre un tenente di vascello e dieci marinai vennero feriti; secondo un dispaccio ufficiale partito dall'Avana, anche i forti che difendevano il porto vennero presi di mira, ma senza precisare eventuali danni; l'8 giugno, un nuovo dispaccio riferiva che \"l'attacco statunitense era stato respinto e che erano stati uccisi il colonnello Ordo\u00f1ez e il capitano S\u00e1nchez\". Le notizie riportate da parte statunitense invece, sempre secondo \"El Diario\", erano che nessuna nave statunitense era stata colpita e che nessuna perdita in vite umane aveva toccato la squadra dell'ammiraglio Sampson; una rigorosa censura alle Antille impediva l'inoltro in Spagna dei telegrammi descriventi l'azione in corso. Comunque, le notizie inviate da Cervera confermavano l'attacco ai forti e alle navi e portavano a sei morti e diciassette feriti il bilancio, mentre la forza da sbarco statunitense ed i ribelli si avvicinavano a Santiago costringendo le truppe spagnole ad arretrare \"con gravi perdite\" entro il perimetro della citt\u00e0, grazie anche al supporto di fuoco dell'artiglieria delle navi. Per il 10 giugno le navi spagnole in rada a Santiago erano \"nettamente imbottigliate\" secondo il racconto del capitano Evans della \"Iowa\".\nLa battaglia.\nCervera aveva trasferito a terra parte delle artiglieria navali e i marinai necessari a servirli, per aiutare l'esercito nella difesa della citt\u00e0. Per il 2 luglio, in seguito alle vittorie terrestri statunitensi del giorni precedente, il generale Ramon Blanco y Erenas dall'Avana telegraf\u00f2 a Cervera di reimbarcare i suoi marinai e le artiglierie e prendere il largo per non far cadere la squadra in mani statunitensi. Il giorno seguente Cervera scrisse al generale Linares, il comandante della difesa di Santiago:\nNondimeno, ordin\u00f2 che le macchine venissero messe in pressione e prepar\u00f2 l'uscita per le 2 del pomeriggio; molti dei suoi ufficiali anziani, esperti e coscienti della disparit\u00e0 di forze lo pressarono perch\u00e9 disobbedisse agli ordini di Blanco, ma Cervera non li ascolt\u00f2, e la riunione prosegu\u00ec sulle modalit\u00e0 con la quale avrebbero affrontato il combattimento. Il dubbio era se uscire di notte, col rischio che una nave incappasse in una mina lungo il canale bloccandolo definitivamente e tenendo presente che comunque le navi statunitensi pattugliavano l'area con i proiettori da ricerca, o uscire di giorno sotto il tiro dei cannoni. Alla fine si decise di uscire di giorno, e si stabil\u00ec che l'uscita sarebbe avvenuta alle 9 di mattina contando sul fatto che molti marinai degli equipaggi statunitensi sarebbero stati impegnati nelle funzioni religiose, dirigendo verso Cienfuegos.\nIl porto di Santiago era configurato in modo tale che le navi potessero uscire solo in linea di fila, quindi ognuna poteva essere presa sotto il tiro delle unit\u00e0 statunitensi singolarmente, quando si fosse affacciata all'uscita del porto.. L'Infanta Maria Teresa, nave insegna dell'ammiraglio Cervera fu la prima unit\u00e0 ad uscire, seguita dal Vizcaya, dal Crist\u00f3bal Col\u00f3n, dall'Almirante Oquendo (ognuno a circa 800\u00a0m dal precedente);\ne, per ultimi (a circa 1200\u00a0m dall\"'Oquendo\"), dai due cacciatorpediniere classe Furor che vennero quasi subito distrutti dalla corazzata USS \"Indiana\" con l'aiuto dello yacht armato \"Glouchester\".\nLe navi americane erano schierate su una semicircoferenza in prossimit\u00e0 dello sbocco del canale del porto. nell'ordine, da ovest, le navi erano: \"Vixen\" (yacht armato), l'incrociatore \"USS Brooklin\", le corazzate \"USS Texas\", \"USS Iowa\", \"USS Oregon\", \"USS Indiana\", e infine lo yacht armato \"Gloucester\", subito dietro all\"'Indiana\". Per quanto riguarda le altre due navi americane che partecipavano al blocco: la \"USS Massachusetts\" era in rotta per Guant\u00e1namo, mentre l'incrociatore \"USS New York\" era diretto a Siboney con la scorta uno yacht armato e di una torpediniera per portare l'ammiraglio Sampson ad un colloquio col generale Shafter.\nAlle 9.30 il \"Maria Teresa\" usciva dall'imboccatura del porto, aprendo il fuoco sulle unit\u00e0 americane a tre miglia da esse, egli e successivamente tutti gli altri incrociatori ricevettero il fuoco di risposta dalle unit\u00e0 statunitensi, tranne il \"Colon\" ed il \"Vizacaya\" che si allontanarono verso ovest stando sottocosta. Il \"Maria Teresa\", colipto dai cannoni deegli americani divent\u00f2 ben presto un relitto fumante, e alle 10.15 fu portato a incagliarsi a 6,5\u00a0miglia dal Forte del Morro (che si trova all'imboccatura del porto), Cervera venne recuperato da una nave statunitense ed accolto a bordo con gli onori militari. L'incrociatore \"Almirante Oquendo\" venne colpito dalle artiglierie della corazzata USS \"Iowa\"; i motori e l'armamento vennero messi fuori uso e la nave, non pi\u00f9 in grado di combattere, venne portata a incagliarsi alle 10.20 a circa mezzo miglio dalla Maria Teresa per ordine del suo comandante mortalmente ferito. Anche il \"Vizcaya\", inseguito e colpito dalle unit\u00e0 americane, venne portato ad incagliarsi poco fuori dalla baia di Santiago e l'equipaggio venne recuperato e soccorso dalla corazzata \"USS Iowa\".\nIl \"Crist\u00f3bal Col\u00f3n\", la nave pi\u00f9 veloce di entrambe le flotte, era l'unica che avrebbe potuto mettersi in salvo, e riusc\u00ec ad allontanarsi dalle navi americane ma, dopo aver consumato il carbone inglese di miglior qualit\u00e0, fu costretto ad utilizzare il carbone cubano caricato a Santiago, perse velocit\u00e0 e venne raggiunto da \"Oregon\" e \"Brooklin\", alle 13.15 la nave era costretta ad arenarsi alla foce del Rio Tarquino, 24&amp;nbsb;miglia dall'imboccatura del porto di Santiago su ordine del comandante dell'unit\u00e0, il Capitano di vascello Emiliano Diaz y Moreu. Il \"Crist\u00f3bal Col\u00f3n\", rimasto praticamente indenne, fu la nave spagnola meno danneggiata e fino a pochi anni dopo la battaglia il pezzo meglio conservato della flotta dell'ammiraglio Cervera.. Gli americani tentarono di recuperarlo per incorporarlo nella propria Marina, ma per la precipitazione non tennero conto dell'apertura delle valvole di fondo e la nave si ribalt\u00f2 andando perduta definitivamente.\nAl termine della battaglia gli spagnoli avevano perso tutti i loro uomini (2150 circa) fra morti (223), feriti (151) e prigionieri, tranne 63 che si erano rifugiati a Santiago, le perdite degli statunitensi furono di un morto ed un ferito entrambi a bordo del \"Brooklin\".\nMentre la squadra di Cervera tentava la fuga, la \"Reina Mercedes\" venne approntata per l'autoaffondamento e nonostante il tiro della corazzata USS \"Massachusetts\" l'equipaggio fece detonare le cariche da demolizione; la nave per\u00f2 deriv\u00f2 non riuscendo a bloccare il canale. Gli statunitensi in seguito la recuperarono e la utilizzarono come nave ricevimento disarmata.\nL'affondamento del \"Crist\u00f3bal C\u00f3lon\" fu l'emblema dell'improvvisazione e della cattiva pianificazione della squadra navale spagnola, che aveva inviato una delle sue migliori navi da guerra senza le artiglierie principali. Gli statunitensi dopo la battaglia effettuarono una metodica analisi degli effetti del tiro sulle navi spagnole, valutando la precisione delle singole unit\u00e0 e gli effetti dei colpi. \"Iowa\" e \"Brooklyn\" secondo le analisi inflissero i sette decimi dei danni agli spagnoli. Entrambe le navi erano le pi\u00f9 vicine alla battaglia; la \"Iowa\" utilizz\u00f2 1.473 colpi di vario calibro e la \"Brooklyn\" invece 1.973. La \"Brooklyn\" incass\u00f2 20 colpi senza riportare danni sostanziali e con un solo morto ed un ferito tra l'equipaggio.\nDa una statistica sui colpi a segno (circa 600) degli statunitensi si vede che il maggior numero di colpi a segno dei grossi calibri (da 4\u00a0in, a 12\u00a0in fu ottenuto dai pezzi da 5\u00a0in (15 colpi a segno in totale, con un rating di 2,5 colpi a segno per pezzo), ovviamente queste statistiche non tengono conto della rapidit\u00e0 di tiro, che era molto superiore per i pezzi di basso e medio calibro rispetto ai pezzi di grosso calibro."}
{"id": "2230324", "revid": "305248", "url": "https://it.wikipedia.org/wiki?curid=2230324", "title": "Borisov", "text": "Borisov "}
{"id": "2230325", "revid": "436907", "url": "https://it.wikipedia.org/wiki?curid=2230325", "title": "Jugband Blues", "text": "Jugband Blues \u00e8 un brano musicale del gruppo rock psichedelico Pink Floyd, incluso nell'album \"A Saucerful of Secrets\", pubblicato nel 1968. Scritta da Syd Barrett, \u00e8 l'unica canzone a portare la sua firma sull'album e l'ultima sua canzone incisa dai Pink Floyd.\nIl brano.\nBarrett volle una banda dell'Esercito della Salvezza per registrare il pezzo. Quando fu portata in studio, Syd disse loro \"potete suonare quello che volete\", senza nessun nesso con la musica eseguita dal gruppo. Il brano rispecchia molto il comportamento di Barrett, sempre pi\u00f9 imprevedibile ed estraniato: infatti il pezzo non ha una struttura precisa, e le varie parti che lo compongono hanno ciascuna un tempo diverso rispetto alle altre. Questo lascia supporre che \"Jugband Blues\" sia l'unione di quattro demo registrati da Barrett e dal gruppo in quel periodo.\nVideo.\nIl video promozionale della canzone vede il gruppo che la esegue davanti ad un tendone in cui vengono proiettate immagini psichedeliche.\nAccoglienza.\nLa canzone \u00e8 vista da molti fan come un triste addio, da parte di Barrett, ai Pink Floyd. Infatti, quando iniziarono le sessioni di registrazione di \"A Saucerful of Secrets\" Syd non riusc\u00ec a parteciparvi compiutamente, per colpa del suo stato di alienazione. Suon\u00f2 soltanto in \"Jugband Blues\", in \"Set the Controls for the Heart of the Sun\" e in \"Remember a Day\", per poi essere estromesso dal gruppo poco tempo dopo l'inizio della lavorazione dell'album."}
{"id": "2230328", "revid": "1543377", "url": "https://it.wikipedia.org/wiki?curid=2230328", "title": "Lucapa (municipio)", "text": "Lucapa \u00e8 una municipalit\u00e0 dell'Angola appartenente alla provincia di Lunda Nord. Ha 84.642 abitanti (stima del 2006).\nIl capoluogo \u00e8 Lucapa."}
{"id": "2230329", "revid": "287204", "url": "https://it.wikipedia.org/wiki?curid=2230329", "title": "Islam europeo", "text": "Islam europeo o Euroislam \u00e8 un neologismo che indica la possibile emergenza di un Islam in Europa, definito sia per la sua vicinanza alle culture europee contemporanee - affini ai diritti umani, stato di diritto, la democrazia e l'uguaglianza di genere - dando vita a una branca religiosa moderata e liberale, sia per la sua collocazione geografica nei paesi europei. La questione dell'islam europeo nasce dalle trasformazioni che l'Europa ha vissuto negli ultimi decenni in relazione con i fenomeni migratori e dall'adozione delle nuove generazioni di musulmani nati in Europa di nuovi modi di essere Europei e musulmani.\nNon si tratta quindi solamente dell'islam \u201cliberale\u201d espresso da figure di spicco, dal momento che movimenti islamisti o fondamentalisti sono attualmente presenti in Europa (a seconda dei casi da circa venti o quaranta anni) anche se una loro significativa visibilit\u00e0 \u00e8 piuttosto recente in concomitanza di una crescente fase espansiva di reislamizzazione e di neoislamizzazione.\nMolte voci e molti percorsi rappresentano l'identit\u00e0 e le traiettorie di un possibile islam europeo che rimane ancora una realt\u00e0 in divenire.\nDibattito accademico.\nDue visioni diverse che emanano da pensatori musulmani europei dominano il dibattito attorno al termine \"Islam europeo\". Esso \u00e8 stato introdotto nel 1992 dal politologo tedesco di origine siriana Bassam Tibi e successivamente adottato dallo scrittore \u1e6c\u0101riq Rama\u1e0d\u0101n nel 1999. Mentre Tibi sostiene la tesi dell'europeizzazione dell'islam Ramadan propone una nuova controcultura musulmana in Europa.\nNegli ultimi anni, la ricerca sulle comunit\u00e0 musulmane in Europa si \u00e8 spostato dallo studio delle questioni di lavoro e di politiche sociali alle questioni di 'religione', 'identit\u00e0' e 'cultura'. In particolare, si \u00e8 registrato un crescente interesse per la possibile nascita di uno specifico 'Islam europeo'.\nBassam Tibi.\nEuroislam \u00e8 un neologismo introdotto dal politologo Bassam Tibi nel 1992. Il termine riflette un concetto relativo all'integrazione dei musulmani in quanto cittadini europei, assumendo spesso un'interpretazione liberale e progressista basata sull'idea di europeizzazione dell'Islam. Lo stesso Bassam Tibi si dissocia dagli islamisti (sostenitori dell'islam politico), che rifiutano questa sua visione e parla della necessit\u00e0 di musulmani a diventare \"cittadini europei di cuore\". Tibi sostiene che l'islam europeo significa l'accettazione della Separazione tra Stato e Chiesa, nonch\u00e9 una piena adozione dei valori europei. Bassam Tibi considera inoltre la ghettizzazione dei musulmani come un grande potenziale di conflitto. Pertanto, l'islam Europeo presenta per Tibi una via di uscita dell'etnicizzazione della questione delle migrazioni musulmane in Europa e un'alternativa democratica alla cosiddetta \"etnicit\u00e0 della paura\".\nTariq Ramadan.\nTariq Ramadan nel suo libro \"Essere un musulmano europeo\" (1999) chiama alla creazione di una nuova identit\u00e0 europeo-islamica. Ramadan chiama alla partecipazione dei musulmani alla vita sociale e culturale in conformazione sia con la cultura europea sia con l'etica musulmana e afferma che i musulmani dovrebbero dissociarsi dall'Arabia Saudita e dal terrorismo. Pensa inoltre che i musulmani europei \"devono separare i principi islamici dalle loro culture d'origine e ancorarle nella realt\u00e0 culturale dell'Europa occidentale\". Inoltre, Ramadan dice che \"gli europei devono anche cominciare a considerare l'Islam come una religione europea.\"\nMaria Luisa Maniscalco.\nLa sociologa Maria Luisa Maniscalco nel suo libro \"Islam Europeo. Sociologia di un incontro\" considera che in un processo di \u201ceuropeizzazione\u201d dei musulmani e di \u201cislamizzazione\u201d dell'Europa le direzioni del cambiamento sono diversificate. Mentre diritto di famiglia, condizione della donna, libert\u00e0 religiosa, giustizia sociale e norme penali rappresentano ancora zone di alta controversia all'interno dell'islam, in Europa e altrove, come nel confronto con le societ\u00e0 europee, tentativi di islamizzare la modernit\u00e0 compiuti sul territorio europeo e in dialogo con l'Europa esprimono creativit\u00e0 e capacit\u00e0 di innovazione. Secondo Maniscalco quando diversi segmenti del mondo musulmano europeo si proporranno e agiranno come \u201cminoranze attive\u201d, in grado cio\u00e8 di assumere la leadership e imprimere un nuovo slancio in direzione di un incontro dinamico e positivo non sar\u00e0 di poco conto per il futuro dell'Europa.\nXavier Bougarel.\nXavier Bougarel, ricercatore presso il CNRS nell'ambito degli Studi turchi, ottomani, balcanici e centroasiatici, ritiene che i musulmani balcanici potranno giocare un ruolo importante nell'evoluzione dell'Islam in Europa e verso lo sviluppo di un Islam europeo. In modo particolare con il possibile allargamento dell'Unione europea verso i Balcani, circa otto milioni di musulmani potrebbero diventare cittadini dell'Unione europea, raddoppiando il numero di musulmani dell'attuale blocco dei 28. Bougarel esplora l'islam balcanico che \u00e8 spesso denominato \u201cislam europeo\u201d perch\u00e9 portato da popolazioni autoctone e largamente secolarizzate in opposizione con \u201cun islam non europeo\u201d che incarnerebbero non solo i paesi a maggioranza musulmana ma anche le popolazioni musulmane di recente presenza nell'Europa occidentale. Xavier Bougarel propone di sostituire a queste visioni culturaliste una vera comparazione con maggiori sfumature sulle realt\u00e0 dell'islam in Europa occidentale e balcanica.\nJ\u00f8rgen S. Nielsen.\nJ\u00f8rgen S. Nielsen, professore di studi islamici presso l'Universit\u00e0 di Copenhagen afferma che 'europeizzare' l'Islam \"richiede cambiamenti nelle relazioni tra i sessi, nei rapporti tra genitori e figli, cambiamenti significativi negli\natteggiamenti verso persone di altre religioni, e negli atteggiamenti verso lo Stato.\" Nielsen ritiene che questo sta accadendo in Europa: se solo una minoranza dei musulmani europei hanno assimilato completamente la cultura secolare europea, \"la maggioranza continuano ad aderire alla loro religione, separandola dalla tradizione culturale e conformandola in una nuova cultura.\" Nielsen sostiene inoltre che la nascita di un islam europeo non \u00e8 solo legata alle comunit\u00e0 musulmane in Europa, ma anche alle strutture ereditate dalla societ\u00e0 europea e dallo Stato.\nProposta della Commissione Europea.\nA seguito del fallito attentato di Glasgow e delle autovetture esplose a Londra, la Commissione europea ha avviato nel 2007 un programma da attuare in tutti i paesi europei con una consistente comunit\u00e0 islamica per la creazione di un \"Islam europeo\" al fine di sopprimere la nascita di correnti radicali ed estremiste anche nell'UE.\nSecondo molti studiosi europei contemporanei e islamisti, prima di avviarsi alla nascita di un Islam europeo, si dovrebbe pensare all'adeguamento dei sinora falliti programmi di multiculturalismo e assimilazione culturale, puntare sulle nuove generazioni di immigrati, accettare il fatto che l'Islam \u00e8 una nuova religione d'Europa da affiancare al Cristianesimo, e allargare la comunit\u00e0 europea agli interi Balcani dove consiste una forte presenza musulmana, che essendo presente da secoli nel territorio sarebbe la svolta verso la nascita dell'Islam europeo.\nTra le personalit\u00e0 politiche interessate all'argomento si citano il ministro Franco Frattini, che ha perseguito un personale sondaggio in tutti i paesi della comunit\u00e0 europea, e Nicolas Sarkozy, gi\u00e0 fautore dell'Unione Mediterranea."}
{"id": "2230334", "revid": "1305772", "url": "https://it.wikipedia.org/wiki?curid=2230334", "title": "Cambulo", "text": "Cambulo \u00e8 una municipalit\u00e0 dell'Angola appartenente alla provincia di Lunda Nord. Ha 76.668 abitanti (stima del 2006).\nIl capoluogo \u00e8 Cambulo."}
{"id": "2230335", "revid": "1610933", "url": "https://it.wikipedia.org/wiki?curid=2230335", "title": "Vigne Nuove", "text": "Vigne Nuove \u00e8 il piano di zona 7 del Municipio Roma III di Roma Capitale. Fa parte della zona urbanistica 4B Val Melaina, nelle zone Z. II Castel Giubileo e Z. IV Casal Boccone.\n\u00c8 situata a nord-est della capitale all'interno del Grande Raccordo Anulare."}
{"id": "2230336", "revid": "767487", "url": "https://it.wikipedia.org/wiki?curid=2230336", "title": "Karl St\u00fcrmer", "text": "Carriera.\nGiocatore.\nViennese, dopo la gavetta nel Wiener Cricket, gioc\u00f2 come terzino nel First Vienna, esordendo in Nazionale nel 1903.\nNel 1907 pass\u00f2 al WAC, dove venne schierato come centrocampista.\nAllenatore.\nInterrotta la carriera di calciatore dopo la prima guerra mondiale, si dedic\u00f2 ad allenare il WAC e poi lo Sport Club Rudolfsh\u00fcgel in Austria. Approd\u00f2 in Italia nei primi anni venti, ingaggiato dalla che allen\u00f2 a pi\u00f9 riprese.\nParticolarmente importante fu la sua esperienza al Torino; dopo la nascita del settore giovanile granata (i \"Balon boys\", dal nome di Adolfo Baloncieri) dedic\u00f2 gran parte della sua attenzione ai giovani talenti della squadra granata, lanciando tra gli altri i fratelli Aldo e Felice Borel, Janni, Silano e Bo. Sempre sul finire degli anni venti segu\u00ec il , ottenendo l'ammissione alla Divisione Nazionale nel 1927-1928.\nDopo un campionato all'Alessandria nel 1931-1932 allen\u00f2 la Lazio e, dopo l'esonero dell'aprile 1934, l'Angelo Belloni prima di approdare, dopo qualche mese, al Livorno. Al ritorno all'Alessandria, nel 1935-1936, raggiunse la finale di Coppa Italia; venne poi esonerato alla fine del 1936. Pass\u00f2 ad allenare le giovanili della Juventus e fece anche da assistente a Virginio Rosetta, tecnico della prima squadra nel 1938-1939.\nAnd\u00f2 poi ad allenare in Serie C Cremonese, Verona e , prima di venire ucciso nel 1943 a Faenza da un uomo tedesco."}
{"id": "2230337", "revid": "287204", "url": "https://it.wikipedia.org/wiki?curid=2230337", "title": "Karl Sturmer", "text": ""}
{"id": "2230338", "revid": "287204", "url": "https://it.wikipedia.org/wiki?curid=2230338", "title": "\u00c8ric Valli", "text": ""}
{"id": "2230339", "revid": "1543377", "url": "https://it.wikipedia.org/wiki?curid=2230339", "title": "Capenda Camulemba", "text": "Capenda Camulemba \u00e8 una municipalit\u00e0 dell'Angola appartenente alla provincia di Lunda Nord. Ha 79.685 abitanti (stima del 2006).\nIl capoluogo \u00e8 Capenda Camulemba."}
{"id": "2230342", "revid": "1543377", "url": "https://it.wikipedia.org/wiki?curid=2230342", "title": "Caungula", "text": "Caungula \u00e8 una municipalit\u00e0 dell'Angola appartenente alla provincia di Lunda Nord. Ha 63.992 abitanti (stima del 2006).\nIl capoluogo \u00e8 Caungula."}
{"id": "2230343", "revid": "13833", "url": "https://it.wikipedia.org/wiki?curid=2230343", "title": "\u017dodino", "text": ""}
{"id": "2230345", "revid": "13833", "url": "https://it.wikipedia.org/wiki?curid=2230345", "title": "Soligorsk", "text": ""}
{"id": "2230346", "revid": "1543377", "url": "https://it.wikipedia.org/wiki?curid=2230346", "title": "Chitato", "text": "Chitato \u00e8 una municipalit\u00e0 dell'Angola appartenente alla provincia di Lunda Nord. Ha 107.251 abitanti (stima del 2006).\nIl capoluogo \u00e8 Chitato."}
{"id": "2230349", "revid": "767487", "url": "https://it.wikipedia.org/wiki?curid=2230349", "title": "Cuango", "text": "Cuango \u00e8 una municipalit\u00e0 dell'Angola appartenente alla provincia di Lunda Nord. Ha 64.221 abitanti (stima del 2006).\nIl capoluogo \u00e8 Cuango."}
{"id": "2230351", "revid": "1543377", "url": "https://it.wikipedia.org/wiki?curid=2230351", "title": "Cuilo", "text": "Cuilo \u00e8 una municipalit\u00e0 dell'Angola appartenente alla provincia di Lunda Nord. Ha 28.280 abitanti (stima del 2006).\nIl capoluogo \u00e8 Cuilo."}
{"id": "2230354", "revid": "1543377", "url": "https://it.wikipedia.org/wiki?curid=2230354", "title": "X\u00e1-Muteba", "text": "X\u00e1\u2013Muteba \u00e8 una municipalit\u00e0 dell'Angola appartenente alla provincia di Lunda Nord. Ha 157.044 abitanti (stima del 2006).\nIl capoluogo \u00e8 X\u00e1\u2013Muteba."}
{"id": "2230355", "revid": "2730", "url": "https://it.wikipedia.org/wiki?curid=2230355", "title": "Howard University", "text": "La Howard University \u00e8 un'universit\u00e0 privata storicamente nera e fin dalla sua fondazione aperta a tutti senza distinzione di sesso, religione e razza, che si trova a Washington DC (Stati uniti).\nIl nome dell'universit\u00e0 \u00e8 stato dato in onore del \"Major General\" Oliver Otis Howard, eroe e filantropo.\nStoria.\nL'Universit\u00e0 di Howard \u00e8 nata con atto istitutivo nel 1867 e gran parte del suo finanziamento \u00e8 anticipato da dotazione, donazioni private, e tasse universitarie. \nUno stanziamento annuale del Congresso amministrato dal Segretario degli Interni, ha finanziato la scuola.\nOggi \u00e8 membro del \"Thurgood Marshall College Fund\" ed \u00e8 parzialmente finanziata dal Governo federale degli Stati Uniti che concede circa 235 milioni di dollari ogni anno\nLa Howard ha \"graduate schools\" in:\noltre ai programmi per \"undergraduates\".\nIl corrente numero degli iscritti (anno 2003) \u00e8 di circa , di cui \"undergraduates\".\nLa partita di football di studenti ed ex studenti dell'universit\u00e0 \u00e8 uno degli eventi annuali pi\u00f9 importanti di Washington.\nPer la sua apertura verso l'iscrizione e la preparazione della comunit\u00e0 di colore, la \"Howard\" ha il soprannome di \"Harvard nera\" (il soprannome \u00e8 usato anche da altre universit\u00e0).\nL'universit\u00e0 ha avuto un ruolo importante nella storia degli Stati Uniti e nel movimento per i diritti civili negli Stati Uniti in numerose occasioni.\nIl giovane Thurgood Marshall, laureato alla Lincoln University, volle iscriversi alla University of Maryland School of Law, ma gli fu detto che non sarebbe stato accettato a causa della politica di segregazione razziale della scuola. Marshall si iscrisse allora alla scuola di legge della Howard University. L\u00ec studi\u00f2 sotto la guida di Charles Hamilton Houston, laureato alla Harvard Law School (facolt\u00e0 dell'Universit\u00e0 Harvard) e avvocato leader nei diritti civili che allora era preside della scuola di Giurisprudenza della \"Howard\". Houston prese Marshall sotto la sua protezione e tra i due nacque un'amicizia che dur\u00f2 per il resto della vita di Houston.\nLa Howard University fu il luogo dove Marshall e il suo team di collaboratori provenienti da tutta la nazione prepararono le argomentazioni per il processo che rappresenta una pietra miliare per la nazione: Brown c/ Board of Education (lett.: Brown contro l'ufficio scolastico)\nNel 1918 tutte le scuole secondarie dell'universit\u00e0 sono state abolite e l'intero piano di studi \u00e8 stato cambiato.\nIl \"Four-year college\" venne diviso in due periodi di due anni: \"Junior College\" e \"Senior Schools\".\nVentitr\u00e9 nuovi insegnanti furono aggiunti alla facolt\u00e0 durante la riorganizzazione tra il 1918 e il 1923.\nUn edificio con refettorio e aule per il dipartimento di Economia domestica venne costruito nel 1921 per un costo di .\nUna serra \u00e8 stata costruita nel 1919.\nLa \"Howard Hall\" venne rinnovata e fu realizzato un dormitorio femminile: molti miglioramenti furono realizzati nel campus.\nJ. Stanley Durkee, l'ultimo preside bianco, fu nominato nel 1918.\nNel 1965 il presidente degli Stati Uniti Johnson parlando ai laureandi della Howard, espose i suoi progetti per una legislazione sui diritti civili e avall\u00f2 una forte \"affirmative action\" per combattere gli effetti di anni di segregazione delle persone di colore della nazione dalle opportunit\u00e0 di affermazioni economiche.\nNel 1989 la \"Howard\" attir\u00f2 l'attenzione nazionale quando gli studenti protestarono per la nomina di Lee Atwater, presidente del Comitato nazionale del partito repubblicano statunitense, a nuovo membro del Consiglio universitario.\nStudenti attivisti disturbarono la celebrazione del 122\u00ba anniversario dell'universit\u00e0 e infine occuparono l'edificio dell'amministrazione.\nEntro pochi giorni Atwater e il preside della Howard, Dr. James Edward Cheek, rassegnarono le dimissioni.\nNell'aprile 2007 il presidente del consiglio di facolt\u00e0 richiese l'estromissione del Preside della Howard, H. Patrick Swygert, dicendo che la scuola era in una situazione di crisi ed era tempo di porre fine a \"un'intollerabile situazione di incompetenza e disfunzione ai pi\u00f9 alti livelli\". Questo \u00e8 accaduto sulla scia di numerose critiche all'universit\u00e0 e alla sua direzione.\nUna verifica della \"National Science Foundation\" condann\u00f2 la direzione della Howard per la gestione di varie sovvenzioni federali per la ricerca.\nL'Istituto di infermieristica si trov\u00f2 di fronte al rischio di perdere l'abilitazione all'attivit\u00e0 professionale e di essere posto in prova per la seconda volta a causa di carenze del programma di addestramento.\nIn analoghe difficolt\u00e0 si trovarono gli istituti di Scienze collegate alla salute (\"Allied Health Science\"), Terapia fisica, Assistenza medica.\nInoltre i programmi di pratica medica post-laurea (\"residency programs\") ricevettero una valutazione molto sfavorevole da parte dell\"Accreditation Council for Graduate Medical Education\" (ACGME).\nSwygert annunci\u00f2 nel maggio del 2007 che si sarebbe dimesso dalla direzione della Howard nel giugno 2008.\nIl 7 maggio 2008 la Howard annunci\u00f2 la nomina di Sidney Ribeau dell'Universit\u00e0 di Stato di Bowling Green (Bowling Green \u00e8 una citt\u00e0 dell'Ohio) alla direzione della \"Howard\".\nIl campus.\nGrandi miglioramenti, aggiunte e modifiche all'universit\u00e0 sono state apportate dopo la Prima guerra mondiale.\nNuovi edifici sono stati costruiti sotto la direzione dell'architetto Albert Cassell:\nCentri di ricerca.\nIl Centro di ricerche Moorland-Spingarn.\nIl \"Moorland-Spingarn Research Center\" (MSRC) \u00e8 riconosciuto come uno degli archivi pi\u00f9 grandi e pi\u00f9 completi del mondo per la documentazione della storia e cultura delle persone di discendenza africana presenti in Africa, nelle Americhe e in altre parti del mondo.\nEssendo una delle principali strutture di ricerca della Howard University, il MSRC raccoglie, conserva e rende disponibili per la ricerca un'ampia gamma di risorse sulla storia delle persone di colore.\nL'MCRS prende il nome da Jesse Edward Moorland (1863 - 1939), ex alunno e fiduciario della Howard, e da Arthur Barnette Spingarn (1878-1971), colto bibliofilo.\nNel 1914 Moorland don\u00f2 la sua collezione di circa libri, opuscoli e altri oggetti storici all'universit\u00e0: \"... perch\u00e9 \u00e8 in un luogo in America dove la biblioteca pi\u00f9 grande e migliore su questo argomento (le persone di colore e la schiavit\u00f9) dovrebbe essere realizzata. \u00c8 anche il luogo dove i nostri giovani che hanno l'attitudine allo studio dovrebbero avere il diritto di avere una biblioteca completa su questo argomento\".\nIl consiglio d'amministrazione della Howard cre\u00f2 la \"Moorland Foundation, a Library of Negro Life\" che venne collocata in una sezione speciale dell'edificio della nuova biblioteca, donato da Andrew Carnegie poco tempo prima.\nNel 1946 la \"Moorland Foundation\" acquist\u00f2 la biblioteca privata di Spingarn, conservata come: \"The Arthur B. Spingarn Collection of Negro Authors\".\nLa collezione contiene numerose rare edizioni e molto spazio \u00e8 dedicato agli scrittori afrocubani, afrobrasiliani e haitiani.\nAttivit\u00e0 studentesche.\nPubblicazioni.\nIl \"Journal of Negro Education\" (JNE) \u00e8 una rivista tra le pi\u00f9 antiche dedicata alle problematiche delle persone di colore. Inizi\u00f2 le pubblicazioni nel 1932.\nOrganizzazioni studentesche.\nMolte associazioni studentesche (principalmente universitarie) nel Nord America si chiamano \"\"fraternities\" e \"sororities\" (dal latino: \"fr\u0101t\u0115r\", fratello, e \"s\u014fr\u014fr\", sorella) e sono riservate rispettivamente a studenti e studentesse. Ne esistono per\u00f2 di maschili, femminili e miste chiamate \"frats\". Il nome delle associazioni in genere \u00e8 costituito da due o tre lettere greche (iniziali del motto). Questo ha portato all'uso anche del termine \"Greek\"\" per definire tali organizzazioni.\nLa \"Howard\" \u00e8 la sede di tutte le nove \"Greeks\" che fanno parte del \"National Pan-Hellenic Council\" (sigla: NPHC; \u00e8 un'organizzazione delle nove storiche associazioni studentesche afroamericane internazionali).\nOrganizzazioni studentesche fondate alla \"Howard University\":\nSport e atletica.\nLe varie squadre fanno parte del \"Mid-Eastern Athletic Conference\" che \u00e8 membro della National Collegiate Athletic Association (NCAA)."}
{"id": "2230358", "revid": "123281262", "url": "https://it.wikipedia.org/wiki?curid=2230358", "title": "Mark Lester", "text": "Biografia.\nGiovinezza.\nLester nacque ad Oxford, Oxfordshire, nel sud dell'Inghilterra, dall'attrice Rita Keene Lester e dall'attore e produttore Michael Lester. Suo padre era ebreo e sua madre anglicana.\nIl suo percorso di studi si svolse in tre scuole indipendenti: la Corona Theatre School in Ravenscourt Park in West London, seguita dalla Tower House School, una scuola maschile vicino a Richmond Park e alla Halliford School di Shepperton nel Surrey.\nCarriera.\nLester inizi\u00f2 la sua carriera cinematografica recitando in alcune serie televisive britanniche come \"The Human Jungle\" e \"Gioco pericoloso\".\nNel 1964, all'et\u00e0 di sei anni, apparve nel film \"Il poliziotto 202\" di Robert Dh\u00e9ry, accanto a Diana Dors. Due anni dopo recit\u00f2, non accreditato, nel film fantascientifico \"Fahrenheit 451\" (1966) di Fran\u00e7ois Truffaut.\nNel 1967, all'et\u00e0 di otto anni, Lester fu scelto per far parte del cast del musical \"Oliver!\", nel ruolo del protagonista. Tra gli altri attori del film, diretto da Sir Carol Reed, sono da ricordare Jack Wild, Ron Moody, Shani Wallis e Oliver Reed. Poich\u00e9 Lester non era in grado di cantare, tutte le sue canzoni nel film furono doppiate da Kathe Green, figlia del musicista Johnny Green. Durante le riprese, Lester strinse amicizia con Jack Wild e la loro amicizia dur\u00f2 anche dopo il termine delle riprese. Quando Wild ricevette una candidatura all'Oscar per il film, i due volarono insieme negli Stati Uniti per la cerimonia di premiazione.\nLester e Wild torneranno a lavorare insieme nel film \"Come sposare la compagna di banco e farla in barba alla maestra\" (1971).\nNel 1969, Lester ottenne il plauso della critica per la sua interpretazione del bambino disabile in \"Corri libero e selvaggio\". Raggiunto ormai il successo, recit\u00f2 in molti altri film, tra i quali \"Il ragazzo ha visto l'assassino e deve morire\" (1970), con Susan George, \"Criniera selvaggia\" (1971), \"La tua presenza nuda!\" (1971), con Britt Ekland, e \"Chi giace nella culla della zia Ruth?\" (1972), con Shelley Winters.\nDopo questo periodo, Lester inizi\u00f2 a trovare difficolt\u00e0 a reperire ruoli adatti nel Regno Unito, cos\u00ec decise di cercarli all'estero. In Italia recit\u00f2 nel film \"Senza ragione\" (1973) con Telly Savalas e nel western \"Un magnifico ceffo da galera\" (1973) con Kirk Douglas. L'ultimo film della sua parentesi cinematografica italiana fu il drammatico \"La prima volta, sull'erba\" (1974), per il quale ottenne una candidatura all'Orso d'oro alla 25\u00aa edizione del Festival internazionale del cinema di Berlino. Nel 1977 apparve nuovamente in un film britannico, \"Il principe e il povero\", accanto a celebri star cinematografiche come Raquel Welch, Charlton Heston, Rex Harrison, George C. Scott e Oliver Reed, con il quale gi\u00e0 aveva recitato in \"Oliver!\".\nVita da adulto.\nDopo lo scarso successo de \"Il principe e il povero\", all'et\u00e0 di 19 anni Lester prese la decisione di smettere di recitare. Si diplom\u00f2 all'et\u00e0 di 28 anni, diventando un osteopata, dopo gli studi presso la British School of Osteopathy. Nel 1993, Lester apr\u00ec la Carlton Clinic, una clinica di agopuntura a Cheltenham.\nVita privata.\nMark Lester \u00e8 stato sposato con Jane dal 1993 al 2005. La coppia ha avuto 4 figli: Lucy, Harriet, Olivia e Felix.\nNel 2006 si \u00e8 risposato con Lisa, un'infermiera psichiatrica.\nGrande amico di Michael Jackson, nell'agosto 2009 Lester rilasci\u00f2 un'intervista al tabloid britannico \"News of the World\", sostenendo di poter essere il padre biologico di Paris, la secondogenita del cantante. Lester dichiar\u00f2 infatti di essere stato donatore di sperma per Jackson nel 1996 ed annunci\u00f2 di essere disposto a fare un test di paternit\u00e0 per determinare se egli era realmente il padre della bambina In passato aveva criticato aspramente coloro che affermavano che Jackson non era il padre. Jane Lester, sua ex moglie e madre dei suoi figli, sment\u00ec queste affermazioni affermando che Lester era \"matto\" e che aveva conosciuto Jackson solamente nel 2001, dopo la nascita dei suoi figli. Brian Oxman, l'ex avvocato della famiglia Jackson, disse in un'intervista televisiva: \"\u00abLa cosa che ho sempre sentito dire da Michael \u00e8 che lui era il padre dei suoi figli, ed io credo a quello che dice Michael\u00bb\".\nRitorno sulle scene.\nLester torner\u00e0 a recitare nel film \"1066\", tuttora in fase di produzione, nel ruolo di Re Harold II. Il film segner\u00e0 inoltre il debutto come attore di suo figlio Felix."}
{"id": "2230362", "revid": "604467", "url": "https://it.wikipedia.org/wiki?curid=2230362", "title": "Campionati mondiali di slittino", "text": "I campionati mondiali di slittino sono una competizione sportiva organizzata dalla Federazione Internazionale Slittino (FIL) in cui si assegnano i titoli mondiali nelle diverse specialit\u00e0 dello slittino. Si disputano ogni anno, ad eccezione degli anni olimpici, per evitare la concomitanza con i Giochi olimpici invernali.\nI primi campionati mondiali si disputarono nel 1955 nelle discipline del singolo maschile e femminile e del doppio. Dal 1989 venne introdotta nel calendario delle competizioni anche la gara a squadre, dal 2016 vennero istituiti anche i titoli dello sprint singolo, sia maschile sia femminile, e doppio; inoltre dal 2022 \u00e8 stata introdotta la prova del doppio femminile.\nPer un breve periodo, e precisamente dal 1981 al 1989, la frequenza della manifestazione divenne biennale, ma successivamente la federazione riport\u00f2 nuovamente i campionati a cadenza annuale, tranne quando si disputano i Giochi olimpici invernali, anni nei quali non si compete per il titolo iridato. Le gare dei campionati mondiali non sono valide per la classifica di Coppa del Mondo.\nTra tutti gli atleti laureatisi campioni del mondo solamente Fritz Nachmann, Thomas K\u00f6hler, Hans Rinn e Paul Hildgartner sono riusciti a conquistare il titolo iridato sia nella disciplina del doppio che del singolo. Maria Isser, Janina Susczewska e Halina Lacheta sono state invece le sole donne capaci di conquistare una medaglia mondiale nel doppio nell'era \"open\".\nDei 183 titoli assegnati a tutto il 2022 soltanto in quattro occasioni la medaglia d'oro \u00e8 andata ad un atleta che non rappresentasse una nazione europea: il primo fu Miroslav Zajonc nel singolo uomini nel 1983 in rappresentanza del Canada, anche se a tutti gli effetti atleta di scuola europea in quanto nato e cresciuto in Cecoslovacchia che, dopo aver chiesto asilo politico in Austria nel 1981, si trasfer\u00ec successivamente nel continente americano. Il secondo alloro fu conquistato dallo statunitense Wendel Suckow sempre nel singolo uomini nel 1993 e gli altri due iridi sono stati ottenuti dall'altra nord americana Erin Hamlin nel singolo femminile nel 2009 e nel singolo sprint nel 2017."}
{"id": "2230370", "revid": "436907", "url": "https://it.wikipedia.org/wiki?curid=2230370", "title": "Remember a Day", "text": ""}
{"id": "2230381", "revid": "729019", "url": "https://it.wikipedia.org/wiki?curid=2230381", "title": "ShinMaywa PS-1", "text": "Lo ShinMaywa PS-1 e US-1A (\u65b0\u660e\u548c PS-1, US-1A) sono aerei militari sviluppati dall'azienda aeronautica giapponese ShinMaywa negli anni sessanta.\nVelivoli di grandi dimensioni con caratteristiche STOL, il primo operante solo dalla superficie acquatica (idrovolante) e il secondo anfibio progettati rispettivamente per la lotta antisommergibile (ASW) e ricerca e soccorso (SAR). Il PS-1 \u00e8 un idrovolante, vennero adottati dalla Kaij\u014d Jieitai, la componente marittima delle Jieitai (Forze di autodifesa giapponesi).\nStoria del progetto.\nNel 1960, ShinMaywa (poi Shin Meiwa) svilupp\u00f2 un prototipo di idrovolante, lo UF-XS dotato di un nuovo sistema di controllo che gli forniva le prestazioni STOL. La compagnia costru\u00ec anche per la prima volta sin dalla sua esperienza di guerra (come Kawanishi) per perfezionare lo scafo del Grumman HU-16 Albatross su cui l'aereo era basato. Nel 1966, la Kaij\u014d Jieitai aggiudic\u00f2 alla compagnia un contratto per sviluppare le idee dell'aereo di pattugliamento anti-som. Due prototipi vennero costruiti sotto la designazione PS-X e i voli di test iniziarono il 5 ottobre 1967, che port\u00f2 alla produzione sotto la designazione PS-1 nel 1969.\nOltre al sistema di controllo dello strato limite (alimentato da una turbina a gas montata nella fusoliera), l'aereo ha avuto altre caratteristiche innovative, incluso un sistema per ridurre gli schizzi durante gli ammaraggi, e il dirottamento dei gas di scarico dei quattro motori a turboelica sopra le ali per aumentare la portanza. Tra il 1971 e il 1978, la Kaij\u014d Jieitai ordin\u00f2 21 di questi aerei, che operarono fino al 1989 quando furono rimpiazzati dai Lockheed P-3 Orion. La piccola produzione determin\u00f2 un elevato costo per unit\u00e0 di questo aereo, ed il programma fu politicamente controverso.\nIl PS-1 non entr\u00f2 in servizio poich\u00e9 la Kaij\u014d Jieitai richiese lo sviluppo di una variante per ricerca e salvataggio. L'eliminazione dell'equipaggiamento militare del PS-1 consent\u00ec una maggiore capacit\u00e0 di carburante, un carrello d'atterraggio retrattile, e strumentazione per il soccorso. La nuova variante, US-1A, poteva essere convertita per trasportare truppe. Il primo volo lo fece il 15 ottobre 1974, e venne accettato in servizio l'anno seguente, ed infine vennero acquistati 19 aerei. Dal settimo esemplare in poi, montava una versione migliorata del motore originale, ma ogni aereo venne modificato per lo standard US-1A. La prima missione di salvataggio fu di una nave greca nel 1976. Tra quell'anno e il 1999, lo US-1A \u00e8 stato usato in oltre 500 salvataggi, salvando 550 vite.\nQuando la flotta degli US-1A cominci\u00f2 a mostrare l'et\u00e0, la Kaij\u014d Jieitai tent\u00f2 di ottenere i fondi per un rimpiazzo negli anni 90, ma non ottenne abbastanza denaro per poter sviluppare un nuovo aereo. Pertanto, nel 1995, ShinMaywa inizi\u00f2 i piani per una versione migliorata del US-1A, l'US-1A \"kai\" (US-1A \u6539 - \"US-1A migliorato\"). Questo aereo presentava numerosi miglioramenti aerodinamici, uno scafo pressurizzato e pi\u00f9 potenti motori Rolls-Royce AE 2100. I test di volo iniziarono l'8 dicembre 2003. La Kaij\u014d Jieitai fece un acquisto di 14 di questi aerei, per entrare in servizio attorno al 2007 come ShinMaywa US-2."}
{"id": "2230383", "revid": "599", "url": "https://it.wikipedia.org/wiki?curid=2230383", "title": "Shiyali Ramamrita Ranganathan", "text": ""}
{"id": "2230389", "revid": "22107479", "url": "https://it.wikipedia.org/wiki?curid=2230389", "title": "Battaglia di Santiago di Cuba", "text": ""}
{"id": "2230390", "revid": "80598", "url": "https://it.wikipedia.org/wiki?curid=2230390", "title": "Angel &amp; The Brains", "text": ""}
{"id": "2230395", "revid": "729019", "url": "https://it.wikipedia.org/wiki?curid=2230395", "title": "Torre Matilde", "text": "La torre Matilde \u00e8 una torre di Viareggio, esempio di architettura militare del XVI secolo. \u00c8 detta \"Torre Matilde\" per l'errata attribuzione della sua costruzione a Matilde di Canossa.\nStoria.\nIn seguito all'avanzamento della linea di costa, il castello di Viareggio (\"castrum de via regia\", costruito nel 1172 e unico accesso al mare di Lucca dal 1441 con l'approdo della foce del Selice, attuale canale Burlamacca) si trovava infatti a circa 600\u00a0m nell'interno e non risultava pi\u00f9 efficace nella protezione dell'approdo sulla costa, esposto con i suoi magazzini agli attacchi dei pirati barbareschi. Il governo lucchese deliber\u00f2 pertanto la costruzione di una torre sul mare il 5 giugno del 1534.\nL'edificazione della nuova torre venne eseguita utilizzando come materiale le bozze di pietra squadrata che si potevano ricavare dalla parziale demolizione del vecchio castello. Per finanziare i lavori fu stabilito di tassare, per sei anni, con alcune gabelle straordinarie, le merci che giungevano a Viareggio. Tommaso Montecatini, Jacopo Arnolfini, Martino Bonvisi, Bernardino Cenami, Filippo Calandrini e Francesco Balbani sovraintendono ai lavori. Dalla sua sommit\u00e0 si salut\u00f2 con colpi a salve l'arrivo dell'imperatore Carlo V, che sbarcava a Viareggio per incontrare a Lucca un emissario di papa Paolo III tra il 12 e il 18 settembre del 1541. La costruzione era terminata nel 1542 e nel 1544 vi si aggiunse un muro di fortificazione del borgo di Viareggio, sorto intorno all'approdo. Vi fu insediata una guarnigione di quindici uomini. Nel 1546-1549 vi fu costruita accanto la residenza del \"commissario di spiaggia\", incaricato del controllo sul borgo e sul movimento delle merci. La residenza era collegata alla torre per mezzo di un loggiato.\nAgli inizi del XVII secolo la torre venne sopraelevata di un piano e sormontata da un piccolo campanile a vela nel quale erano ospitate due campane.\nDopo il 1703 fu spostato sulla sommit\u00e0 della torre l'orologio pubblico presente sulla facciata della casa del commissario di spiaggia, del cui funzionamento fu inizialmente incaricato un abitante del luogo pagato dalla comunit\u00e0 mediante una tassa annua di quattro soldi per famiglia; nel 1748 l'incombenza pass\u00f2 ai soldati di guardia.\nIl 15 aprile del 1780 la torre venne colpita da un fulmine, che uccise un soldato di guardia, ma risparmi\u00f2 il vicino deposito della polvere da sparo. In ringraziamento per lo scampato pericolo venne istituita la festa del \"Voto del comune\", soppressa nel 1808 e ripristinata nel 1821.\nIn seguito all'ulteriore avanzamento della linea di costa, la foce del Selice fu regolarizzata con la costruzione nel 1788 del canale Burlamacca, accanto al quale venne costruito un nuovo fortino, il Fortino sulla Foce di Viareggio. La torre tuttavia mantenne la funzione di posto di vigilanza, per l'avvistamento sia di eventuali nemici in mare, sia di incendi; le campane venivano utilizzate anche per convocare il parlamento della comunit\u00e0.\nAgli inizi del XIX secolo la torre venne utilizzata come carcere, in particolare per i detenuti in transito e nel 1810 vi fu installata una torretta per il telegrafo. Nel 1813, gli inglesi sbarcarono a Viareggio e occuparono Lucca per ritirarsi nuovamente sulle navi in seguito all'arrivo dei francesi, senza che la guarnigione della torre potesse opporre alcuna resistenza. Il comandante Ippolito Zibibbi fu condannato a morte, con pena poi tramutata nel carcere a vita, a causa della mancata difesa. L'episodio evidenzi\u00f2 la scarsa efficacia della torre quale presidio militare e rimase infatti solo come carcere. Nel 1810, sulla torre fu installato un punto di segnalazione semaforica \u201cil telegrafo\u201d. Nel 1819 Viareggio ebbe il titolo di citt\u00e0 e carcerati e forzati, alloggiati anche nella torre, prestarono la loro opera per la costruzione della darsena. Tra il 1823 e il 1847 la torre era adoperata come \"bagni dei forzati\", mentre il carcere vero e proprio venne trasferito a Camaiore.\nNel 1850 fu adibita nuovamente a carcere e nel 1854 vi venne costruita accanto la casa per il custode. La torre ospitava 6 celle ciascuna delle quali poteva ospitare fino a sei detenuti. Mantenne questa funzione fino alla seconda guerra mondiale.\nAbolito il carcere nel 1945 la torre rimase chiusa e abbandonata fino al 1969, con i primi lavori di restauro a cura della Soprintendenza per i beni ambientali, architettonici, artistici e storici di Pisa. I lavori di restauro furono ripresi nel 1975 e vennero conclusi nel 1982, consentendo di riportare alla luce la struttura originaria del monumento, alterata dai numerosi lavori di adattamento degli spazi interni alle diverse funzioni. La torre ospita attualmente eventi culturali ed esposizioni artistiche."}
{"id": "2230398", "revid": "729019", "url": "https://it.wikipedia.org/wiki?curid=2230398", "title": "Doak VZ-4", "text": "Il Doak VZ-4, indicato anche con la designazione aziendale Doak Model 16, fu un convertiplano del tipo ad elica intubata sviluppato dall'azienda aeronautica statunitense Doak Aircraft Company negli anni cinquanta e rimasto allo stadio di prototipo.\nRealizzato per rispondere ad una specifica emessa dal United States Army, l'esercito statunitense, per un velivolo con caratteristiche VTOL, era originariamente mosso da un motore aeronautico turboelica Lycoming YT53 con potenza da 630 kW, poi rimpiazzato da una turbina Lycoming T53-L-1 (750\u00a0kW)..\nIl solo esemplare realizzato, numero di serie 56-9642, \u00e8 conservato ed esposto presso le strutture museali dell'U.S. Army Transportation Museum situato a Fort Eustis in Virginia."}
