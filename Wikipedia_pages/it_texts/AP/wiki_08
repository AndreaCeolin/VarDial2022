{"id": "2210083", "revid": "287204", "url": "https://it.wikipedia.org/wiki?curid=2210083", "title": "Snowdonia", "text": "Snowdonia (in lingua gallese: \"Eryri\") \u00e8 una regione del nord del Galles, istituita in parco nazionale dal 1951. L'ampiezza dell'area \u00e8 di circa 2.700\u00a0km quadrati.\nNome e confini attuali dell'area protetta.\nIl nome deriva da quello del monte Snowdon (1.085\u00a0m s.l.m.), il pi\u00f9 elevato del Galles. Secondo alcuni il nome gallese, Eryri, deriverebbe invece da \"eryr\" (\"aquila\"), ma altri ritengono che semplicemente esso fosse utilizzato per indicare le alture locali come provato dallo studioso gallese sir Ifor Williams. Nel medioevo il titolo di \"Principe di Galles e Signore di Snowdonia\" (\"Tywysog Cymru ac Arglwydd Eryri\") venne usato da Llywelyn ap Gruffudd; suo nonno Llywelyn Fawr utilizz\u00f2 a suo tempo il titolo di \"Principe del Galles del nord e Signore di Snowdonia\".\nPrima della designazione dei confini del parco nazionale, col termine \"Snowdonia\" si indicava generalmente un'area pi\u00f9 ristretta, a nord di Gwynedd centrata sul massiccio di Snowdon, mentre l'attuale parco copre un'area di due volte pi\u00f9 grande e si estende a sud sino a Meirionnydd.\nIl Parco Nazionale di Snowdonia.\nLo \"Snowdonia National Park\" () o \"Parc Cenedlaethol Eryri\" () venne fondato nel 1951 come il terzo parco nazionale in Gran Bretagna dopo Peak District e Lake District. L\u2019area protetta copre una superficie di 827 miglia quadrate, oltre a di costa.\nIl parco \u00e8 governato dalla Snowdonia National Park Authority, che \u00e8 composta da membri del governo locale e rappresentanti gallesi, con sede a Penrhyndeudraeth. A differenza di altri parchi nazionali in altri paesi, Snowdonia (e altri parchi in Gran Bretagna) sono costituiti da possedimenti pubblici e privati sottoposti comunque ad un'unica autorit\u00e0 centrale. La suddivisione dei terreni di Snowdonia \u00e8 la seguente:\nPi\u00f9 di 26.000 persone vivono nell'area del parco, dei quali circa il 62% parla gallese. Il parco attrae ogni anno circa sei milioni di visitatori, da dividere tra quelli in giornata e quelli che vi soggiornano, rendendo cos\u00ec l'area la terza pi\u00f9 visitata in Inghilterra e Galles.\nSebbene gran parte del territorio sia montuoso, vi \u00e8 uno spazio significativo riservato all'attivit\u00e0 agricole all'interno del parco.\nDopo la riorganizzazione del governo locale del 1998, il parco comprende gran parte di Gwynedd, e parte della contea di Conwy. Esso \u00e8 retto da 18 membri dello Snowdonia National Park Authority; 9 membri nominati da Gwynedd, 3 da Conwy, ed i restanti 6 dalla National Assembly for Wales a rappresentare gli interessi nazionali.\nStranamente, lo Snowdonia National Park ha al proprio interno un'enclave, attorno al villaggio di Blaenau Ffestiniog, una cava di estrazione di ardesia. Quest'area \u00e8 stata deliberatamente esclusa dal parco per permettere la ripresa dell'ormai decimata industria dell'estrazione nel Galles.\nNel 1967 \u00e8 stata inoltre costituita la Snowdonia Society, un'associazione caritatevole che si occupa di promuovere l'interesse nell'area e nella sua protezione ed \u00e8 grazie all'azione di Amory Lovins che in particolare negli anni '70 gran parte delle aree minerarie della Rio Tinto \u00e8 stata strappata allo sfruttamento industriale."}
{"id": "2210091", "revid": "834", "url": "https://it.wikipedia.org/wiki?curid=2210091", "title": "The Kinks (album)", "text": ""}
{"id": "2210107", "revid": "125876232", "url": "https://it.wikipedia.org/wiki?curid=2210107", "title": "Andrew Dominik", "text": "Biografia.\nNato in Nuova Zelanda, ma cresciuto in Australia dall'et\u00e0 di 2 anni, nel 1988 si laurea in cinema all'Universit\u00e0 Swinburne.\nLavora per un decennio nella televisione australiana, dirigendo principalmente spot pubblicitari. Si cimenta per la prima volta nella regia di un lungometraggio con \"Chopper\" (2000), basato sull'autobiografia del criminale australiano Mark Brandon Read. \n\u00c8 stato per otto anni compagno dell'attrice statunitense Robin Tunney. Dopo sette anni di relazione, nel 2017 annuncia il suo fidanzamento con l'attrice australiana Bella Heathcote, per poi separarsene l'anno seguente."}
{"id": "2210109", "revid": "640389", "url": "https://it.wikipedia.org/wiki?curid=2210109", "title": "II Giochi olimpici giovanili estivi", "text": "I II Giochi olimpici giovanili estivi (in cinese: \u7b2c\u4e8c\u5c4a\u590f\u5b63\u9752\u5e74\u5965\u8fd0\u4f1a, pinyin: \"D\u00ec \u00c8r Ji\u00e8 Xi\u00e0j\u00ec Q\u012bngni\u00e1n \u00c0ol\u00ednp\u01d0k\u00e8 Y\u00f9nd\u00f2nghu\u00ec\") si sono svolti a Nanchino, in Cina, dal 16 al 28 agosto 2014.\nSelezione della citt\u00e0 organizzatrice.\nCalendario.\nIl 19 dicembre 2008 \u00e8 stato ufficializzato il calendario per l'assegnazione dei GOG estivi 2014, che \u00e8 il seguente:\nCandidature.\nIl 2 aprile 2009 il Comitato Olimpico Internazionale ha reso noto i nomi delle citt\u00e0 ufficialmente candidate ai Giochi 2014. Esse erano:\nAltre candidature.\nLa citt\u00e0 messicana di Guadalajara si ritir\u00f2 dal processo di candidatura a sole tre settimane dalla data in cui il Comitato Olimpico Internazionale avrebbe scelto la citt\u00e0 organizzatrice dei Giochi. Le motivazioni furono la priorit\u00e0 da dare all'organizzazione dei XVI Giochi panamericani del 2011 e le limitazioni economiche e temporali per la presentazione del progetto definitivo di candidatura.\nAltri tre Comitati Olimpici nazionali avevano ufficialmente dichiarato interesse nella manifestazione consegnando il 2 febbraio 2008 la dichiarazione di intenti. I Paesi che avevano proposto la propria candidatura sono (riportiamo la citt\u00e0 candidata solo se gi\u00e0 scelta dal Comitato):\nInizialmente anche l'India aveva manifestato l'intenzione di organizzare i II Giochi Olimpici Giovanili estivi del 2014. Il presidente dell'Associazione Olimpica Indiana dichiar\u00f2 che, dopo la decisione di non concorrere per la XXXI Olimpiade del 2016, l'organizzazione dei Giochi del Commonwealth del 2010 e il fallimento della candidatura per i Giochi Asiatici del 2014, i GOG del 2014 avrebbero potuto essere un gradino importante verso le Olimpiadi del 2020. Le possibili citt\u00e0 organizzatrici sarebbero state Delhi o Pune.\nAnche le citt\u00e0 di Mosca e Belgrado si mostrarono interessate all'organizzazione dell'evento: la prima dopo la sconfitta con Singapore per l'organizzazione dei I Giochi olimpici giovanili estivi, la seconda dopo la mancata consegna dei documenti di candidatura per la prima edizione.\nVotazione finale.\nLa votazione si \u00e8 svolta il 10 febbraio 2010.\nI Giochi.\nDiscipline.\nA questi secondi Giochi olimpici giovanili estivi gli sport praticati sono 29.\nPaesi partecipanti.\n203 Paesi su 204 partecipano ai Giochi. Un atleta del Sudan del Sud ha partecipato ai Giochi sotto la bandiera olimpica, poich\u00e9 tale Paese non aveva ancora un Comitato olimpico. La Nigeria non partecipa ai giochi in seguito a pressioni delle autorit\u00e0 cinesi a causa dell'epidemia di febbre emorragica di Ebola in Africa occidentale del 2014.\nRisultati.\nMedagliere.\nIl comitato organizzatore dei Giochi olimpici giovanili di Nanchino non redige un medagliere ufficiale.\nLe informazioni della tabella sottostante sono basate sulle informazioni provenienti dal Comitato Olimpico Internazionale e sono ordinate sulla base del criterio usato per la redazione del medagliere dei Giochi olimpici cio\u00e8 considerando in successione il numero di medaglie d'oro, d'argento e di bronzo. In caso di perfetta parit\u00e0 viene seguito l'ordine alfabetico.\nLe medaglie conseguite da squadre miste, cio\u00e8 composte da atleti provenienti da pi\u00f9 paesi, vengono conteggiate a parte."}
{"id": "2210117", "revid": "1745361", "url": "https://it.wikipedia.org/wiki?curid=2210117", "title": "Crocea Mors", "text": "Crocea Mors (in latino \"Morte Gialla\") era il nome della spada di Giulio Cesare, secondo le leggende di Goffredo di Monmouth. In lingua medio gallese viene spesso indicata con il nome \"Angau Coch\" (\"morte rossa\") o \"Agheu Glas\" (\"morte grigia\").\nSecondo quanto racconta Goffredo di Monmouth, l'arma pass\u00f2 al principe britannico Nennio, quando si incastr\u00f2 nel suo scudo mentre era in singolar tenzone contro Cesare stesso. Nennio mor\u00ec quindici giorni dopo la battaglia, per via di una ferita alla testa inflittagli da Cesare, e la spada fu sepolta con lui."}
{"id": "2210120", "revid": "309289", "url": "https://it.wikipedia.org/wiki?curid=2210120", "title": "Petrogale burbidgei", "text": "Il monjon (Petrogale burbidgei ), noto anche come warabi, \u00e8 la pi\u00f9 piccola delle molte specie di wallaby delle rocce diffuse in Australia. Vive nella regione del Kimberley, in Australia Occidentale, e su alcune isolette dell'arcipelago Bonaparte.\nIl monjon, rimasto nascosto per secoli agli occhi della scienza, \u00e8 stato descritto soltanto nel 1978. Le cause di questo vanno ricercate nella sua natura molto timida, nelle sue piccole dimensioni (300\u2013350\u00a0mm di lunghezza) e nel suo areale limitato. \u00c8 ancora molto poco conosciuto.\nIl monjon \u00e8 ricoperto da una pelliccia bruno-olivacea e presenta una striscia bianca sui fianchi. Viene incluso tra le specie prossime alla minaccia, soprattutto a causa delle ridotte dimensioni del suo areale."}
{"id": "2210121", "revid": "1305772", "url": "https://it.wikipedia.org/wiki?curid=2210121", "title": "Dressed to Kill", "text": "Dressed to Kill (\"vestito per uccidere\" in lingua inglese) pu\u00f2 riferirsi a:"}
{"id": "2210122", "revid": "3732", "url": "https://it.wikipedia.org/wiki?curid=2210122", "title": "Antonio Musa Brasavola", "text": "Biografia.\nAllievo di Niccol\u00f2 Leoniceno e di Giovanni Manardi, fu poi professore universitario a Ferrara, dove ebbe tra i discepoli Gabriele Falloppio. Contribu\u00ec a rendere l'Universit\u00e0 di Ferrara centro europeo di studi naturalistici e botanici. Compil\u00f2 un'importante opera, l'\"Examen omnium simplicium medicamentorum\" (1536), dove recuper\u00f2 le conoscenze botaniche degli antichi e super\u00f2 le medesime in nome dell'esperienza. Si trasfer\u00ec a Roma, al seguito di Paolo III, nel 1543. Si avvalsero delle sue cure Francesco I di Francia, Carlo V, Enrico VIII d'Inghilterra.\nSembra che sia stato il primo ad eseguire una tracheotomia. Per i suoi meriti in campo botanico un genere di 21 orchidee americane fu battezzato \"Brassavola\"."}
{"id": "2210125", "revid": "76963", "url": "https://it.wikipedia.org/wiki?curid=2210125", "title": "Ursula Buschhorn", "text": "Cresciuta in Germania, ha partecipato per lo pi\u00f9 a produzioni tedesche."}
{"id": "2210130", "revid": "2219966", "url": "https://it.wikipedia.org/wiki?curid=2210130", "title": "Thaddeus Thawne", "text": "Thaddeus Thawne, noto anche come Inertia o Kid Zoom, \u00e8 un personaggio dei fumetti DC Comics. \u00c8 un supercriminale dell'Universo DC che fa parte degli avversari di Flash.\nStoria editoriale.\nCreazione.\nQuando fu chiesto chi cre\u00f2 Inertia, Ethan van Sciver scrisse che lui poteva accettare solo il 5% dell'accredito. Il resto fu attribuito a Mike Wieringo (20%), Grant Morrison (25%) e Todd Dezago (50%). Afferm\u00f2 anche che l'aspetto di Inertia \u00e8 solo quello di un Impulso invertito, come un Anti-Flash. Questo sistema l'originario ruolo di \"Anti-Impulso\" creato per antagonizzare il personaggio.\nApparizioni iniziali.\nLe apparizioni iniziali di Inertia avvennero in \"Impulse\" n. 50: \"First Fool's\" (Luglio 1999), seguita dal numero n. 51: \"It's all relative\" (agosto 1999), osservato da Dezago. Quindi, Dezago scrisse per \"Impulse\" #52 \"Tumbling Down\" (Settembre 1999). Lo sviluppo maggiore del personaggio avvenne nel numero n. 53: \"Threats\" (ottobre 1999), sempre scritto da Dezago. Inertia non comparve pi\u00f9 fino a \"Impulse\" dal numero 62 al n. 66 : \"Mercury Falling\" (da luglio a novembre 2000), di DeZago. Dopo di ci\u00f2, Inertia non comparve pi\u00f9 per quasi mezzo decennio.\nRinascita.\nCirca cinque anni dopo il suo debutto, Inertia cominci\u00f2 ad apparire regolarmente nell'Universo DC, il pi\u00f9 delle volte da quando il suo gemello, Bart Allen, \u00e8 diventato Flash. Inertia apparve in \"The Flash: The Fastest Man Alive\" n. 5: \"Lightning in a bottle, parte 5\" (dicembre 2006) di Danny Bilson e Paul DeMeo. La storia \u00e8 sempre la stessa. Inertia agisce come antagonista verso Bart Allen, ora grandemente cambiato dai giorni in cui era Impulso.\nIn aggiunta alle comparse in \"Flash\", Inertia fece ripetute comparse in \"Teen Titans\" (vol. 3) n. 43 (gennaio 2007) scritto da Geoff Johns, e disegni di Tony Daniel e Jonathan Glapion. La storia si conclude con \"Teen Titans\" (vol. 3) n. 46 (Aprile 2007) scritto da Geoff Johns e Adam Beechen.\nBiografia del personaggio.\nGli inizi.\nThaddeus Thawne \u00e8 un clone di Bart Allen e fu creato nel XXX secolo dalla nonna materna di Bart, il Presidente Thawne. Thawne, essendo un discendente del Professor Zoom, divenne stanca delle attivit\u00e0 criminali del nipote nel XX secolo e decise di creare un clone di Bart utilizzando pi\u00f9 DNA dei Thawne cos\u00ec che potesse divenire pi\u00f9 spietato. In aggiunta a questa modifica, la crescita di Thaddeus e la missione come \"Anti-Impulso\" era quello di tornare indietro nel tempo e di rimpiazzare Bart ma fu facilmente battuto.\nNel suo secondo tentativo, capendo che Bart avrebbe dato la sua vita per salvare Max Mercury, scapp\u00f2, apparentemente terrorizzato dal contrasto tra la famiglia adottiva di Bart e il trattamento di sua nonna nel tentativo di usarlo come arma.\nIl ritorno.\nApparentemente di nuovo dopo gli eventi di Un Anno Dopo, Inertia lavor\u00f2 con Manfred Mota. Inertia dichiar\u00f2 che il lavoro era quello di rubare la velocit\u00e0 degli altri velocisti al fine di diventare il prossimo \"uomo pi\u00f9 veloce del mondo\". Il primo obiettivo di Inertia era il suo vecchio rivale, Bart Allen, che era adesso il nuovo Flash e il vecchio Flash, Jay Garrick. Dopo aver tradito Mota, Inertia us\u00f2 la figlia di Mota, Valerie Perez, come esca per intrappolare Bart. Bart sfugg\u00ec all'esca e riusc\u00ec con successo a salvare Valerie.\nDopo questa sconfitta, Inertia cominci\u00f2 a contattare i Nemici (un team formato dai pi\u00f9 grandi nemici di Flash) per il prossimo attacco.\nInertia lavor\u00f2 anche con Deathstroke. Dovuto all'incapsulazione nel corpo di Bart della forza della velocit\u00e0, Inertia fu costretto ad iniettarsi il \"Velocity 9\", il noto siero inventato da The Rival (vedi Anti-Flash) che permette,a chi ne fa uso, di muoversi a velocit\u00e0 super umane. Tuttavia, il Velocity 9 usato da Inertia fu fatto da Deathstroke e non rivel\u00f2 nessun effetto collaterale.\nDopo essere stato sconfitto in \"The Flash: The Fastest Man Alive\" n. 8, ritorn\u00f2 nel numero 10 quando si confront\u00f2 con Heat Wave. Reclut\u00f2 Heat Wave nel suo nuovo piano misterioso, dicendogli di star parlando di qualcosa che avrebbe \"cambiato il mondo\". Sbarazzarsi di Flash sarebbe stato \"solo un bonus\".\nOra \u00e8 un membro dei nuovi Titan East in cambio dell'aiuto di Deathstroke. Inizia l'attacco verso i Teen Titans con il compagno dei Titans East, Match. Spacciandosi per Impulso e Kid Flash, batt\u00e9 Robin e Raven, per poi giocare con Wonder Girl nella tana segreta di Robin. Infine lascia Match ad abbattere Wonder Girl mentre \u00e8 inconscia. Durante l'assalto, Inertia menziona che si sarebbe autonominato Kid Zoom dopo che Bart pass\u00f2 da Impulso a Kid Flash, tuttavia decise di tenersi il nome di Inertia.\nIn \"Teen Titans\" (vol. 3) n. 44, lo si vede coinvolto in una relazione sentimentale con la sua compagna dei Titans East Sun Girl.\nA tutto gas.\nCon Bart Allen come nuovo Flash, Inertia decise che era giunto il momento di dichiarare guerra alle sue vecchie nemesi. Organizz\u00f2 con i Nemici di Flash un gran piano. Dichiar\u00f2 che il loro obiettivo era quello di costruire una macchina che avrebbe fermato il tempo, essenzialmente dando loro la possibilit\u00e0 di commettere crimini senza avere intorno qualcuno che avrebbe potuto fermarli.\nQuesta operazione \u00e8 stata apparentemente in fase di pianificazione per un po' di tempo, e alcune sessioni di pianificazione dei Nemici sono state raffigurate nei numeri della serie settimanale \"Countdown\".\nUna volta che il piano fu messo in azione, i Nemici attrassero l'attenzione di Flash, ma presto fu rivelato loro che questa era subito l'intenzione di Inertia: la macchina che stavano costruendo non fermava il tempo, la sua funzione era quella di espellere la forza della velocit\u00e0 dal corpo di Flash e di trasferirla in quello di Inertia, cos\u00ec che potesse contare sulla velocit\u00e0 naturale e non dipendere pi\u00f9 dal Velocity 9.\nAnche se Bart perse la sua velocit\u00e0, il Pifferaio e Abra Kadabra catturarono Inertia dopo il tradimento e lo indebolirono, prima di catturare Flash.\nInertia si liber\u00f2 nel tentativo di raggiungere la macchina e evitare che la ragazza di Bart liberasse la Forza della Velocit\u00e0, solo per essere poi affrontato e battuto da un furiosissimo Flash. Come Flash si indebol\u00ec, i Nemici lo uccisero.\nLa fine.\nImmediatamente dopo aver ucciso Bart, i Nemici rivolsero la loro ira verso Inertia, incolpandolo del fiasco. Inertia scapp\u00f2, e l'arrivo delle forze di polizia costrinsero i Nemici a fuggire prima che potessero acchiapparlo, permettendogli cos\u00ec di andarsene.\nTuttavia, nel momento in cui Bart combatteva i Nemici, Wally West, il Flash precedente, ritorn\u00f2 su questo piano d'esistenza. Avendo avuto notizia della morte di Bart, l'arrabbiato Wally diede la caccia ad Inertia. Sebbene pensasse di ucciderlo, Flash decise invece di fare \"qualcosa di peggio\". Utilizz\u00f2 le sue abilit\u00e0 per rallentare i movimenti di Inertia al punto da renderlo immobile, praticamente una statua vivente. Quindi mise in mostra la statua di Inertia al museo di Flash, di fronte alle statue di Bart nei panni di Impulso e di Kid Flash. Sebbene potesse ancora ascoltare e vedere normalmente, Inertia fu condannato a passare l'eternit\u00e0 in condizione di una paralisi quasi totale, a fissare le statue di Bart. Wally lo descrisse come \"forzato a osservare, con occhi che impiegano anni a chiudersi...al fantasma dell'uomo che non sarebbe mai potuto essere\".\nIn \"Final Crisis:Rouge's Revenge\", mentre sta per essere trasferito dal Museo di Flash a Iron Heights, Inertia viene colpito da un fulmine rosso che lo libera dalla paralisi. Sentendo la notizia della fuga dai notiziari, i Nemici decisero di dargli la caccia come ricompensa per essere stati manipolati. Dopo aver ucciso le sue guardie, Inertia sta per attaccare i figli di Wally West, quando viene fermato proprio dalla persona che lo ha liberato: Hunter Zolomon, alias Zoom, che vuole far divenire Inertia il nuovo Kid Flash.\nSconfigge i Nemici al fianco di Zoom, anche se alla fine si rinominer\u00e0 Kid Zoom.\nQuando Libra compare con il figlio del Mago del Tempo come merce di scambio, Thawne uccide il bambino e attacca Libra, solo per poi essere fermato da Zoom. Subito si rivolta verso il suo mentore, estirpandogli i poteri e facendolo tornare allo stato normale, il vecchio paraplegico Hunter Zolomon. Tenta di battere i Nemici da solo ma viene congelato sul posto dal Pifferaio e quindi ucciso da un attacco combinato degli altri Nemici, ripetendo il modo in cui fu ucciso Bart Allen. Il suo corpo fu teleportato al Dipartimento di Polizia di Keystone City, con una nota che diceva \"Dite a Flash che siamo pari - i Nemici\".\nPoteri e abilit\u00e0.\nEssendo un clone di Bart Allen, Inertia \u00e8 principalmente un velocista.\nEgli non ha dimostrato qualsiasi altro potere relativo alla velocit\u00e0, inclusa la resistenza di Bart alle alterazioni del flusso temporale. Per qualche tempo dopo Crisi infinita, Inertia non rimase molto connesso alla Forza della Velocit\u00e0.Invece, cominci\u00f2 ad iniettarsi il Velocity 9, una sostanza che gli consente di mantenere la sua velocit\u00e0 super umana. il Velocity 9 ha dimostrato di essere particolarmente instabile in passato, ma la versione di Deathstroke sembra non avere alcun effetto negativo.\nPer un breve periodo prima della sua morte, condivise i suoi poteri con Zoom, che gli prest\u00f2 la sua velocit\u00e0 per farne il suo Kid Flash. Il suo tentativo fall\u00ec: Inertia si trasform\u00f2 in un pazzo Kid Zoom, con l'assoluta padronanza sulla linea temporale individuale di un essere umano, capace di ritrasformare Zoom nel suo alter ego e di ucciderlo con un semplice schiocco delle sue dita prima di essere ucciso a sua volta dalle forze combinate dei Nemici."}
{"id": "2210139", "revid": "834", "url": "https://it.wikipedia.org/wiki?curid=2210139", "title": "Gold (KISS)", "text": ""}
{"id": "2210141", "revid": "729019", "url": "https://it.wikipedia.org/wiki?curid=2210141", "title": "Pericardite", "text": "La pericardite \u00e8 una malattia infiammatoria (acuta o subacuta) che colpisce il pericardio, accompagnata da alterazione degli indici infiammatori (VES, PCR); spesso d\u00e0 dolore intenso, a volte irradiato, che aumenta in alcune posizioni o per inspirazioni profonde.\nUna piccola quantit\u00e0 di liquido tra i due foglietti del pericardio \u00e8 fisiologica ma, quando esiste infiammazione, il liquido pu\u00f2 aumentare. Si parla in questo caso di \"versamento pericardico\", che pu\u00f2 avere entit\u00e0 molto variabile e che la maggior parte delle volte si risolve con terapie mediche. Sono spesso presenti delle alterazioni dell'elettrocardiogramma, talora anche vistose (come le alterazioni del tratto ST), anche se non sempre tipiche, e sfregamenti pericardici all'auscultazione.\nLa pericardite va distinta da altri versamenti patologici che sono:\nSintomi.\nLa pericardite acuta si manifesta con febbre e astenia, tipicamente dispnea. Il dolore toracico \u00e8 simile a quello causato dall'ischemia, essendo mediato dalla stessa innervazione, quindi \u00e8 riferito a regione precordiale, spalla e braccio sinistro, e collo sul lato sinistro. Caratteristicamente il dolore della pericardite si aggrava coi movimenti del torace e con la tosse. Il paziente tende ad assumere posizione genupettorale, ovvero torace proteso in avanti e cosce flesse. I sintomi possono essere proporzionati all'entit\u00e0 del versamento, che in genere \u00e8 per\u00f2 una complicanza. A volte possono verificarsi modeste aritmie, generalmente di origine atriale.\nIn caso si manifesti tamponamento cardiaco, i sintomi sono quelli dello shock cardiogeno, con tachicardia, bassa pressione sistolica, bassa gittata cardiaca e congestione polmonare, polso paradosso, agitazione e stato confusionale, dispnea, cute fredda e pallida.\nLa pericardite costrittiva generalmente non provoca sintomi, finch\u00e9 la funzione sistolica \u00e8 preservata. In caso di deficit diastolico rilevante, si manifesta con congestione delle vene del collo in inspirazione, edemi periferici ed epatomegalia. In caso di compromissione sistolica, i sintomi sono dispnea e astenia anche gravi provocati dalla congestione polmonare. La fibrillazione atriale \u00e8 pi\u00f9 frequente come conseguenza in caso di pericardite costrittiva.\nCause.\nLa maggior parte delle volte la causa resta sconosciuta, ma molte malattie di origine infettiva o immunologica possono causare pericarditi. L'origine \u201cidiopatica\u201d \u00e8 una diagnosi di esclusione, dopo indagini su infezioni batteriche, virali e per individuare eventuali malattie autoimmuni.\nInfarti o procedure cardiache invasive possono risultare nell'insorgenza di pericardite. La pericardite pu\u00f2 essere risultato del coinvolgimento di organi o strutture vicini, come ad esempio a seguito di infarto miocardico transmurale, di patologie infettive (virali, batteriche \u2013 in primis tubercolosi, parassitarie o micotiche) o neoplasie, di immunodeficienze, insufficienza renale, leucemie, traumi del torace, radioterapia, patologie tiroidee.\nI versamenti pericardici a volte sono asintomatici o non accompagnati da infiammazione. In questi casi \u00e8 importante escludere tubercolosi, neoplasie, ipotiroidismo, ecc. Se non viene individuata alcuna causa, il versamento \u00e8 monitorato nel tempo, quando possibile evitando pericardiocentesi o manovre invasive diagnostiche. Malattie autoimmuni quali lupus eritematoso sistemico, artrite reumatoide, sindrome di Sj\u00f6gren, febbre reumatica sono cause tipiche di pericardite.\nEziologia.\nSi classificano le pericarditi in base all'eziologia in:\nManifestazioni cliniche.\nSi suddividono le pericarditi in base alla presentazione clinica in:\nPericardite acuta.\nUna pericardite acuta \u00e8 un'affezione causata da infiammazione acuta del pericardio, della durata di circa 1-2 settimane.\nSono causate da virus, dal bacillo della tubercolosi (anche se spesso compare in forma cronica) o dopo infarto miocardico (pericardite epistenocardica), tuttavia il pi\u00f9 delle volte l'eziologia \u00e8 indeterminata.\nIl processo infiammatorio porta alla formazione di essudato che si riversa in cavit\u00e0 pericardica, se il liquido \u00e8 scarso si possono formare depositi di fibrina. Nelle fasi tardive dell'infiammazione si ha ispessimento del connettivo del foglietto viscerale o parietale o di entrambi.\nSi associa a dolore toracico, che insorge bruscamente, di tipo trafittivo e simil-pleuritico. Si localizza al torace anteriore e pu\u00f2 irradiarsi al collo. Utile ricordare che il dolore pericardico \u00e8 influenzato dalla respirazione, per distinguerlo da quello infartuale.\nLa sintomatologia d'accompagnamento \u00e8 rappresentata da febbre, mialgie diffuse, malessere generale, astenia, tachicardia, dispnea, tosse.\nSi possono notare all'auscultazione sfregamenti pericardici.\nNel 70-90% dei casi si autolimita.\nPericardite cronica essudativa.\n\u00c8 una pericardite ad andamento cronico: \u00e8 caratterizzata da ampio e lento versamento pericardico, con conseguente accumulo di liquido. Pu\u00f2 derivare da una cronicizzazione di una pericardite acuta o esordire subdolamente per poi permanere in modo quasi asintomatico.\n\u00c8 raramente causata da infezione virali, pi\u00f9 spesso da tubercolosi, oltre che stati cronici infiammatori, come una neoplasia, o di natura non infiammatoria (come cause endocrine e metaboliche).\nL'accumulo di liquido in cavit\u00e0 pericardia lento permette al sacco di distendersi, fino a potere contenere diversi litri. Ci\u00f2 permette di evitare il tamponamento cardiaco.\nI sintomi sono pochi o assenti: nel caso possono essere dolore pericardico, sensazione di pienezza, dispnea. Non si riscontrano sfregamenti pericardici, piuttosto un'aia cardiaca ingrandita e ronchi a livello del cavo ascellare sinistro.\nPericardite cronica costrittiva.\n\u00c8 un esito di pericardite di lunghissima durata con formazione di tessuto di granulazione che oblitera buona parte della cavit\u00e0 pericardica, che poi evolve in fibrosi cicatriziale.\nPossono presentarsi calcificazioni e aderenze.\nSono spesso d'origine infettiva ma anche postchirurgiche o postattinica. Cause meno frequenti sono neoplasie, uremia, traumi, sarcoidosi, reazioni da farmaci.\nSi caratterizza per manifestazioni di scompenso destro. All'inizio sono presenti edemi declivi, in fase invece pi\u00f9 avanzate ci sono ascite, congestione venosa (con \"spider nevi\" e reticoli venosi superficiali), dispnea da sforzo, tosse e ortopnea, fino a fibrillazione atriale e insufficienza tricuspidale.\nAll'auscultazione risalta lo \"schiocco pericardico\" (o pericardial knock): un suono protodiastolico causato dal brusco arresto della dilatazione cardiaca.\nL'esito della malattia \u00e8 infausto se non viene instaurata una terapia.\nTerapia.\nLe terapie si basano sull'utilizzo di farmaci antinfiammatori (FANS) e acido acetilsalicilico ad alte dosi.\nPer prevenire recidive, molti studi indicano l'utilit\u00e0 della colchicina, anche a basso dosaggio (0,5\u20131 mg/d). La cura con cortisone \u00e8 la pi\u00f9 diffusa, ma anche una causa importante di ricadute.\nGli antibiotici sono spesso somministrati in caso sospetto di infezione.\nEvoluzione.\nPassata la fase acuta, i controlli sia ematologici (esami del sangue) sia strumentali (ecocardiografia) devono essere ripetuti a intervalli regolari per un periodo variabile.\nLa prognosi \u00e8 buona nella maggior parte dei casi, anche in presenza di recidive.\nLa pericardite costrittiva, cos\u00ec come il tamponamento cardiaco, sono eventi rari."}
{"id": "2210143", "revid": "287204", "url": "https://it.wikipedia.org/wiki?curid=2210143", "title": "Cucurbita maxima", "text": "Cucurbita maxima \u00e8 una pianta erbacea annuale della famiglia delle Cucurbitaceae, detta comunemente zucca, zucca gialla o zucca dolce.\nStoria.\nLa zucca \u00e8 originaria dell'America latina, dove gi\u00e0 nel 1200 a.C. era molto conosciuta e ampiamente coltivata. Fu introdotta in America settentrionale dagli europei, e in queste zone si differenzi\u00f2 sia per la forma sia per le utilizzazioni. In Europa \u00e8 stata introdotta solo di recente, durante il XVI secolo.\nDescrizione.\nHa le seguenti caratteristiche botaniche: fusto rampicante; foglie cuoriformi e lobate; fiori sessuati grandi di colore giallo con 5 petali; frutti rotondi di grandi dimensioni, a superficie liscia o rugosa di colore verde grigio, giallo o arancione, polpa di colore giallo o arancione.\nVariet\u00e0.\nLe variet\u00e0 italiane di zucca maggiormente diffuse sono:\nColtivazione.\n\u00c8 una coltura da pieno campo, piuttosto esigente per quanto riguarda lo spazio occupato e il fabbisogno di elementi nutritivi. Esistono anche variet\u00e0 rampicanti che hanno ingombri minori. La semina si effettua tra aprile e maggio. Prima di seminare o trapiantare piantine di zucca \u00e8 bene lavorare il terreno ed effettuare una ricca concimazione di fondo. I lavori che si effettuano durante la coltivazione sono la sarchiatura, la cimatura e l'irrigazione estiva. Pu\u00f2 valer la pena durante il ciclo colturale una seconda concimazione, oltre a quella iniziale.\nDella zucca si raccoglie anche il fiore, che si mangia soprattutto fritto in pastella. Bisogna per\u00f2 fare attenzione a lasciare i fiori femminili e qualche fiore maschile che fornisca il polline per fecondarli.\nLa raccolta viene effettuata in autunno e le zucche si conservano a lungo durante l'inverno, \u00e8 importante saper riconoscere le zucche mature (per farlo si pu\u00f2 guardare il picciolo seccare). Le zucche vanno raccolte mature, a differenza delle zucchine, in cui il frutto si consuma acerbo.\nAvversit\u00e0.\nLe malattie da funghi che colpiscono pi\u00f9 frequentemente questa specie sono l'oidio (causato da \"Erysiphe cichoracearum\" e dal \"Sphaerotheca fuliginea\"), la peronospora (causata da \"Pseudoperonospora cubensis\"), la muffa grigia (causata da \"Botrytis cinerea\"), il nerume (causato da \"Alternaria alternata\"). Tra gli insetti, il parassita pi\u00f9 importante \u00e8 un afide, l\"'Aphis gossypii\".\nCollegamenti esterni.\nColtivazione della zucca, di Matteo Cereda, su Orto Da Coltivare "}
{"id": "2210153", "revid": "21839858", "url": "https://it.wikipedia.org/wiki?curid=2210153", "title": "Sul sublime", "text": ""}
{"id": "2210154", "revid": "767487", "url": "https://it.wikipedia.org/wiki?curid=2210154", "title": "Zertifikat Deutsch", "text": "L'esame di lingua tedesca riconosciuto internazionalmente Zertifikat Deutsch \u00e8 il risultato della cooperazione tra il Goethe-Institut, l'\u00d6sterreichischen Sprachdiplom (\u00d6SD), la Conferenza svizzera dei direttori cantonali della pubblica educazione (CDPE) e la telc GmbH. Lo Zertifikat Deutsch \u00e8 rivolto principalmente alle necessit\u00e0 degli studenti nell'istruzione per adulti all'estero e in Germania. Recenti sviluppi mettono lo stesso formato d'esame a disposizione anche degli studenti giovani. Di regola gli studenti hanno bisogno dalle 350 alle 600 ore di studio per raggiungere la padronanza della lingua necessaria per superare l'esame. Lo Zertifikat Deutsch si posiziona al livello B1 (livello intermedio o \"di soglia\") del Quadro comune di riferimento europeo, la scala riconosciuta internazionalmente del Consiglio d'Europa."}
{"id": "2210160", "revid": "834", "url": "https://it.wikipedia.org/wiki?curid=2210160", "title": "Killers (KISS)", "text": ""}
{"id": "2210161", "revid": "322321", "url": "https://it.wikipedia.org/wiki?curid=2210161", "title": "Sogni (programma televisivo)", "text": "Sogni \u00e8 stato un programma televisivo andato in onda dal 7 febbraio 2004 su Raiuno tutti i sabati alle 20,50 per sette puntate in diretta dall'Auditorium Rai del Foro Italico di Roma condotto da Raffaella Carr\u00e0, per la regia di Sergio Japino.\nIl variet\u00e0 intendeva realizzare desideri di gente comune: dalla ragazza che sognava di partecipare al gran ballo delle debuttanti, alla bambina che fantasticava di farsi un bagno insieme ai delfini in un mare cristallino, passando per la famiglia che desiderava una casa ristrutturata e la signora che si \u00e8 sacrificata tutta la vita per la sua famiglia e che voleva trascorrere un fine settimana dedicato finalmente solo a se stessa.\nLo show \u00e8 nato da un format francese dal titolo \"Le r\u00eave d'un jour\", con la differenza che quest'ultimo andava in onda una volta al mese, con sette mesi di preparazione, mentre \"Sogni\" faceva una puntata a settimana con una preparazione di un mese e mezzo: ciascun autore seguiva un sogno, impiegandovi un nutrito entourage di tecnici ed assistenti.\nLa sigla, \"Vuol dire crescere\", cantata da Raffaella Carr\u00e0, fu appositamente scritta per il programma. Gli autori furono G. Carella e G. De Stefani per la composizione musicale, mentre il testo fu scritto da Antonello Venditti.\nGli autori del programma erano Fausto Enni, Ivano Balduini, Alessandra Bisegna, Antonio Miglietta, Ernesto Marra e Danilo Antonelli."}
{"id": "2210165", "revid": "1522738", "url": "https://it.wikipedia.org/wiki?curid=2210165", "title": "Ishamael", "text": ""}
{"id": "2210167", "revid": "106470130", "url": "https://it.wikipedia.org/wiki?curid=2210167", "title": "Darrell John Kitchener", "text": "Biografia.\nSi \u00e8 laureato in biologia presso l'Universit\u00e0 dell'Australia Occidentale nel 1973. In seguito ha compiuto una serie di studi sulla fauna mammaliana della regione australasiatica, scoprendo e classificando pi\u00f9 specie di mammiferi di ogni altro biologo dell'ultimo quarto del XX secolo.\nOltre che in Australia e Indonesia, ha lavorato anche in Cina sud-occidentale, Filippine e Sri Lanka.\n\u00c8 autore di circa 130 articoli di biologia e conservazione della natura."}
{"id": "2210170", "revid": "155634", "url": "https://it.wikipedia.org/wiki?curid=2210170", "title": "Gazzera", "text": "La Gazzera \u00e8 un sobborgo del comune di Venezia.\nSi tratta di un quartiere della periferia ovest di Mestre, delimitato a est dalla tangenziale. A nord \u00e8 in continuit\u00e0 con Zelarino, a ovest con Asseggiano e a sud con il quartiere Santa Barbara.\nFa parte della municipalit\u00e0 di Chirignago-Zelarino.\nGeografia fisica.\nL'abitato \u00e8 lambito a sud e a est dal rio Cimetto ed \u00e8 attraversato da nordovest a sudest dallo scolo Dosa suo affluente; entrambi i corsi sono in gran parte tombati e il secondo \u00e8 oggi attraversato da una pista ciclabile. A nord scorre invece il Marzenego.\nStoria.\nI documenti antichi testimoniano che il toponimo, citato per la prima volta nel 1761, si radic\u00f2 solo in tempi piuttosto recenti (XVIII-XIX secolo). L'ipotesi pi\u00f9 accreditata lo fa derivare da \"gazza\".\nIn passato, la zona era divisa in diverse \"regole\", tra le quali Parlan o Perlan, corrispondente all'attuale centro dell'abitato, e Brendole, subito a nord.\nParlan e Brendole sono menzionate gi\u00e0 nel 994, quando Ottone III di Sassonia le donava al conte Rambaldo di Collalto.\nUn primo nucleo abitato si ebbe per\u00f2 solo a partire dal XVIII secolo con la costruzione di alcune ville patrizie in corrispondenza di Parlan. Bisogner\u00e0 per\u00f2 aspettare il XX secolo per avere un vero e proprio centro che nel secondo dopoguerra si evolver\u00e0 nell'attuale quartiere, ormai inserito nell'agglomerato mestrino.\nNel 1926 l'oratorio di San Francesco diveniva curazia della diocesi di Treviso.\nMonumenti e luoghi d'interesse.\nChiesa parrocchiale.\nLa parrocchiale di Santa Maria Ausiliatrice \u00e8 un edificio recente: innalzata a partire dall'11 settembre 1955, fu aperta al culto dal patriarca Angelo Giuseppe Roncalli nel 1956 e definitivamente consacrata dal patriarca Marco C\u00e9 nel 1982.\nForte Gazzera.\nCostruzione militare del 1883 innalzata per supportare il forte Marghera nell'eventuale difesa di Venezia. Mai utilizzato e a lungo abbandonato, solo nel 1998 \u00e8 stato dato in gestione ai volontari del Comitato Forte Gazzera che lo hanno recuperato adibendolo a museo etnografico e sede di varie manifestazioni. Degno di nota \u00e8 anche l'ampio parco che lo circonda.\nVilla Pozzi.\nSi trova sul lato nord di via Gazzera Alta, ma \u00e8 discosta dalla strada, trovandosi alla fine di un viale pedonale aperto tra due propriet\u00e0 private. Il complesso \u00e8 costituito dalla casa padronale e da un piccolo annesso, isolati in un giardino non molto esteso.\nPer la scarsit\u00e0 di notizie storiche, non ci \u00e8 noto il nome dei committenti e la stessa denominazione \u00e8 quella che compare nel volume \"Mestre\" di Luigi Brunello (1964). Probabilmente \u00e8 della seconda met\u00e0 del XIX secolo (come potrebbe testimoniare la data 1884 presente all'interno della villa), ma fu forse ricavata da un edificio preesistente: nella mappa catastale di Tommaso Scalfarotto del 1781, in luogo dell'edificio, \u00e8 rappresentato un \"casino\" di propriet\u00e0 del monastero di San Giovanni.\nLa casa padronale \u00e8 un volume compatto a pianta triangolare e sviluppato su due livelli. Gli interni erano in origine organizzati secondo lo schema tripartito tipico di Venezia, con salone centrale passante. La facciata principale, rivolta a sud, si divide in tre registri orizzontali e da un asse verticale centrale dove si collocano il portale d'ingresso al piano terra e una porta finestra al primo piano. Queste due aperture sono architravate e profilate in pietra e presentano superiormente una cornice modanata aggettante (anche se quella del portale \u00e8 oggi nascosta da una tettoia in ferro battuto). Le rimanenti finestre sono tutte architravate e si dispongono tre per lato attorno alle due aperture centrali. Il registro superiore corrisponde al sottotetto e si caratterizza per sei piccole finestrelle ovate, in asse con le finestre inferiori; una settima finestrella, accecata durante gli ultimi restauri, si apriva al centro in corrispondenza con l'asse centrale. Il tutto \u00e8 coronato da un'alta cornice modanata che corre lungo tutto il perimetro e sulla quale si imposta, al centro del fronte principale, un timpano triangolare con acroteri a pigna.\nLa villa \u00e8 oggi propriet\u00e0 del comune di Venezia e sede del Centro studi storici di Mestre.\nVilla Pavan.\nSorge sul lato sud di via Gazzera Alta. Secondo una tradizione orale \u00e8 ci\u00f2 che resta di un pi\u00f9 vasto complesso abitato dai Volpi, di cui avrebbe fatto parte anche la barchessa di villa Paganello, sul lato opposto della strada. Queste dicerie non sono confermate da alcuna testimonianza storica (solo Francesco Scipione Fapanni, in un suo manoscritto, accenna a un oratorio Volpi alla Gazzera) e sembrano discordare con quanto emerge dal catastico di Tommaso Scalfarotto del 1781 che indica, sul luogo dove un tempo doveva sorgere villa Volpi, solo delle \"case d'affitto\" dei Paganello.\nVilla Pavan \u00e8 un volume compatto a pianta rettangolare costituita da due livelli. Il fronte principale si rivolge ad est ed \u00e8 diviso da due registri orizzontali mediante fasce modanate, cui si aggiunge un attico costituito da una lastra libera a coronamento della facciata.\nLe aperture si dispongono regolarmente su assi verticali paralleli, con il portale d'ingresso ad arco lungo l'asse centrale, sovrastato da una porta finestra ad arco con balconcino a ringhiera in ferro. Le altre finestre sono architravate al piano terra e ad arco al piano nobile. L'attico \u00e8 una bassa alzata muraria liscia, coronata da una fascia modanata.\nPalazzetto Grassini.\nSi trova a met\u00e0 di via Gazzera Alta, lungo il suo lato meridionale. Costituito dalla casa padronale e da due annessi che la affiancano ad ovest, si ritiene costruito verso la fine del Settecento.\nLa casa padronale, con il fronte principale rivolto alla strada, \u00e8 a due livelli con la parte centrale sopraelevata e conclusa da un timpano triangolare. Al piano nobile le finestre sono tutte architravate e profilate in pietra e si distribuiscono simmetricamente attorno a una porta finestra ad arco posta al centro, con balconcino sorretto da mensole e ringhiera in ferro. Al piano terra le aperture sono pure architravate ma prive del profilo e sono in asse con quelle del piano superiore. Solo i due portali d'ingresso discordano dallo schema, che dovrebbero essere stati aperti in un secondo tempo al posto dell'unico ingresso esistente in origine. Infine, sull'abbaino si aprono due finestrelle.\nIl fronte secondario presenta la medesima forometria, con l'eccezione di due aperture ad arco poste lungo l'asse centrale al piano terra e al primo piano. La prima \u00e8 affiancata da due finestre architravate, l'altra \u00e8 chiusa da una ringhiera con balaustri in pietra.\nGli annessi non hanno particolare pregio architettonico, anche se i recenti restauri li hanno evidenziati con un diverso colore rispetto alla casa padronale. Il primo \u00e8 un edificio di due piani in perfetta continuit\u00e0 con l'ala ovest della casa padronale, mentre il secondo, che lo segue chiudendo la successione, \u00e8 un volume compatto a tre piani.\nVilla Paganello.\nSi trova sul lato nord di via Gazzera Alta, presso l'incrocio con via Pago. \u00c8 costituito da un edificio padronale isolato e da una barchessa sul lato sinistro, adiacente all'oratorio di San Francesco che \u00e8 perpendicolare alla direzione del portico. La propriet\u00e0 \u00e8 delimitata da un alto muro di cinta su cui si aprono tre accessi: due a sud, lungo via Gazzere Alta, e uno a est, lungo via Pago.\nOriginaria del XVIII secolo, la villa fu probabilmente costruita dai Paganello che ne risultano i proprietari gi\u00e0 nel catastico del 1781 redatto da Tommaso Scalfurotto. Nel 1816 il complesso fu acquisito dai Fapanni attraverso il matrimonio tra Maria Angela di Giuseppe Paganello e Agostino Fapanni, agronomo e padre dell'erudito Francesco Scipione Fapanni. Nel 1846 fu venduta a Giovani Bellato, ma i successivi passaggi di propriet\u00e0 non sono noti. Sino al 1956, quando fu aperta l'odierna parrocchiale, la cappella fu il principale luogo di culto del quartiere e la villa ospit\u00f2 il patronato. Oggi \u00e8 di propriet\u00e0 Fasan.\nSe si esclude un ampliamento costruito al centro del lato ovest in tempi recenti, la casa padronale \u00e8 un edificio con pianta quadrata e a tre livelli, con gli ambienti interni organizzati secondo lo schema veneziano con salone passante centrale affiancato da camere laterali. Il fronte principale, rivolto a sud, \u00e8 a tre partiti e simmetrico, con due ali laterali pi\u00f9 basse e sopraelevato al centro. Le aperture sono disposte regolarmente lungo assi verticali paralleli e seguono il ritmo 2-3-2, definendo una tripartizione anche orizzontalmente. Al centro si aprono al piano terra un alto portale ad arco con profilo in pietra, al piano nobile una trifora costituita da porte finestre ad arco profilate in pietra, con archivolti modanati poggianti su pilastri con capitello dorico; la trifora d\u00e0 su un balconcino sostenuto da quattro mensole lapidee da una ringhiera in ferro battuto. Al secondo piano si apre su un'altra trifora pi\u00f9 semplice, costituita da una porta finestra ad arco centrale, anch'essa con balconcino, affiancata da due finestre architravate. Su ciascun lato delle aperture centrali si trova una coppia di finestre, quelle al pianterreno e al terzo piano architravate, quelle del piano nobile ad arco, tutte profilate in pietra e con davanzale in leggero aggetto. La facciata \u00e8 coronata da un cornicione, interrotto dalla sopraelevazione che si conclude con una trabeazione con timpano triangolare e volute laterali.\nLe altre facciate sono state profondamente modificate. L'ampliamento sul lato ovest, di cui si \u00e8 gi\u00e0 accennato, ha alterato l'originale disposizione delle aperture che invece \u00e8 stato parzialmente mantenuto sulla facciata est. Qui l'andamento riflette quello del fronte principale, con finestre ad arco al piano nobile e architravate ai rimanenti; tuttavia la terza finestra del piano terra \u00e8 stata sostituita da un portale architravato, mentre quelle disposte lungo il primo asse a sinistra risultano murate. Il fronte nord presenta solo alcune semplici aperture architravate.\nLa barchessa ha un solo piano, con un portico con arcate a cinque campate (la prima di destra \u00e8 cieca). L'oratorio, sull'angolo sudovest della propriet\u00e0, presenta in corrispondenza dei pilastri delle paraste corinzie in muratura, collegate mediante l'astragalo e la trabeazione. La facciata, che d\u00e0 direttamente sulla strada, presenta al centro un alto portale architravato e una finestra a lunetta, il tutto concluso da un timpano triangolare trabeato."}
{"id": "2210173", "revid": "599013", "url": "https://it.wikipedia.org/wiki?curid=2210173", "title": "Istituto per la scienza dell'amministrazione pubblica", "text": "L'Istituto per la scienza dell'amministrazione pubblica, acronimo ISAP, \u00e8 un ente pubblico italiano per le ricerche sulle problematiche della pubblica amministrazione istituito a Milano.\nStoria.\nL'Istituto venne fondato a Milano, congiuntamente, dal Comune e dalla Provincia alla fine del 1959 e successivamente riconosciuto con DPR 18 agosto 1964, n. 1268 ed i risultati delle prime attivit\u00e0 si concretizzarono nel 1962 con:\nLa fondazione dell'Istituto segu\u00ec la conclusione dei lavori del primo convegno di studio di scienza dell'amministrazione, tenutosi a Varenna il 26-29 settembre 1955.\nL'organizzazione iniziale dell'Istituto, incorporata nello statuto del 18/3/1962, si articolava per dipartimenti corrispondenti alle principali discipline della moderna scienza dell'amministrazione, cio\u00e8: tipologia e storia della pubblica amministrazione, diritto amministrativo, economia e finanza pubblica, amministrazione pubblica comparata, sociologia e psicologia applicate alla pubblica amministrazione.\nPrimo presidente dell'ente fu Feliciano Benvenuti.\nGianfranco Miglio ne fu vice-direttore generale.\nL'Isap ha prodotto studi e ricerche per l'elaborazione politica dell'impianto Regionale nel Paese e della rielaborazione della Costituzione (titolo V) in tema di autonomie e sussidiariet\u00e0. Le ulteriori elaborazioni sulle aree metropolitane hanno, anche recentemente, contribuito alla discussione politica nazionale, peraltro ancora in corso.\nLa ricerca dell'Istituto viene attualmente coordinata da Ettore Rotelli ordinario all'universit\u00e0 di Bologna, nella sua veste di direttore scientifico.\nL'Istituto pubblica la rivista \"Amministrare\" e l'annale \"Storia Amministrazione Costituzione\".\nLa produzione scientifica dell'Istituto \u00e8 reperibile sul sito ufficiale.\nL'Istituto gestisce anche una biblioteca specializzata."}
{"id": "2210174", "revid": "33689", "url": "https://it.wikipedia.org/wiki?curid=2210174", "title": "MTV Unplugged (KISS)", "text": ""}
{"id": "2210175", "revid": "648716", "url": "https://it.wikipedia.org/wiki?curid=2210175", "title": "Lingua peligna", "text": "La lingua peligna era una variet\u00e0 dialettale della lingua osca, parlata nell'area abitata dall'antico popolo italico dei Peligni (Valle Peligna, nell'odierno Abruzzo) nel I millennio a.C. Fa parte dei dialetti sabellici, insieme dialettale delle lingue osco-umbre.\n\u00c8 attestato da un ristretto \"corpus\" di iscrizioni in alfabeto latino, ritrovate a partire dal 1877 e risalenti per lo pi\u00f9 al II secolo a.C.. Sono distinte, e cronologicamente pi\u00f9 tarde, di altre rinvenute nella stessa area abitata in seguito dai Peligni e dai Frentani (Castelvecchio Subequo e Crecchio), testimonianza di uno stadio assai pi\u00f9 arcaico delle lingue osco-umbre detto \"protosabellico\" (o \"umbro antico\" o semplicemente \"osco-umbro\")."}
{"id": "2210179", "revid": "104458", "url": "https://it.wikipedia.org/wiki?curid=2210179", "title": "Peligno", "text": ""}
{"id": "2210185", "revid": "1566286", "url": "https://it.wikipedia.org/wiki?curid=2210185", "title": "Luisella Beghi", "text": "Biografia.\nNasce a Parma da una famiglia modesta (autista il padre e casalinga la madre) e inizia a frequentare le scuole commerciali, che interrompe nel 1935 quando, ancora prima di compiere 15 anni, si trasferisce a Roma diventando una delle prime allieve del Centro sperimentale di cinematografia, dove viene accolta con grande favore dal direttore Chiarini. Bench\u00e9 al suo ingresso nel Centro fosse completamente digiuna di recitazione e nonostante un carattere timido, rivela quasi subito doti native e spontanee di attrice. Diplomata in recitazione nel 1938, a soli 17 anni, esordisce nel cinema con Palermi in una minuscola parte di telefonista ne \"Le due madri\". Dopo questa prima prova, interpreta altri modesti ruoli di secondo piano, tra cui (1939) nel \"Giuseppe Verdi\" di Gallone (dove \u00e8 una figurante) e nel \"Piccolo hotel\" di Ballerini. I produttori insistono a presentarla in ruoli di timida, remissiva e buona, che susciter\u00e0 il paragone con l'attrice irlandese Maureen O'Sullivan e, sempre con una parte del genere, approda al set di \"Batticuore\", dove viene notata dal regista Camerini. \nL'incontro professionale con Camerini costituisce la svolta della sua carriera: \u00e8 infatti proprio costui che nel 1940 la sceglie per affiancare la \"diva\", nonch\u00e9 sua moglie, Assia Noris nei \"Grandi magazzini\" dove il suo ruolo di Emilia, timida commessa e fedele amica della protagonista, la lega per sempre al ruolo ragazza fresca, giovane e ingenua e contribuisce al successo del film a Venezia.\nIl film di Camerini costituisce la sua \"consacrazione\", con il quale ottiene la popolarit\u00e0 e, nel periodo tra il 1940 e il '43, i ruoli pi\u00f9 significativi, dove \u00absi fa apprezzare per l'aderenza ai personaggi e una recitazione appropriata\u00bb, sempre con ruoli di ragazza mite e delicata. \u00c8 Costanza Weber, moglie trascurata di Mozart nelle \"Melodie eterne\", ancora di Gallone, e la figlia timida di un padre scapestrato in \"Turbamento\" di Brignone. Quando nel 1940, \u00e8 una passeggera della nave demoniaca de \"L'arcidiavolo\" di Frenguelli, sar\u00e0 il \"Corriere della sera\" a riconoscere che la sua interpretazione \u00e8 il solo elemento che riesce a far apprezzare il film.\nNel 1942 \u00e8 ancora Chiarini a puntare su di lei, questa volta come attrice ormai affermata, quando il Centro sperimentale di cinematografia, trasferitosi al Quadraro. vicino a Cinecitt\u00e0, produce il suo primo film in quella nuova sede. La Beghi viene chiamata quale protagonista del calligrafico \"Via delle Cinque Lune\", alla cui realizzazione partecipano anche altri esponenti del Centro, Umberto Barbaro e Francesco Pasinetti. Il film, tratto da un racconto della Serao, \u00e8 considerato il \u00abpunto pi\u00f9 luminoso della (sua) carriera, con una recitazione straordinariamente misurata e matura\u00bb. Il suo apprezzato ruolo di Ines \u00absognante fidanzatina, vittima di una cattiva matrigna\u00bb che le seduce il promesso sposo (il collega di corso al Centro Sperimentale Andrea Checchi) e la spinge al suicidio, sembra la conferma di una luminosa carriera.\nMa anche per la Beghi, cos\u00ec come per tanti altri artisti, il collasso dell'Italia dovuto alle vicende belliche, costituisce una cesura incolmabile nel proprio percorso artistico. Il nuovo cinema italiano del dopoguerra non \u00e8 generoso con l'attrice, che proseguir\u00e0 con interpretazioni di donna ingenua, ma avr\u00e0 pochi ruoli e di nessun rilievo. Anche alcune sue partecipazioni ad opere teatrali nel 1949 restano senza sviluppo. Da segnalare, in questo periodo, soltanto un ruolo principale nel fortunato \"Nennella\", film del 1949. Dopo una breve apparizione (1955) ne \"La bella di Roma\", decide di abbandonare il mondo dello spettacolo per dedicarsi alla famiglia e ai figli."}
{"id": "2210186", "revid": "287204", "url": "https://it.wikipedia.org/wiki?curid=2210186", "title": "The Originals", "text": ""}
{"id": "2210190", "revid": "1522738", "url": "https://it.wikipedia.org/wiki?curid=2210190", "title": "Vero Potere", "text": ""}
{"id": "2210192", "revid": "104458", "url": "https://it.wikipedia.org/wiki?curid=2210192", "title": "Sulmo", "text": ""}
{"id": "2210194", "revid": "92723", "url": "https://it.wikipedia.org/wiki?curid=2210194", "title": "Superaequum", "text": "Superaequum \u00e8 una delle tre porzioni di territorio in cui i Romani suddivisero il territorio degli antichi Peligni: \"Superaequum\", \"Corfinium\" e \"Sulmo\". \nLa \"querelle\" in merito all'ubicazione di \"Superaequum\" \u00e8 una \"vexata quaestio\" che si trascina sin dal Cinquecento. Verso la met\u00e0 del Seicento inizi\u00f2 ad essere chiaro che i resti dell'antica Superaequum giacciono nel territorio dell'attuale Valle Subequana. Ancora oggi, tuttavia, non sono stati localizzati resti archeologici (mura, pomerium, rete idrica, rete fognaria) che facciano pensare alla fondazione di un'entit\u00e0 urbana corrispondente al municipium dei Superequani.\nEpoca municipale.\nLa municipalizzazione della Valle Subequana ad opera dei romani \u00e8 un evento collocabile nel primo sec. a.C. poco dopo la fine del \"Bellum sociale\", epoca in cui si registra anche la costruzione di nuove opere pubbliche soprattutto negli attuali territori di Castelvecchio Subequo e Gagliano Aterno. Il \"municipium\" dei Superequani \u00e8 da intendersi innanzitutto come entit\u00e0 di natura amministrativa, nel senso che i pagi italici della Valle Subequana, poco dopo la met\u00e0 del primo sec. a.C., rimpiazzarono i rispettivi organi amministrativi indipendenti con un nuovo organo collegiale conforme al nuovo ordinamento costituzionale dello Stato romano. I duoviri municipali di diritto romano esercitarono la propria giurisdizione su tutto il territorio dell'attuale Valle Subequana.\nDiversi comuni della Valle Subequana hanno restituito iscrizioni celebrative di duoviri (gli amministratori locali di \"Superaequum\") e ci\u00f2 lascia supporre che gli antichi pagi della valle abbiano fornito, a turno, i duoviri al neonato municipium. Per costante tradizione letteraria, dal Seicento in poi, il municipium di Superaequum \u00e8 stato ubicato in territorio di Castelvecchio Subequo: l'assioma sottostante tale tesi \u00e8 che il locale pagus possa aver mutato il proprio titolo costituzionale originario divenendo, nel corso del primo sec. a.C., il municipium romano dei Superequani.\nMolti aspetti relativi all'ordinamento municipale di Superaequum in et\u00e0 Romana sono ancora da chiarire. Assai problematica risulta un'iscrizione epigrafica di tarda et\u00e0 imperiale rinvenuta in territorio di Secinaro in cui risulta attestato il quattruorvirato. Considerato che il quattruovirato non fu pi\u00f9 concesso da Roma a quei municipi (tra cui \"Superaequum\") istituiti dopo la riforma cesariana dell'ordinamento municipale, l'iscrizione secinarese pone il problema di dover spiegare la presenza dei quattruoviri in un municipium retto da duoviri.\nAnalogamente ad altri municipii romani della Regio IV Augustea, il municipium dei Superaequani entr\u00f2 in crisi tra il IV e il V sec. d.C. Gli ultimi eventi del municipium ad oggi noti sono: la comparsa delle catacombe cristiane, l'abbandono repentino dei pagi e dei vici di pianura, l'incendio del vicus di Molina Aterno e la formazione del cratere del Sirente."}
{"id": "2210196", "revid": "466539", "url": "https://it.wikipedia.org/wiki?curid=2210196", "title": "Polo Sud Magnetico", "text": "Il Polo Sud Magnetico terrestre \u00e8 quel punto della superficie terrestre dove le linee del campo geomagnetico terrestre sono perpendicolari al terreno. Non va confuso con il Polo Sud Geomagnetico. Per ragioni storiche, la \"fine\" del campo magnetico settentrionale \u00e8 chiamato Polo Nord, mentre la fine del campo magnetico meridionale Polo Sud.\nPosizione del Polo Sud Magnetico.\nIl Polo Sud Magnetico subisce considerevoli spostamenti in base alle mutazioni del campo magnetico terrestre. Nel 2005 \u00e8 stato calcolato a , poco al largo della terra di Wilkes in Antartide. Tale posizione si trova a nord del circolo polare antartico. A causa della migrazione dei poli, il Polo Sud Magnetico si sposta verso est di circa 10-15\u00a0chilometri l'anno. A seguito una tabella che ne riporta le recenti posizioni.\nSpedizioni.\nIl 16 gennaio 1909 un gruppo di tre uomini Douglas Mawson, Edgeworth David e Alistair Mackay facente parte della spedizione Nimrod di Ernest Henry Shackleton rivendicarono di aver raggiunto il Polo Sud Magnetico, all'epoca localizzato a , nella Terra della Regina Vittoria. Vi sono per\u00f2 sorti alcuni dubbi sulla corretta posizione all'epoca del Polo."}
{"id": "2210198", "revid": "125982725", "url": "https://it.wikipedia.org/wiki?curid=2210198", "title": "Hollow (Bleach)", "text": "Gli sono i principali antagonisti della serie manga e anime \"Bleach\".\nSono degli spiriti mostruosi che, sopraffatti dai loro sentimenti negativi o tramutati contro la loro volont\u00e0, cominciano a cibarsi di altre anime. La trasformazione da Plus, cio\u00e8 lo spirito di una persona recentemente deceduta, a Hollow pu\u00f2 avvenire in caso di forte attaccamento del soggetto al mondo dei vivi e in caso di mancata purificazione da parte di uno Shinigami. Ogni Hollow possiede una maschera sul volto e una cavit\u00e0 nera in un punto del proprio corpo; in genere sono capaci di parlare e di pensieri articolati, sebbene le loro azioni siano il pi\u00f9 delle volte guidate da istinti come la fame, la ferocia o il puro divertimento nell'uccidere e ferire. Come tutte le creature spirituali possiedono un'energia individuale chiamata reiatsu che possono aumentare divorando altre anime. Gli , invece, sono una particolare categoria di Hollow che, attraverso la rimozione della propria maschera, hanno ottenuto un aspetto umanoide, un'elevata razionalit\u00e0 e una maggiore versatilit\u00e0 in battaglia. Il passaggio da Hollow ad Arrancar pu\u00f2 avvenire in modo naturale o artificiale.\nGli Hollow fungono da espediente narrativo all'inizio della storia quando, sotto gli insegnamenti della impossibilitata Shinigami Rukia Kuchiki, l'umano Ichigo Kurosaki deve difendere la citt\u00e0 di Karakura in sua vece dagli attacchi dei mostri; gli Arrancar vengono invece introdotti a seguito del ritorno di Ichigo dalla Soul Society e costituiscono i principali antagonisti fino alla loro sconfitta nella saga della falsa Karakura; gran parte di essi sono stati creati da S\u014dsuke Aizen grazie all'uso del potente artefatto magico H\u014dgyoku come soldati del suo esercito. Sebbene siano per certi versi sadici e violenti come tutti gli altri Hollow, gli Arrancar sono in grado di nutrire compassione, senso dell'onore e alcuni stringono addirittura amicizia con i protagonisti. Vengono mostrati per la prima volta mentre eseguono delle perlustrazioni nella citt\u00e0 di Ichigo in piccoli gruppi ricognitivi, da cui hanno origine brevi scontri e infine una grande battaglia nel mondo dei vivi e nell'Hueco Mundo tra gli Arrancar e gli Shinigami pi\u00f9 forti. In seguito alla sconfitta di Aizen, gli Arrancar sopravvissuti sono catturati dal Vandenreich e reclutati come soldati o giustiziati.\nGli Hollow e gli Arrancar abitano una dimensione chiamata , un vasto deserto perennemente avvolto dalle tenebre cui gli Hollow possono accedere o lasciare creando una fenditura nello spazio chiamata . Nell'Hueco Mundo gli Hollow possono colmare il loro appetito semplicemente respirando l'aria carica di reishi e sono minacciati solo dai loro simili che si sono dati al cannibalismo o alla caccia per puro svago. Un immenso palazzo chiamato domina il panorama dell'Hueco Mundo e viene usato da Aizen, durante la sua permanenza nel mondo degli Hollow, come quartier generale.\nClassificazione e abilit\u00e0.\nGli Hollow che si cibano di altre anime diventano pi\u00f9 forti e, raggiunto un certo livello, possono evolvere in esseri conosciuti come , i quali si suddividono in tre stadi evolutivi successivi:\nTutti i Menos possiedono una pelle estremamente resistente chiamata e sono in grado di utilizzare il , un potente raggio energetico che scagliano da diverse parti del corpo, e il , un proiettile composto da reiatsu solidificata, pi\u00f9 debole ma estremamente pi\u00f9 veloce del Cero. Gli Arrancar sono inoltre in grado di utilizzare il , una tecnica che consente di spostarsi ad elevata velocit\u00e0, e una versione potenziata del Cero denominata . Infine, in analogia con gli Shinigami, gli Arrancar posseggono una zanpakut\u014d che, se rilasciata attraverso un processo chiamato , libera il pieno potere del portatore conferendogli inoltre un aspetto simile a quello che aveva in forma di Hollow e guarendolo al contempo da tutte le ferite.\nArrancar.\nA detta dell'autore Tite Kubo, il nome di molti Arrancar \u00e8 una derivazione di quello di architetti e designer reali. Nella serie la maggior parte degli Arrancar \u00e8 classificata come , gli individui pi\u00f9 deboli, e ad ognuno \u00e8 assegnato un numero di due cifre in base all'ordine di nascita.\nEspada.\nGli sono un gruppo di dieci Arrancar potenziati per mezzo dell'H\u014dgyoku da parte di Aizen e che costituiscono il nucleo del suo esercito personale. La loro forza \u00e8 molto elevata, comparabile, se non superiore, a quella dei capitani del Gotei 13. Ogni membro \u00e8 insignito di un numero che va da 1 a 10 in base alla quantit\u00e0 di reiatsu posseduta \u2014 non necessariamente corrispondente all'abilit\u00e0 o al valore \u2014 con 10 il pi\u00f9 debole e 1 il pi\u00f9 forte; Yammy Rialgo, tuttavia, rivela che il vero ordine va da 0 a 9, e che egli, in stato di Resurrecci\u00f3n, diventa il Cero Espada (Espada zero), scalando l'intera classifica. Gli Espada possono essere declassati in qualsiasi momento se menomati, sostituiti da Arrancar pi\u00f9 potenti o se hanno disubbidito agli ordini di Aizen. Ad essi \u00e8 concesso di scegliere un qualsiasi numero di Arrancar a due cifre come subordinati diretti, che vanno a formare la loro . Ogni Espada possiede inoltre una , un oggetto cubico che permette di rinchiudere temporaneamente una Fracci\u00f3n per punizione ma che pu\u00f2 essere usato anche su altri Espada.\nCoyote Stark.\n \u00e8 il Primera Espada, identificato dall'uno tatuato sul dorso della mano sinistra. L'aspetto della morte che rappresenta \u00e8 la solitudine. Porta i capelli castano scuro lunghi fino alle spalle e un vistoso pizzetto sul mento. La parte restante della sua maschera di Hollow consiste in una grossa mascella allungata situata tra collo e petto. La sua unica Fracci\u00f3n \u00e8 , un'Arrancar dall'aspetto di una ragazzina coi capelli verdi e la parte rimanente di maschera da Hollow dalla forma di un elmetto che le copre anche l'occhio sinistro e provvisto di un piccolo corno. Stark e Lilynette erano in origine un unico Hollow, che scisse la sua anima in due per combattere la solitudine che gli derivava da essere cos\u00ec forte da uccidere gli Hollow pi\u00f9 deboli o creature inferiori con la sola reiatsu; da allora Stark non ricorda pi\u00f9 quale dei due fosse l'originale. I due incontrarono Aizen poco dopo la sua venuta nell'Hueco Mundo e si allearono con lui, felici di aver finalmente trovato qualcuno che potesse sopportare la loro vicinanza senza perire. Il loro carattere \u00e8 profondamente diverso: Stark appare pigro e disinteressato, mentre Lilynette \u00e8 aggressiva, violenta e impaziente.\nDurante la saga della falsa citt\u00e0 di Karakura Stark ingaggia una stanca battaglia con Shunsui Ky\u014draku, che li vede entrambi affrontarsi piuttosto svogliatamente. Nel frattempo Lilynette cerca di attaccare J\u016bshir\u014d Ukitake, che tuttavia la disarma e si rifiuta di affrontarla in quanto ragazzina. Incuriosito dai Bankai dei capitani, Stark richiama a s\u00e9 Lilynette e rilascia la sua Resurrecci\u00f3n in modo da spingere Ky\u014draku ad attivare il suo. A quel punto anche Ukitake scende in campo, considerando la battaglia uno scontro due contro due. Lo scontro viene per\u00f2 interrotto dall'arrivo di Wonderweiss Margela: questi mette fuori gioco Ukitake, mentre Stark stesso approfitta del fatto che Ky\u014draku si \u00e8 scagliato contro il giovane Arrancar per prenderlo alle spalle e colpirlo con un Cero. All'arrivo dei Vizard, Stark si ritrova ad affrontare Love Aikawa e R\u014dj\u016br\u014d \u014ctoribashi, che sconfigge in breve tempo. Prima di poter sferrare il colpo decisivo, tuttavia, viene trafitto alla schiena da Ky\u014draku. I due continuano quindi il loro duello, finch\u00e9 il capitano non sferra un colpo mortale grazie alla tecnica Irooni di Katen Ky\u014dkotsu. Nei suoi ultimi istanti di vita, Stark si convince di non essere pi\u00f9 solo, grazie a Lilynette e agli altri Espada, e si dispiace di non essere stato in grado di ripagare Aizen per averlo salvato dalla solitudine. Stark e Lilynette sono doppiati rispettivamente da Rikiya Koyama e Kiyomi Asai.\nLa zanpakut\u014d di Stark si chiama e viene rilasciata al comando . A causa della sua natura, per effettuare la resurrecci\u00f3n Stark ha bisogno di assorbire Lilynette. Nella sua forma rilasciata Stark assume l'aspetto di un pistolero con una pelliccia e due pistole, in una delle quali si trova Lilynette, e l'occhio sinistro coperto da una parte della maschera Hollow della Fracci\u00f2n. Da una delle pistole Stark pu\u00f2 sparare numerosi Cero contemporaneamente, con la tecnica del . La vera abilit\u00e0 di Los Lobos consiste nell'evocare un branco di lupi intangibili che si scagliano sull'avversario esplodendo violentemente non appena raggiunto l'obiettivo. I lupi altro non sono che parti dell'anima di Stark e di Lilynette. L'utilizzo del branco di lupi priva temporaneamente l'Arrancar delle sue pistole, che pu\u00f2 sostituire con due lame d'energia.\nBaraggan Luisenbarn.\n \u00e8 il Segundo Espada. L'aspetto della morte che rappresenta \u00e8 l'invecchiamento. \u00c8 il pi\u00f9 anziano dei dieci Espada al servizio di Aizen; porta due grandi baffi bianchi e la sua pelle scura e rugosa \u00e8 solcata da due grandi cicatrici: la prima, sul lato destro del volto, va dalla fronte fino alla guancia, la seconda, sul lato sinistro, va dal mento fino al torace. Indossa un lungo cappotto bianco con pelliccia nera e la parte restante della sua maschera da Hollow ha la forma di una corona provvista di cinque spunzoni. Prima di diventare un'Espada Barragan era l'autoproclamato sovrano dell'Hueco Mundo, che governava da un trono all'aperto in una Las Noches ancora priva di soffitto. Giunto nell'Hueco Mundo Aizen propose al Vasto Lorde un maggior potere se si fosse alleato con lui: sebbene avesse inizialmente rifiutato l'offerta come ridicola, Barragan fu costretto a sottomettersi quando Aizen uccise facilmente molti dei suoi sottoposti, mantenendo per\u00f2 un forte risentimento nei confronti dello Shinigami. Come risultato del suo status precedente, Baraggan \u00e8 estremamente arrogante e non si fa scrupoli a imporsi sugli altri e a dettare ordini a chiunque, persino ai suoi compagni.\nSu ordine di Aizen, Baraggan giunge nella falsa Karakura insieme agli altri Espada Coyote Stark e Tia Harribel. Dopo che Aizen, Ichimaru e T\u014dsen vengono bloccati dallo Shikai di Yamamoto, Baraggan prende il controllo della situazione e invia quattro delle sue Fracci\u00f3n per abbattere i pilastri a protezione della citt\u00e0. Una volta che i guerrieri inviati a combattere gli Shinigami vengono sconfitti, le restanti Fracci\u00f3n di Baraggan si apprestano a placare la sua ira ingaggiando battaglia con Soifon e Marechiyo \u014cmaeda, ma ne escono anch'esse sconfitte, inducendo Barragan a scendere in campo personalmente. Egli fa dimostrazione dei suoi poteri e mette subito alle strette i due Shinigami, decomponendo un braccio a Soifon. La sua avanzata viene momentaneamente interrotta da un missile scagliato dal bankai di Soifon, fino a quando Wonderweiss non disperde il fumo causato dall'esplosione, permettendo all'Arrancar di riprendere il suo attacco. Alla battaglia si aggiunge Hachigen Ush\u014dda, il quale con l'uso di una barriera di kid\u014d, permette a Soifon di mettere a segno un secondo attacco. Barragan sopravvive per\u00f2 all'impatto, riportando comunque gravi ferite, e riesce a colpire il braccio destro del Vizard che inizia a decomporsi; quest'ultimo per\u00f2 trasferisce il proprio braccio all'interno del corpo dell'Espada, il quale viene consumato dal suo stesso potere. Prima di sbriciolare del tutto, Barragan tenta, in un ultimo disperato attacco, di colpire Aizen ma fallisce. \u00c8 doppiato in giapponese da Sh\u014dz\u014d Iizuka e in in italiano da Oliviero Corbetta.\nLa zanpakut\u014d di Baraggan si chiama , un'enorme ascia bipenne dalla lunga impugnatura. Una volta effettuato il rilascio, al comando , Baraggan riassume il suo aspetto originario di scheletro con indosso un grande mantello con pelliccia e sul capo una vera e propria corona dai connotati regali e la sua arma si trasforma in , un'ascia bipenne molto simile alla forma non rilasciata della zanpakut\u014d ma pi\u00f9 stretta e scura. In questo stato, Baraggan \u00e8 in grado di dissolvere ogni cosa che si trovi nelle vicinanze e in pi\u00f9 possiede una particolare abilit\u00e0, , un'emanazione gassosa che invecchia e disintegra tutto ci\u00f2 con cui entra in contatto. Questa tecnica pu\u00f2 anche essere rilasciata dalla bocca e la sua velocit\u00e0 pu\u00f2 essere dosata. Barragan non risente normalmente degli effetti del suo attacco per via di una protezione esterna che lo rende immune.\nFraccion di Barraggan.\nLa sua Fracci\u00f3n conta ben sei unit\u00e0, che Baraggan soprannomina \"draghi\" e che a loro volta lo idolatrano. Nello scontro tra Shinigami e Arrancar nella falsa citt\u00e0 di Karakura, ingaggiano battaglia con gli Shinigami per abbattere i pilastri a protezione della citt\u00e0, ma vengono tutti sconfitti. La fraccion \u00e8 composta da :\nTia Harribel.\n \u00e8 il Tercera Espada e l'aspetto della morte che rappresenta \u00e8 il sacrificio. \u00c8 l'unico Espada di sesso femminile. Di pelle scura, ha gli occhi verdi e i capelli biondi. Il suo fisico scultoreo mette in risalto un seno formoso, coperto per met\u00e0, mentre nell'anime tutto il petto di Harribel viene ricoperto. Il numero che indica il suo rango tra gli Espada \u00e8 posizionato in basso sul seno destro, mentre la parte restante di maschera da Hollow, coperta dall'abito, le ricopre completamente la mascella e il petto, dal naso fino ai capezzoli, assumendo l'aspetto di fauci serrate. Dal carattere freddo e distaccato, Harribel \u00e8 estremamente seria e taciturna. L'anime ripercorre le origini di Harribel, quando, da Vasto Lorde dall'aspetto di squalo, proteggeva gli Hollow femmina dagli attacchi di maschi pi\u00f9 aggressivi. Dopo aver salvato le tre Adjuchas Emilou Apacci, Franceska Mila Rose e Cyan Sung-Sun, Harribel si inimic\u00f2 un Hollow dall'aspetto di squalo martello che faceva parte dell'esercito di Baraggan quando questi la invit\u00f2 per l'ennesima volta a unirsi a lui, che attacc\u00f2 il gruppo una volta divenuto Arrancar. Le quattro furono salvate dall'intervento di Aizen e, in sintonia con la visione dello Shinigami di evitare inutili sacrifici, Harribel accett\u00f2 di unirsi a lui, con le tre Adjuchas che divennero la sua Fracci\u00f3n.\nPartecipa con le sue Fracci\u00f3nes alla battaglia nella falsa Karakura Town, dove affronta T\u014dshir\u014d Hitsugaya in uno scontro equilibrato. Hitsugaya ricorre allora alla sua tecnica pi\u00f9 potente per intrappolare l'avversaria in una prigione di ghiaccio e lasciandola a morire. Harribel viene per\u00f2 liberata dall'urlo di Wonderweiss e riprende il combattimento con il capitano a cui nel frattempo si sono aggiunte le Vizard Hiyori Sarugaki e Lisa Yad\u014dmaru. Dopo aver assistito alle morti di Stark e Barragan, Aizen interrompe il combattimento di Harribel e le squarcia il petto con un singolo colpo, affermando che non serve pi\u00f9 ai suoi scopi. L'Arrancar ha ancora le forze per tentare un contrattacco, che per\u00f2 si risolve con un nulla di fatto, prima che Aizen la abbatta definitivamente. Dopo la battaglia, viene per\u00f2 curata insieme alle Tres Bestias da Orihime, riuscendo a tornare all'Hueco Mundo dove sostituisce riluttante Baraggan nel ruolo di regnante. Diciassette mesi dopo, Harribel viene sconfitta dal leader del Vandenreich Yhwach e imprigionata, mentre i Quincy si appropriano dell'Hueco Mundo. \u00c8 doppiata da Megumi Ogata.\nLa zanpakut\u014d di Harribel si chiama e viene rilasciata al comando . Quando \u00e8 sigillata, appare come una spada corta e larga con la lama cava al centro. Questa cavit\u00e0 \u00e8 in grado di raccogliere e rilasciare energia spirituale, e, a questo proposito, \u00e8 particolarmente efficace nella tecnica chiamata . In stato di resurreci\u00f3n l'arma assume l'aspetto di un lungo dente di squalo piuttosto affusolato e anche l'apparenza dell'Arrancar muta: la maschera che normalmente le copre il viso scompare, lasciando cos\u00ec scoperta la bocca e le guance, sulle quali sono tatuati dei segni a forma di saetta. I suoi vestiti scompaiono del tutto, le parti intime sono coperte da una serie di ossa, cos\u00ec come le spalle e le gambe, provviste di stivali alti fino alle ginocchia. I capelli sono sciolti e sulla schiena sono presenti due strutture ossee simili a code di squalo. In questo stato pu\u00f2 fare uso di diverse tecniche legate al controllo e alla manipolazione dell'acqua.\nTres Bestias.\nLe sono un trio di Arrancar femminili che compongono la Fracci\u00f3n di Tia Harribel. Esse sono: l'Arrancar 54 , dal carattere arrogante, caparbio e impulsivo, con i capelli neri, portati in un corto caschetto e il frammento di maschera una sorta di corno acuminato al centro della fronte; l'Arrancar 55 , molto alta e affascinante, di carnagione scura e i cui abiti ricordano quelli di una guerriera amazzone; e l'Arrancar 56 , pi\u00f9 tranquilla delle altre, delle quali detesta l'attitudine a far baccano, ha lunghi capelli neri e tre tatuaggi a forma di goccia sulla guancia destra, sotto l'occhio e l'abitudine di tenere sempre la bocca coperta con una manica. Sebbene le tre siano leali a Harribel e abituate a combattere in gruppo, il loro rapporto \u00e8 spesso teso e caratterizzato da minacce e insulti. In origine delle Adjuchas salvate da Harribel dalle violenze di Hollow maschi pi\u00f9 aggressivi, le tre decisero di rimanere fedeli alla loro salvatrice e di aggregarsi al gruppo di Aizen come Fracci\u00f3n di Harribel.\nNello scontro tra Shinigami e Arrancar nella falsa citt\u00e0 di Karakura, le Tres Bestias ingaggiano battaglia con Rangiku Matsumoto. Colpite e ferite da un attacco di Momo Hinamori, decidono di rilasciare le proprie zanpakut\u014d in modo da poter creare la chimera Allon e scagliarla contro i loro avversari. Seppur senza un braccio per la creazione della Quimera Parca, Apache, Mila Rose e Sun-Sun tentano un attacco disperato contro Yamamoto, che aveva annientato in precedenza Allon, venendo per\u00f2 sconfitte dalle fiamme della spada del comandante generale. Dopo la disfatta di Aizen, vengono curate da Orihime e fanno ritorno nell'Hueco Mundo assieme alla loro padrona. Riappaiono durante l'invasione dell'Hueco Mundo da parte del Vandenreich, quando, rifiutando di sottomettersi agli aggressori, attaccano Quilge Opie, venendo per\u00f2 rapidamente sconfitte. Sebbene tentino di ribaltare la situazione evocando Allon, la creatura finisce per essere assorbita dal Quincy. Apacci, Mila Rose e Sun-Sun sono doppiate rispettivamente da Kumi Sakuma, Sayori Ishizuka e Ayumi Sena.\nLa zanpakut\u014d di Apacci \u00e8 ed \u00e8 costituita da due semicerchi metallici che l'Arrancar porta ai polsi come due bracciali, provvisti di corte lame ricurve. Una volta rilasciata, al comando , Apacci sviluppa una pelliccia bruna, degli zoccoli al posto dei piedi e due lunghe corna di cervo. La zanpakut\u014d di Mila Rose \u00e8 ed appare come un gladio romano; se rilasciata al comando , l'arma raddoppia di dimensioni e conferisce alla sua padrona una vistosa criniera, dei lunghi canini affilati e due zampe artigliate che le sostengono i seni. La zanpakut\u014d di Sun-Sun \u00e8 e ha l'aspetto di un sai che l'Arrancar ripone nella manica. Il comando per rilasciarla \u00e8 e cos\u00ec facendo, la parte inferiore del corpo di Sun-Sun si tramuta in quello di un serpente, conferendole l'aspetto di una n\u0101ga. Sacrificando temporaneamente il loro braccio sinistro, le Tres Bestias sono inoltre in grado di utilizzare l'abilit\u00e0 ed evocare la chimera Allon.\nAllon.\n \u00e8 una chimera che le Tres Bestias sono in grado di evocare con la loro tecnica definitiva , sacrificando temporaneamente il loro braccio sinistro. Si presenta come un'imponente creatura su due zampe che riunisce le caratteristiche principali delle tre Fracci\u00f3n: le corna e le zampe posteriori di cervo, la criniera e la forza di un leone e la coda di serpente. Tremendamente forte e veloce, Allon \u00e8 spinto solo dal desiderio di uccidere, tant'\u00e8 che non risponde nemmeno agli ordini delle sue padrone. Ricorrendo alla tecnica definita , Allon pu\u00f2 aumentare la sua forza e le sue dimensioni proporzionalmente alla sua rabbia. Le Fracci\u00f3n di Harribel lo creano durante lo scontro con i vice-capitani Rangiku Matsumoto, Momo Hinamori, Tetsuzaemon Iba e Sh\u016bhei Hisagi, su cui riesce in breve tempo ad avere la meglio. Tuttavia viene affrontato e ucciso facilmente dal capitano comandante Yamamoto. Viene ricreato durante l'invasione dell'Hueco Mundo da parte del Vandenreich, durante lo scontro tra Quilge Opie e Ichigo, venendo per\u00f2 assorbito dalla Sklaverei del Quincy. \u00c8 doppiato da J\u014dji Nakata.\nNeliel Tu Oderschvank.\n, conosciuta anche come o semplicemente , \u00e8 un'Arrancar gentile dalle sembianze di bambina con l'abitudine peculiare di dire il contrario di ci\u00f2 che pensa. Ha i capelli corti color verde acqua; i resti della sua maschera da Hollow consistono in un teschio collocato sulla sua testa, solcato da una vistosa cicatrice che le continua sul volto. Una linea rossa \u00e8 tatuata sotto gli occhi e attraversa orizzontalmente tutto il viso. Si tratta in realt\u00e0 dell'ex terzo Espada, posizione che ricopriva nella sua forma adulta, prima di perdere i poteri. In questo stato Nel ha i capelli lunghi e mossi, un fisico statuario e procace e i connotati della maschera con caratteristiche distintive da ariete; il numero \"3\" \u00e8 tatuato sulla sua schiena. Non riuscendo ad accettare il fatto che una donna fosse superiore a lui, Nnoitra richiese l'aiuto di Szayel Aporro Grantz allo scopo di vendicarsi, riuscendo cos\u00ec a colpirla a tradimento alle spalle, spaccarle la maschera e scaraventarla fuori da Las Noches. La perdita di parte della maschera causa a Neliel una perdita di reiatsu, provocandole una regressione allo stadio infantile con la conseguente perdita di tutti i ricordi. Nel prese dunque a vivere una vita spensierata con le sue due Fracci\u00f3nes, che si spacciarono per suoi fratelli, proteggendola dai pericoli di Hueco Mundo e accertandosi allo stesso tempo che non ricordasse niente del suo passato.\nNel incontra Ichigo e i suoi compagni poco dopo il loro arrivo a Hueco Mundo e, sebbene inizialmente spaventata, si affeziona rapidamente al ragazzo tanto da diventare la loro guida. Per questo, la visione delle torture che Nnoitra riserva ad Ichigo, le scatena la trasformazione al suo stato originale e il recupero di tutti i suoi ricordi. Sul punto di sconfiggere il suo vecchio nemico, tuttavia, Nel ritorna improvvisamente alla forma di bambina e viene sgominata, prima di assistere come spettatrice alla morte di Nnoitra per mano di Kenpachi Zaraki. Diciassette mesi dopo la sconfitta di Aizen, Nel giunge a Karakura Town per avvertire Ichigo che il Vandenreich ha invaso l'Hueco Mundo e che Dondochakka \u00e8 stato catturato. In seguito, insieme a Grimmjow, raggiunge Ichigo e i suoi compagni per aiutarli nella lotta contro Yhwach e spiega che, grazie a Kisuke Urahara, \u00e8 in grado di assumere la sua forma adulta a proprio piacimento. \u00c8 doppiata da Tomoko Kaneda e in italiano da Veronica Cuscusa nella forma da bambina. \nNeliel dimostra di possedere alcune abilit\u00e0 peculiari: la sua saliva, ad esempio, possiede blande capacit\u00e0 curative ed \u00e8 in grado di ingerire un Cero e di rigettarlo verso il suo avversario. Nella sua forma adulta pu\u00f2 inoltre aggiungere un suo proprio Cero a quello ingerito, raddoppiandone la forza; questa tecnica \u00e8 denominata . La sua zanpakut\u014d \u00e8 , che rilascia al comando . In questo stato Nel assume un aspetto simile a quello di un centauro ma con le fattezze da ariete, con lunghe corna ricurve, una coda e un'armatura a protezione delle spalle e delle mani. La sua arma si trasforma inoltre in una grande lancia. Uno dei suoi attacchi \u00e8 chiamato , che consiste nello scagliare la lancia con un effetto di rotazione direttamente al proprio avversario.\nPesche Guatiche.\n \u00e8 un Arrancar dalle sembianze umanoidi, la cui maschera, dotata di grandi mandibole, ricorda la testa di una formica. Il suo buco da Hollow \u00e8 posto sul ventre, all'altezza dello stomaco. Al contrario di molti altri Hollow, e dei suoi stessi compagni, Pesche mostra spesso una notevole intelligenza. Giudica le persone dalle apparenze e crede che Ishida sia il pi\u00f9 debole membro del gruppo di Ichigo, mentre Chad il pi\u00f9 forte.\nEra un tempo parte della Fracci\u00f3n di Neliel Tu Oderschvank come Arrancar 41, ma dopo che la sua maschera gli venne strappata da Nnoitra Gilga e che Neliel assunse l'aspetto di bambina con conseguente perdita di ricordi, Pesche prese ad accompagnarla per l'Hueco Mundo, spacciandosi per suo fratello per proteggerla dai pericoli. Una volta incontrati Ichigo e compagni, dopo le prime paure, stringe amicizia con loro. Quando il gruppo si divide, con l'obiettivo di riprendere Orihime, Pesche si ritrova assieme ad Ury\u016b Ishida, assistendolo in tutte le battaglie in cui \u00e8 coinvolto. \u00c8 doppiato da Takehito Koyasu.\nPesche possiede un'abilit\u00e0 chiamata con cui spruzza del muco su un qualsiasi oggetto sino a renderlo terribilmente scivoloso; al contrario del nome della tecnica, per\u00f2, il liquido finisce presto. Pesche porta inoltre con s\u00e9 una spada formata da reishi, , che tiene nel suo perizoma, ma non \u00e8 chiaro se si tratti della sua zanpakut\u014d. Lui e Dondochakka sono in grado di combinare i loro Cero per crearne uno pi\u00f9 potente denominato .\nDondochakka Bilstin.\n \u00e8 un grosso Arrancar dalla curiosa testa a forma di maschera tribale tiki e dall'abito giallo a pois neri. Quando parla, accompagna spesso le sue frasi con l'intercalare . Nonostante l'aspetto minaccioso e poco rassicurante, Dondochakka \u00e8 estremamente pavido e dal pianto facile, tanto che basta un niente per farlo scoppiare in lacrime di terrore. Era un tempo parte della Fracci\u00f3n di Neliel Tu Oderschvank come Arrancar 42, ma dopo che la sua maschera gli venne strappata da Nnoitra Gilga e che Neliel assunse l'aspetto di bambina con conseguente perdita di ricordi, Dondochakka prese ad accompagnarla per l'Hueco Mundo, spacciandosi per suo fratello per proteggerla dai pericoli. Una volta incontrati Ichigo e compagni, dopo le prime paure, stringe amicizia con loro. Quando il gruppo si divide allo scopo di portare in salvo Orihime, Dondochakka si ritrova ad accompagnare Renji Abarai, irritandolo spesso con la sua goffaggine e scatti emotivi. Nell'ultimo arco narrativo della serie, Dondochakka viene imprigionato dal Vandenreich ed \u00e8 salvato dall'intervento tempestivo di Ichigo. In italiano \u00e8 doppiato da Giorgio Bonino.\nDondochakka ospita numerosi insetti all'interno del suo stomaco, tra cui , un gigantesco Hollow dalla forma di verme, con un'enorme bocca e un paio di corna. Esso \u00e8 sia l'animale domestico che il mezzo di locomozione di Nel, Pesche e Dondochakka. All'occorrenza Dondochakka pu\u00f2 espellere questi insetti per servirsi di loro come alleati in battaglia. Nel suo stomaco custodisce inoltre anche una tetsubo, ma non \u00e8 chiaro se si tratti della sua zanpakut\u014d. Lui e Pesche sono in grado di combinare i loro Cero per crearne uno pi\u00f9 potente denominato .\nUlquiorra Schiffer.\n \u00e8 il Quarto Espada, identificato dal \"4\" tatuato sul lato sinistro del petto. L'aspetto della morte che rappresenta \u00e8 il nichilismo. Ha corporatura esile, viso bianco, occhi verdi e due linee che attraversano verticalmente le guance; la parte restante della sua maschera Hollow consiste in una sorta di elmo con un corno che ricopre la parte sinistra della testa. Ulquiorra ha un'indole riflessiva, malinconica e priva di emozioni. \u00c8 uno dei sottoposti pi\u00f9 fidati di Aizen, il quale gli affida spesso missioni di grande importanza e gli consente un'autonomia decisionale pi\u00f9 ampia rispetto a quella degli altri Arrancar. Rappresenta l'antagonista principale di Ichigo durante la saga dell'Hueco Mundo. \u00c8 doppiato in giapponese da Daisuke Namikawa e in italiano da Ezio Vivolo.\nNnoitra Gilga.\n \u00e8 il Quinto Espada, identificato dal \"5\" tatuato sulla lingua; in precedenza ricopriva il ruolo di ottavo Espada. L'aspetto della morte che rappresenta \u00e8 la disperazione. \u00c8 estremamente alto e snello, dal volto magro e caratterizzato da un perenne ghigno malvagio. Ha i capelli lunghi e neri e indossa una benda sull'occhio sinistro atta a nascondere il suo foro da Hollow. Attorno ad esso si trova anche la parte rimanente della maschera, che ricorda vagamente due fauci dentate. Nnoitra \u00e8 estremamente sadico, sanguinario e crudele, e il suo obiettivo \u00e8 dimostrare di essere il pi\u00f9 forte tra tutti gli Espada. Non accettando il fatto che la terza Espada Neliel Tu Oderschvank le fosse superiore, Nnoitra la sconfisse grazie alla sua complicit\u00e0 con Szayel e le ruppe la maschera, facendole perdere il suo status, causandole amnesia e una regressione allo stato infantile.\nNnoitra viene presentato durante l'infiltrazione di Ichigo e compagni nell'Hueco Mundo e, invece che rimanere alla base come ordinato, si allontana in cerca di uno scontro. Dopo aver facilmente sconfitto Yasutora Sado, appena uscito dal suo scontro con Gantenbainne Mosqueda, Nnoitra giunge sul luogo della battaglia tra Ichigo e Grimmjow e si immischia nello scontro al momento della vittoria di Ichigo, torturando i due combattenti. Sul momento di ucciderli, viene per\u00f2 fermato da Neliel, che riacquista la sua forma adulta a causa dell'attaccamento che prova per Ichigo. L'ex terzo Espada sembra avere la meglio, ma si ritrasforma improvvisamente in bambina, venendo facilmente sopraffatta dall'avversario. Con l'arrivo di Kenpachi Zaraki, lo Shinigami e l'Arrancar iniziano un duro combattimento, in cui entrambi si rallegrano di aver trovato un avversario all'altezza di resistere ai loro attacchi. Lo scontro si conclude con la sconfitta di Nnoitra, che viene squarciato dal kend\u014d di Zaraki. \u00c8 doppiato in giapponese da Nobutoshi Canna e in italiano da Massimo Di Benedetto.\nNnoitra possiede lo hierro pi\u00f9 resistente tra tutti gli Espada, talmente denso che la maggior parte degli attacchi hanno scarso effetto su di lui. La sua zanpakut\u014d si chiama e viene rilasciata al comando . La sua forma sigillata \u00e8 quella di una falce gigantesca, con due lame a forma di luna crescente fuse tra loro alla base e munita di una lunga catena che permette al suo possessore di effettuare attacchi a distanza. Nella sua forma rilasciata, Nnoitra acquisisce quattro braccia addizionali e la sua arma di moltiplica in sei, permettendogli di brandirne una con ogni arto. Sul suo capo spuntano inoltre due corna di diversa grandezza, che formano il motivo di una luna crescente. Le sue braccia, cos\u00ec come le sue ferite, possono essere rigenerate.\nTesla Lindocruz.\n, \u00e8 l'Arrancar 54 nonch\u00e9 unica Fraccion di Nnoitra, un giovane Arrancar biondo che lo idolatra e che Nnoitra tratta con un'aria di estrema superiorit\u00e0. Nell'Hueco Mundo verr\u00e0 incaricato da Nnoitra di eliminare Ichigo, rilasciando in quell'occasione la sua zanpakut\u014d. Verr\u00e0 per\u00f2 falciato in due da Kenpachi Zaraki, accorso in aiuto del ragazzo. Poco prima di morire, riuscir\u00e0 ad assistere alla morte del suo padrone, per il quale verser\u00e0 un'ultima lacrima. E doppiato in italiano da Jacopo Calatroni\nLa sua zanpakut\u014d, , in forma sigillata assume la forma di uno spadino con un chakram integrato tra la lama e l'impugnatura. Una volta rilasciata, al comando , fa assumere a Tesla l'aspetto di un grosso facocero bipede dotato di una forza sovrumana.\nGrimmjow Jaegerjaques.\n \u00e8 il Sexta Espada, identificato dal \"6\" tatuato sulla schiena. L'aspetto della morte che rappresenta \u00e8 la distruzione. Ha gli occhi e i capelli azzurri e la sua parte restante di maschera da Hollow consiste in una mascella posta sulla guancia destra. Il suo foro da Hollow si trova al centro dell'addome. Irascibile e rissoso, Grimmjow \u00e8 sempre pronto a combattere e a sfidare l'autorit\u00e0. Nonostante questo, dimostra di possedere un certo senso dell'onore, sentendosi obbligato a ripagare coloro verso i quali si reputa in debito e rifiutandosi di combattere contro soggetti feriti. Prima di diventare un'Espada Grimmjow era il leader di un gruppo di Adjucas, insieme alle sue future Fracci\u00f3n Shawlong, Edrad, Yylfordt, Nakeem e Di Roy, che cacciavano Hollow da divorare per raggiungere lo stato di Vasto Lorde. Infine i suoi compagni si resero conto di non avere i requisiti necessari all'evoluzione, e solo Grimmjow riusc\u00ec nell'intento, motivato dal suo orgoglio di diventare il migliore e il re di ogni cosa.\nIncuriosito dalla forza degli Shinigami e contravvenendo agli ordini di Aizen, insieme i suoi subordinati Grimmjow si reca nel mondo degli umani dove affronta Ichigo e compagni; il ragazzo diventa da allora il suo nemico giurato. Nel corso dello scontro Grimmjow viene per\u00f2 raggiunto da Kaname T\u014dsen, che gli intima di tornare nell'Hueco Mundo e per punizione gli taglia il braccio sinistro. \u00c8 quindi espulso dagli Espada, e il suo posto viene preso da Luppi Antenor. Ricompare durante la missione per rapire Orihime a Karakura Town, al fine di affrontare nuovamente Ichigo. Riesce a batterlo, ma Rukia e Shinji Hirako lo fermano. Tornato all'Hueco Mundo, Aizen lo ricompensa ripristinando la sua posizione tra gli Espada e facendo guarire il suo braccio da Orihime, arto che Grimmjow utilizza subito per uccidere Luppi. All'arrivo di Ichigo e compagni nell'Hueco Mundo, Grimmjow salva Orihime dalle Arrancar Loly e Menoly. In seguito, per avere la possibilit\u00e0 di affrontare indisturbato e ad armi pari Ichigo, intrappola Ulquiorra in un'altra dimensione per qualche ora e intima a Orihime di curarli dalle ferite riportate dai loro precedenti scontri. I due si affrontano al massimo della loro potenza, con Ichigo che ne esce infine vincitore. Grimmjow non sembra volersi arrendere, ma viene atterrato senza preavviso dall'arrivo di Nnoitra Jirga. Dopo la sconfitta di Aizen di Grimmjow si perdono le tracce, fino a quando ricompare durante l'invasione dell'Hueco Mundo da parte del Vandenreich uccidendo Quilge Opie. In seguito collabora con gli Shinigami nella lotta contro i Quincy, affrontando lo Sternritter Askin Nak Le Vaar. \u00c8 doppiato da Jun'ichi Suwabe e in italiano da Gianluca Iacono.\nLa zanpakut\u014d di Grimmjow si chiama e viene rilasciata al comando . Essa permette a Grimmjow di assumere la forma di un felino umanoide, agilissimo e feroce, dotato di una lunga coda, che pu\u00f2 usare a mo' di frusta, e le cui mani sono provviste di artigli affilati. Dai gomiti pu\u00f2 scagliare sull'avversario cinque dardi appuntiti e distruttivi. La sua tecnica finale nello stato di rilascio \u00e8 il , che consiste nel colpire il nemico con potenti artigli di energia generati dalle dita.\nIl suo nome \u00e8 ispirato a quello dell'architetto britannico Nicholas Grimshaw. Grimmjow compare come personaggio giocante anche nel videogioco \"Jump Force\".\nFraccion di Grimmjow.\nLa Fracci\u00f3n di Grimmjow \u00e8 composta da cinque Arrancar, che facevano parte di un gruppo di Adjuchas che volevano diventare Vasto Lorde mangiando altri Hollow di cui faceva parte anche lo stesso Grimmjow.\nLuppi Antenor.\n sostituisce per un breve periodo Grimmjow Jaegerjaques come sesto Espada. Ha un aspetto giovanile e androgino. Sul sopracciglio sinistro ha tatuati tre diamanti viola. Le sue mani sono coperte dalle lunghe maniche del vestito, che ricopre anche il numero \"6\" tatuato sul fianco destro, all'altezza dell'anca. La parte rimanente della sua maschera da Hollow ha l'aspetto di una fila superiore di denti ed \u00e8 posta sul lato sinistro della testa. Arrogante e altezzoso, non accetta mai la sconfitta e rimprovera continuamente Grimmjow della sua inferiorit\u00e0. Dopo la caduta in disgrazia di Grimmjow, Luppi \u00e8 chiamato a sostituirlo come sesto Espada e inviato insieme a Yammy, Wonderweiss e allo stesso Grimmjow ad attaccare Karakura Town. Qui, l'Arrancar affronta gli Shinigami a protezione della citt\u00e0 e sembra in vantaggio fino a quando viene congelato da T\u014dshir\u014d Hitsugaya. Tornato all'Hueco Mundo, Luppi \u00e8 esterrefatto nell'apprendere che il loro attacco \u00e8 stato solo un diversivo per permettere ad Ulquiorra di rapire Orihime. La ragazza fa sfoggio dei suoi poteri guarendo il braccio amputato di Grimmjow, col quale l'Arrancar uccide Luppi per riprendersi il suo posto tra gli Espada. Tuttavia, durante la seconda invasione della Soul Society da parte del Vandenreich, Luppi viene schierato da Mayuri Kurotsuchi nella sua battaglia contro Giselle Gewelle. \u00c8 doppiato da Daisuke Kishio.\nLa zanpakut\u014d di Luppi di chiama , il cui aspetto da sigillata ricorda quello di una kodachi. Al comando , Trepadora viene rilasciata: dalla schiena dell'Espada spuntano otto enormi tentacoli che gli permettono di combattere con pi\u00f9 avversari alla volta. Da ogni tentacolo possono fuoriuscire delle grosse spine, che aumentano notevolmente i danni inferti agli avversari. Nello stato di rilascio, il frammento di maschera si trasforma, diventando un vero e proprio elmetto.\nZommari Leroux.\n \u00e8 il S\u00e9ptima Espada. \u00c8 un Arrancar dalla pelle scura e molto muscoloso. In viso presenta alcuni tatuaggi neri, numerosi piercing e due orecchini a forma di teschio. Attorno al collo porta una collana d'osso e in cima al capo calvo sono presenti degli spuntoni posizionati come una cresta, che formano i resti della sua maschera da Hollow. Riflessivo, pragmatico e molto sicuro di s\u00e9 e della sua forza, affronta con freddezza i suoi avversari, per i quali non riserva alcuna piet\u00e0, e trova ingiustificato l'atteggiamento di superiorit\u00e0 che gli Shinigami hanno nei confronti degli Hollow. \u00c8 un fanatico dei suoi ideali e del suo padrone Aizen, caratteristica che incarna l'aspetto della morte che rappresenta: l'inebriamento.\nDopo la sofferta vittoria di Rukia contro Aaroniero Arruruerie, Zommari scende in campo per finire la Shinigami ormai priva di sensi, ma viene fermato da Byakuya Kuchiki. I due ingaggiano una lotta senza esclusione di colpi: Zommari ricorre alla sua tecnica per prendere il controllo del braccio e della gamba sinistri dello Shinigami, che per\u00f2 ne recide prontamente i tendini e i muscoli per liberarsi dall'influenza dell'Espada; Byakuya utilizza invece il suo bankai, che Zommari respinge proteggendosi all'interno di una sfera difensiva. L'Arrancar prende quindi il controllo di Rukia e, minacciando di ucciderla con la propria zanpakut\u014d, tenta di far arrendere Byakuya; lo Shinigami immobilizza invece la sorella grazie ad un kid\u014d e, irato che Zommari abbia osato alzare la spada contro Rukia, lo finisce con un colpo alle spalle. \u00c8 doppiato da Taiten Kusunoki e in italiano da Luca Semeraro. \nZommari ha il Sonido pi\u00f9 veloce tra tutti gli Arrancar ed \u00e8 in grado di ricorrere ad una sua versione potenziata che chiama , una tecnica che gli permette di muoversi a tale velocit\u00e0 da sdoppiarsi producendo fino a cinque cloni, i quali possono disorientare e attaccare l'avversario. La sua zanpakut\u014d si chiama e viene rilasciata al comando . Una volta in stato di resurrecci\u00f3n, le gambe di Zommari si trasformano in una sorta di enorme zucca ricoperta di occhi, struttura all'interno della quale l'Espada pu\u00f2 rinchiudersi per resistere agli attacchi pi\u00f9 potenti. Il potere della spada, che Zommari chiama poeticamente , consiste nel prendere possesso di qualunque parte del corpo dell'avversario, semplicemente guardandolo e stampandovi sopra un simbolo a forma di sole. Essendo simili in natura, Amor pu\u00f2 essere annullato completamente ricorrendo al kid\u014d.\nSzayel Apollo Grantz.\n \u00e8 l'Octavo Espada. L'aspetto della morte che rappresenta \u00e8 la follia. Ha capelli medio-lunghi di colore fucsia e la parte rimanente della sua maschera da Hollow ha la forma di un paio di occhiali rettangolari. Il suo foro da Hollow \u00e8 posizionato sull'inguine. Possiede i tratti tipici dello scienziato pazzo, considerandosi nientemeno che un genio infallibile con il diritto di comportarsi sadicamente nei confronti degli altri, che considera inferiori e vede esclusivamente come materiale da laboratorio. Usando vari metodi, uno dei quali consiste nell'impiantare sui soggetti dei piccoli congegno rilevatori, riesce ad analizzare e ottenere dati sulla potenza spirituale degli avversari, che utilizza per annullare le loro abilit\u00e0 e rendersi immune agli attacchi. Possiede inoltre un folto gruppo di Fracci\u00f3nes, composto da Hollow modificati su cui ha compiuto degli esperimenti, che se ingeriti gli permettono di ristabilire la sua salute. \u00c8 doppiato in giapponese da K\u014dsuke Toriumi e in italiano da Luca Sandri.\nAgendo in totale autonomia, ordina alle Exequias di portargli i corpi degli Arrancar sconfitti, in modo da poter analizzare le abilit\u00e0 degli intrusi. In seguito affronta Renji Abarai, riuscendo a metterlo in difficolt\u00e0 grazie ai dati raccolti dal fratello Yylfordt, ucciso in precedenza dallo Shinigami. Ricevuta notizia della morte del suo compagno Aaroniero Arruruerie, Szayel scaglia tutte le sue Fracci\u00f2n contro Renji, che per\u00f2 viene salvato dall'arrivo di Ury\u016b Ishida. I due riescono a ferire il loro avversario, ma Szayel si riprende divorando la Fracci\u00f2n Lumina e li contringe a combattere contro i loro stessi cloni sfruttando un'abilit\u00e0 della sua resurrecci\u00f3n. Quando per\u00f2 l'arena viene distrutta nel combattimento, Szayel decide di ricorrere al suo vero potere, sgominano rapidamente i suoi due avversari e resistendo senza sforzo ad un attacco a sorpresa di Pesche e Dondochakka. Tuttavia Mayuri Kurotsuchi giunge in tempo ad aiutarli ed \u00e8 in grado di annullare i poteri dell'Espada. Dopo essere stato divorato dal bankai di Mayuri, Szayel rinasce attraverso il corpo di Nemu Kurotsuchi \u2014 in cui aveva impiantato un seme dopo averla presa in ostaggio in precedenza \u2014 assorbendo per\u00f2 al contempo una massiccia dose di una droga sperimentale contenuta nel corpo della luogotenente. Il siero, una \"pozione del superuomo\", aumenta esponenzialmente la sua percezione, al punto che dal suo punto di vista un secondo appare come un secolo. Con il corpo incapace di stare al passo con le sue facolt\u00e0 mentali amplificate, Szayel \u00e8 virtualmente paralizzato ed \u00e8 quindi trafitto al cuore da Mayuri e abbandonato ad una morte straziante.\nNell'episodio 299 che funge da prologo al quarto film \"\", dopo essere stato sconfitto Szayel viene trascinato all'Inferno insieme ad Aaroniero Arruruerie, e qui comincia a litigare con il suo compagno, in quanto vuole divorarlo, avvertendolo per\u00f2 che egli \u00e8 l'ottavo Espada, mentre l'altro il nono. Proprio in quel momento vengono interrotti da Shuren che li sconfigge grazie ai suoi subordinati.\nIl nome della sua zanpakut\u014d \u00e8 . Viene rilasciata al comando e richiede che l'Espada inghiotta la sua stessa arma, in modo simile ad un fachiro. Quando questo accade, il corpo di Szayel aumenta le sue dimensioni, fino a scoppiare e a svelare la sua vera forma: la parte inferiore del suo corpo viene sostituita da una massa indefinita di tentacoli, mentre dalla schiena spuntano quattro filamenti, ognuno dotato di dodici protuberanze rosse simili a gocce in caduta. Anche il frammento di maschera si trasforma, diventando una specie di visiera. Dalla schiena pu\u00f2 rilasciare un liquido nero che, una volta entrato in contatto con il nemico, produce un clone dello stesso, uguale in aspetto e capacit\u00e0. Sebbene deboli, ogni clone produce ulteriori copie quando viene distrutto, facendo s\u00ec che l'abilit\u00e0 termini solo con la morte di Szayel o se egli decide volontariamente di ritirare i cloni. Utilizzando i suoi tentacoli per assorbire nutrienti dai suoi avversari, con la tecnica , Szayel \u00e8 inoltre in grado di creare delle bambole vud\u00f9 con cui arrecare danno agli organi interni delle vittime. L'abilit\u00e0 di cui va pi\u00f9 fiero \u00e8 per\u00f2 , con cui pu\u00f2 impiantare un seme di s\u00e9 stesso in un organismo ospite, all'interno del quale si nutre e cresce sempre pi\u00f9, fino a consumarne gli organi interni e fuoriuscire dalla bocca. Il suo corpo precedente, inoltre, se divorato, assume il controllo del sistema nervoso dell'aggressore, facendolo cadere vittima di Szayel.\nAaroniero Arruruerie.\n \u00e8 il Novena Espada. L'aspetto della morte che rappresenta \u00e8 l'ingordigia. Indossa una lunga maschera bianca atta a celare il viso, in modo da non rivelare la sua vera natura: al posto della testa ha infatti un'ampia capsula di vetro, all'interno della quale, immersi in un liquido conservante, ci sono due piccoli teschi parlanti su ognuno dei quali \u00e8 presente il \"9\" nella parte non coperta dalla maschera. Questi comunicano spesso in sincrono e riferendosi a loro stessi come \"noi\", dando l'impressione che l'Espada abbia una doppia personalit\u00e0. L'Espada afferma che teneva nascosto il suo aspetto per non essere deriso come in passato (rivelando in modo implicito che forse aveva due teste). Aaroniero \u00e8 l'unico Gillian tra gli Espada, ma ottenne il ruolo grazie al suo potere unico di assorbire altri Hollow, acquisendone e permettendogli di riprodurne abilit\u00e0, poteri, memorie e aspetto. Ci\u00f2 in virt\u00f9 della sua zanpakut\u014d , un'appendice posta nel braccio sinistro, che di solito l'Espada copre con un guanto, dotata di innumerevoli tentacoli, che si attiva al comando . Se rilasciata la parte inferiore del corpo di Aaroniero si trasforma in un enorme mostro tentacolare e dalla consistenza gelatinosa, formato da tutti gli Hollow assimilati in precedenza. In questo stato, Aaroniero \u00e8 in grado di imitare tutte le abilit\u00e0 assorbite contemporaneamente, compreso l'utilizzo delle zanpakut\u014d. L'esposizione alla luce solare annulla tuttavia i suoi poteri e lo costringe a riassumere la sua forma originaria. Al momento della sua apparizione, Aaroniero afferma di avere divorato 33.650 Hollow, incluso Metastacia, ottenendo cos\u00ec l'abilit\u00e0 di riprodurre l'aspetto e i poteri dello Shinigami Kaien Shiba. \u00c8 doppiato da Toshihiko Seki e in italiano da Diego Baldoin.\nIn seguito all'arrivo di Ichigo e compagni nell'Hueco Mundo, Aaroniero assume l'aspetto di Kaien Shiba e si mette in cerca di Rukia Kuchiki, sperando di sfruttare il senso di colpa della ragazza per la morte del suo mentore per sbarazzarsi facilmente di lei. Quando per\u00f2 chiede a Rukia di uccidere i suoi amici, Rukia si accorge che quello che ha davanti non \u00e8 Kaien e si prepara ad affrontare Aaroniero. Sebbene smascherato, l'Espada rivela che il potere di replicare l'aspetto di Kaien gli deriva dall'aver assorbito lo spirito dello Shinigami al suo interno attraverso Metastasia. Convinta che nell'uccidere Kaien ella lo avesse anche liberato, Rukia \u00e8 sconvolta dalla rivelazione di Aaroniero e viene sopraffatta e gravemente ferita dagli attacchi dell'Espada. Prima di essere uccisa, tuttavia, la ragazza trova nel ricordo delle parole di Kaien la forza per contrattaccare, riuscendo a perforare la capsula di Aaroniero e a sconfiggerlo definitivamente.\nNell'episodio 299 che funge da prologo al quarto film \"\", dopo essere stato sconfitto Aaroniero viene trascinato all'Inferno insieme a Szayel Aporro Grantz. Qui, ormai libero dal controllo di Aizen e cedendo ai suoi istinti di Hollow, Aaroniero decide di divorare il compagno, nonostante fosse il nono Espada mentre il suo avversario l'ottavo. Entrambi, per\u00f2, vengono sconfitti da Shuren e dai suoi subordinati.\nYammy Rialgo.\n \u00e8 il Diez Espada, identificato dal \"10\" tatuato sulla spalla sinistra.. In stato di resurrecci\u00f3n, tuttavia, l'\"1\" sparisce dal tatuaggio facendo assumere a Yammy il rango di Cero Espada e quindi di Espada pi\u00f9 forte. L'aspetto della morte che rappresenta \u00e8 la collera. Ha un fisico possente e la pelle scura. Il capo, privo di capelli, presenta quattro particolari protuberanze. Le folte sopracciglia sono di colore arancione, mentre i capelli tenuti dietro la nuca a coda e le basette ai lati del viso sono neri. La parte restante della sua maschera da Hollow consiste in un'enorme mandibola di osso. Dotato di grande forza, ha un carattere arrogante, scontroso, violento e irascibile. Piuttosto egoista, pensa solo a divertirsi nel combattimento, a mangiare e a dormire.\nYammy \u00e8 uno dei primi Espada ad essere introdotto, mentre si reca insieme ad Ulquiorra nel mondo dei vivi per trovare Ichigo e sondare le sue potenzialit\u00e0 per conto di Aizen. Durante lo scontro che segue, Ichigo taglia un braccio a Yammy prima che i due Espada si ritirino. Tornato nell'Hueco Mundo, un medico gli riattacca il braccio amputato, e Yammy torna nel mondo dei vivi in compagnia di Luppi, Grimmjow e Wonderweiss per distrarre gli Shinigami come diversivo affinch\u00e9 Ulquiorra possa rapire Orihime. Qui Yammy affronta Kisuke Urahara in una breve battaglia, prima di terminare la missione e tornare a Las Noches, dove si preoccupa di recuperare le energie. In seguito interviene nella battaglia tra Ichigo e Ulquiorra per aiutare il compagno, ma viene scacciato dall'Espada e si scaglia dunque contro Loly e Menoly che stavano vessando Orihime. Prima di poter mettere le mani su Orihime, incappa in una trappola preparata da Ishida che lo fa precipitare gi\u00f9 dalla torre e nella caduta tramortisce accidentalmente Ludbon che stava combattendo contro Rukia. Sfoderata la sua resurrecci\u00f3n, Yammy sconfigge rapidamente Rukia, Chad e Renji. Mentre si domanda come uccidere la ragazza, viene attaccato da Ichigo, dopo il combattimento contro Ulquiorra, il cui posto verr\u00e0 preso poco dopo da Byakuya Kuchiki e Kenpachi Zaraki. Durante lo scontro, Yammy effettua una seconda trasformazione che lo rende ancora pi\u00f9 grande e potente, ma viene infine sconfitto dai due Shinigami. \u00c8 doppiato da Kenji Nomura e in italiano da Francesco Orlando.\nYammi preferisce combattere a mani nude o usando Cero e Bala; ricorrendo alla sua zanpakut\u014d solo in casi estremi. Tra le sue abilit\u00e0 uniche figurano , con cui pu\u00f2 assorbire le anime dai viventi in un ampio raggio e alla quale possono resistere soltanto individui dotati di grande forza spirituale; l'abilit\u00e0 di accumulare grandi quantit\u00e0 di reiatsu tramite nutrimento e riposo; ed aumentare la sua forza e le sue dimensioni in maniera proporzionale alla sua collera. La sua zanpakut\u014d si chiama e viene rilasciata al comando . In stato di rilascio Yammy passa dal rango dieci a quello zero e le sue dimensioni assumono connotati giganteschi: sulla schiena e sulle braccia appaiono rispettivamente degli enormi spunzoni tubolari e delle piastre circolari, mentre dai gomiti fuoriescono altri spunzoni. Dietro la parte inferiore del corpo compaiono quattordici gambe e una colossale coda fornita all'estremit\u00e0 di una mazza ossea. In questa forma si vanta di essere pi\u00f9 forte di Ulquiorra, Nnoitra e Grimmjow combinati. Inoltre pu\u00f2 assumere un'ulteriore trasformazione se la sua collera raggiunge un livello sufficiente: la parte inferiore del corpo viene ricoperta da pelliccia rossa con una spessa coda e le gambe somigliano a quelle di un primate; la schiena \u00e8 percorsa da una linea di aculei neri e presenta due enormi corna bianche; la maschera presenta quattro corna e gli ricopre completamente la faccia lasciando scoperti solo gli occhi.\nPrivaron Espada.\nI sono ex Espada che hanno perso il loro vero numero e ne hanno ricevuto uno a tre cifre. Sono pi\u00f9 forti dei normali N\u00fameros, ma pi\u00f9 deboli degli attuali Espada. Nati \"naturalmente\", senza cio\u00e8 l'aiuto dell'H\u014dgyoku, vengono considerati obsoleti.\nDordonii Alessandro Del Socaccio.\n \u00e8 il 103\u00ba Arrancar, privato del suo ruolo all'arrivo di Aizen nell'Hueco Mundo. Il suo aspetto ricorda vagamente lo stereotipo del diavolo, con tanto di baffi a punta e capelli simili a corna, mentre i suoi movimenti e l'utilizzo di parole spagnole come \"ni\u00f1o\" (soprannome con cui apostrofa Ichigo durante il loro scontro) lo fanno assomigliare ad un torero. La parte restante di maschera da Hollow consiste in una placca posta sulla fronte.\nDordoni ingaggia battaglia con Ichigo, che lo sconfigge una volta trasformatosi in Hollow. Subito dopo viene curato da Nel ma, desideroso di tornare un Espada vero e proprio come lo era un tempo, attacca nuovamente Ichigo, che per\u00f2 gli spezza la spada e fugge via. Infine viene raggiunto dalle Exequias, che lo terminano in breve tempo mentre tenta di coprire la fuga di Ichigo cui era riconoscente per aver usato tutto il suo potere nello scontro. In seguito Szayel Aporro Grantz utilizzer\u00e0 per scopi di ricerca il reiatsu estratto dal suo cadavere. Durante la seconda invasione del Vandenreich, Dordoni riappare tra gli Arrancar riesumati da Mayuri per combattere gli zombie della Quincy Giselle Gewelle.\nLa sua zanpakut\u014d, che si attiva al comando , si chiama e gli consente di creare, attraverso dei fori posti sugli stinchi, svariate creature dall'aspetto serpentino, composte da vento e con una maschera d'osso che ricorda il becco di un cigno. \u00c8 doppiato in giapponese da K\u014dji Ishii e in italiano da Massimiliano Lotti.\nCirucci Sanderwicci.\n \u00e8 la 105\u00ba Arrancar. \u00c8 l'unica donna tra i Privaron Espada, anche lei privata del suo rango e sostituita da Espada pi\u00f9 potenti. Il suo aspetto e modo di vestire ricorda quello di una gothic lolita e la sua restante parte di maschera da Hollow prende le sembianze di un fermaglio circolare. Affronta Ishida e viene messa in difficolt\u00e0 dalle strampalate tecniche di Pesche Guatiche. Sconfitta in questa sua forma dalla Seele Schneider del Quincy, prover\u00e0 nuovamente ad attaccarlo con una nuova tecnica, ma fallir\u00e0 anche questa volta. Ishida la risparmia, limitandosi a privarla dei suoi poteri, in seguito viene giustiziata dalle Exequias. Durante la seconda invasione del Vandenreich, Cirucci riappare tra gli Arrancar riesumati da Mayuri per combattere gli zombie della Quincy Giselle Gewelle.\nLa sua zanpakut\u014d \u00e8 ; quando non \u00e8 rilasciata, si presenta come un enorme yo-yo dai bordi taglienti col quale colpisce e affetta gli avversari, ma una volta rilasciata, al comando , le permette di tramutarsi in una sorta di uccello gigante dotato di lame rotanti al posto delle piume. \u00c8 doppiata da H\u014dko Kuwashima e in italiano da Jolanda Granato.\nGantenbainne Mosqueda.\n \u00e8 il 107\u00ba Arrancar, dalla curiosa acconciatura afro e dalla maschera restante da Hollow a forma di visiera. Si imbatte in Sado, che inizialmente affronta a mani nude. Resosi conto della potenza del ragazzo, decide di rilasciare la sua zanpakut\u014d, venendo per\u00f2 sconfitto dalla micidiale tecnica del braccio sinistro di Chad, La Muerte. Riesce comunque a sopravvivere e verr\u00e0 curato, insieme a Chad, da Retsu Unohana. La sua zanpakut\u014d \u00e8 . Grazie ad essa egli ottiene le sembianze di un armadillo dotato di due tirapugni elettrici sulle mani, con cui pu\u00f2 anche effettuare attacchi a distanza. \u00c8 doppiato da Masato Funaki e in italiano da Claudio Ridolfo.\nN\u00fameros.\nRudbornn Chelute.\n \u00e8 l'Arrancar 61 e il capo delle , una squadra speciale con il compito di occuparsi di eventuali intrusi a Las Noches e di amministrare la giustizia, giustiziando gli Arrancar sconfitti dal nemico. Come il resto dei suoi subordinati, Ludbon ha la maschera Hollow che gli ricopre totalmente il volto ma in forma di teschio di bue. La sua zanpakut\u014d si chiama e viene attivata al comando . In stato di rilascio, l'addome, il braccio e le spalle vengono avvolti da rami d'albero: questi, nel caso dell'addome, terminano in lunghe radici che gli permettono di spostarsi, mentre nel caso delle spalle, assumono la forma di otto rami dritti per mezzo dei quali pu\u00f2 creare all'infinito un esercito di leali guerrieri, in pratica gli altri membri delle Exequias, da lui chiamati . Possiede inoltre una sorta di spada, simile ad un ramo.\nDurante la saga dell'Hueco Mundo, ingaggia battaglia con Rukia, rilasciando la sua zanpakut\u014d. Durante lo scontro si scopre che \u00e8 molto orgoglioso del potere conferitogli da Aizen, ma non riesce tuttavia a comprendere il motivo per cui non gli \u00e8 stato ancora proposto di entrare a far parte del gruppo d'\u00e9lite degli Espada. Commette l'errore di rivelare la sua abilit\u00e0 a Rukia, la quale riesce rapidamente a volgere la situazione in suo favore congelando alle loro estremit\u00e0 i rami sulla spalla dell'avversario e bloccando cos\u00ec la creazione dei Calaveras. Subito dopo, Ludbon viene travolto da Yammy durante la sua caduta dalla quinta torre e probabilmente ucciso. \u00c8 doppiato da Taro Yamaguchi.\nWonderweiss Margela.\n \u00e8 l'Arrancar 77. Il suo aspetto \u00e8 minuto e magro, dai grandi occhi viola e dai capelli biondi. La sua bocca \u00e8 quasi perennemente aperta. La parte di Hollow rimanente assume la forma di un diadema a tre punte. Wonderweiss \u00e8 stato creato da Aizen con l'ausilio dell'H\u014dgyoku con il preciso scopo di annullare la zanpakut\u014d di Yamamoto. Il processo, tuttavia, pur donando all'Arrancar una forza notevole, lo ha privato di qualsiasi forma di razionalit\u00e0, memoria e intelletto e Wonderweiss si comporta come un bambino che per la prima volta scopre il mondo.\nSubito dopo la sua creazione, Wonderweiss \u00e8 inviato nel mondo reale con Grimmjow, Luppi e Yammy, per distrarre gli Shinigami mentre Ulquiorra rapisce Orihime Inoue. Wonderweiss riappare in seguito durante la battaglia a Karakura Town, accompagnando sul posto un Hollow gigantesco chiamato che libera i capitani traditori dalle fiamme di Ry\u016bjin Jakka. L'Arrancar dimostra subito la sua grande forza mettendo fuori gioco Ukitake con un solo colpo, trapassandogli il petto da parte a parte. Dopodich\u00e9 emette un urlo tanto forte da liberare Harribel dalla sua prigione di ghiaccio e Baraggan dal fumo che lo circondava. Devastato dalla morte di F\u016br\u0101, Wonderweiss attacca la sua carnefice Mashiro Kuna, rompendole parte della sua maschera e facendole perdere i sensi. Il suo colpo di grazia viene prontamente bloccato da Kensei, che decide di intervenire nello scontro. In seguito Wonderweiss corre in soccorso di Aizen, estinguendo le fiamme della zanpakut\u014d di Yamamoto e affrontando il comandante generale in uno scontro a mani nude. Viene infine sconfitto e disintegrato da Yamamoto, ma, poich\u00e9 Wonderwiess aveva in precedenza assorbito le fiamme di Ry\u016bjin Jakka, il suo corpo esplode minacciando di distruggere con s\u00e9 l'intera Karakura Town e costringendo Yamamoto a gettarsi sulle fiamme per impedirne la propagazione. \u00c8 doppiato da Hisayoshi Suganuma.\nLa zanpakut\u014d di Wonderweiss si chiama , e nella sua forma sigillata si presenta come un grande spadone a due mani dal fodero color porpora. Una volta rilasciata la spada, Wonderweiss si trasforma: le sue spalle diventano pi\u00f9 grandi e si innalzano al di sopra della testa e anche i suoi arti subiscono alcune modifiche, diventando pi\u00f9 lunghi e sottili. Sull'addome fanno la loro comparsa cinque fori, la parte superiore della testa cos\u00ec come gli occhi vengono coperti da una maschera dotata di tre piccoli corni. Grazie alla sua forma di rilascio pu\u00f2 estendere un numero indefinito di braccia che protendono dalle spalle, ognuna avente un'elevata forza.\nDemora Zodd e Aisslinger Werrnarr.\n e sono due arrancar incompleti che fanno la guardia all'ingresso dell'Hueco Mundo, i numeri 18 e 17. Demora \u00e8 grosso dalle fattezze simili a quelle di una rana mentre Iceringer \u00e8 pi\u00f9 piccolo e ha una maschera ricordante la testa di un uccello. Dem\u014dra pu\u00f2 concentrare l'energia sul suo palmo e rilasciarla colpendo l'avversario, il suo speciale attacco usa la sua lingua come una lunga frusta. Iceringer \u00e8 un combattente a lungo raggio, che usa le sue ali e dita come proiettili.\nCombattono entrambi con Ishida e Chad e nonostante in un primo momento riescano a metterli in difficolt\u00e0 vengono sconfitti quando i due ragazzi si scambiano gli avversari. Sono doppiati rispettivamente da Hajime Ijida e Eiji Takemoto.\nLoly Aivirrne e Menoly Mallia.\n e sono due Arrancar di sesso femminile, le numero 33 e 34. Loly \u00e8 una ragazza arrogante con i capelli neri raccolti in due code ai lati della testa, una minigonna e i residui della sua maschera attorno all'occhio sinistro. Il frammento di maschera copre invece l'occhio destro di Menoly, che ha i capelli corti e biondi e appare pi\u00f9 calma e pacata dell'amica. La zanpakut\u014d di Loly si chiama e ha la forma di un pugnale con l'elsa ricurva.\nLoly e Menoly sono al servizio diretto di Aizen, che chiede loro di sorvegliare la stanza in cui \u00e8 rinchiusa Orihime Inoue. Gelose delle attenzioni che il loro capo riserva alla ragazza, le due iniziano a tormentarla, ma vengono fermate dall'intervento di Grimmjow che le ferisce entrambe mortalmente. Quando Orihime usa i suoi poteri per guarirle, la gelosia di Loly si trasforma in pregiudizio. Durante la battaglia per Karakura Town, quindi, insieme a una riluttante Menoly, raggiunge Orihime con l'intenzione di ucciderla, forte del fatto che Aizen, ormai, non la reputa pi\u00f9 utile. Tuttavia l'improvviso arrivo di Yammy, frustrato per non poter combattere al fianco di Ulquiorra, sconvolge il suo piano e le due vengono rapidamente sconfitte. In seguito all'invasione dell'Hueco Mundo da parte del Vandenreich, Loly e Menoly si fanno catturare dalla Jagdarmee per tentare di assassinare Quilge Opie, ma il loro piano fallisce e le due vengono brutalmente picchiate dai subordinati del Quincy. Loly e Menoly sono doppiate rispettivamente da Hana Takeda e Hitomi Harada.\nAltri Hollow.\nAcidwire.\n \u00e8 l'Hollow generatosi dal fratello di Orihime, Sora. Questi, dopo aver ricevuto la maschera, perde personalit\u00e0 e ragione, ottenendo un corpo muscoloso, con la vita all'ingi\u00f9 terminante in una coda di serpente. \u00c8 in grado di sputare acido. Viene purificato da Ichigo. \u00c8 doppiato da Y\u016bji Ueda.\nShrieker.\n \u00e8 un Hollow simile ad un incrocio tra un pipistrello e una rana, che perseguita l'anima del bambino Shibata intrappolato nel corpo di un pappagallo. Pu\u00f2 volare e controllare delle piccole creature che lui stesso definisce come la sua artiglieria. Facendo vibrare la sua lingua come se fosse un diapason tutte le piccole creature esplodono. In vita, Shrieker era un serial killer che ha ucciso la madre di Shibata, per poi morire egli stesso grazie a uno strataggemma del bambino; trasformatosi in Hollow, quando ritrova Shibata, morto anche lui, gli d\u00e0 la falsa speranza di poter incontrare nuovamente sua madre nel caso in cui fosse riuscito a sfuggirgli. Invece di essere purificata, la sua anima viene mandata all'Inferno per i crimini orrendi commessi da vivo.\nNell'episodio 299 dell'anime, che funge da prologo per il quarto film, Shrieker riesce a fuggire dall'Inferno grazie all'aiuto di Shuren e dei suoi compagni grazie a un mantello nero e a una maschera, per poi essere mandato a Karakura, dove comincer\u00e0 a divorare molti Shinigami per poter attirare Rukia. Durante questo scontro la ragazza scoprir\u00e0 la sua vera identit\u00e0 e avr\u00e0 quasi la peggio, ma verr\u00e0 salvata da Renji che, insieme, lo costringono a ritirarsi all'Inferno. Alla fine si scopre che \u00e8 stato usato da Shuren tramite il suo subordinato Gunjo per sperimentare l'efficienza dei mantelli e poter cos\u00ec uscire dall'Inferno. \u00c8 doppiato da Hisao Egawa (ed. giapponese) e da Alessandro Germano(ed. italiana).\nGrand Fisher.\n \u00e8 un Hollow che evade gli Shinigami da pi\u00f9 di cinquant'anni. Viene chiamato Grand Fisher (\"grande pescatore\") poich\u00e9 il suo metodo preferito di caccia \u00e8 quello di fornire un'esca, dalla forma di un neonato, per poi cogliere di sorpresa l'avversario, soprattutto umani che si interessano al finto bambino, e divorarlo. \u00c8 il responsabile della morte della madre di Ichigo, Masaki Kurosaki. Nell'anime, preferisce mangiare donne, ecco perch\u00e9 aveva ucciso la madre di Ichigo; nel manga, si ciba soprattutto di bambini e la donna stava solo intralciando la sua strada.\nDopo essere stato sconfitto da Ichigo, Grand Fisher torna alla base diventando un Arrancar, comunque imperfetto, grazie agli esperimenti condotti su di lui da Aizen. Ritorna quindi sulla Terra con un'immensa zanpakut\u014d sulla sua schiena, alta come un palazzo e, rilasciandola, si trasforma in un mostruoso essere gigantesco. Vuole vendicarsi di Ichigo ad ogni costo, ma trova Kon che sta occupando il suo corpo. L'anima modificata viene salvata da Isshin Kurosaki, che ha recuperato i suoi poteri di Shinigami. Egli distrugge l'avversario con un solo colpo di spada, vendicando cos\u00ec anche la morte della moglie. \u00c8 doppiato in italiano da Dario Agrillo.\nRunuganga.\n \u00e8 un gigantesco Hollow fatto di sabbia posto a guardia di Las Noches; ha il capo simile a una torre mentre la maschera da Hollow \u00e8 un volto umanoide con una lunga protuberanza che circonda la testa facendo ricordare dei baffi. \u00c8 immune agli attacchi diretti e pu\u00f2 facilmente controllare la sabbia attorno a lui. Proprio perch\u00e9 fatto di sabbia, l'acqua \u00e8 il suo unico punto debole, tanto che il ghiaccio generato dalla zanpakut\u014d di Rukia riesce facilmente a sconfiggerlo. \u00c8 doppiato da Taketora.\nBattikaroa.\n \u00e8 un gigantesco Hollow fatto di sabbia, molto simile a Runuganga: si differenzia da quest'ultimo per i bracciali sulle spalle, degli aculei intorno al collo e delle escrescenze sulla protuberanza della maschera. Renji e Chad lo combattono insieme ad altri Hollow sotto la quinta torre di Las Noches. Nonostante, essendo fatto di sabbia, sia immune agli attacchi diretti, entrambi riescono a sconfiggerlo distruggendogli la maschera. \u00c8 doppiato da Hiroshi Shirokuma.\nHooleer.\n \u00e8 un gigantesco Hollow viola dal corpo globoso, dotato di un unico occhio e di maschere di Menos Grande al posto delle unghie. Fa la sua prima apparizione dopo il tradimento di Aizen, prelevando lui, Gin e T\u014dsen dalla Soul Society. In seguito, accompagna Wonderweiss come rinforzo nella falsa Karakura Town, estinguendo con un soffio il J\u014dkaku Enj\u014d creato da Yamamoto per imprigionare Aizen, Gin e T\u014dsen. Dopo l'arrivo dei Vizard, Fura vomita dalla sua bocca numerosi Gillian per attaccarli, che vengono tuttavia sconfitti facilmente. Lo stesso Fura verr\u00e0 infine ucciso da Mashiro Kuna.\nMetastacia.\n \u00e8 un Hollow sperimentale usato da Aizen anni prima che iniziasse la storia narrata. Il suo corpo comprende sei zampe mentre sulla schiena sono posizionati molteplici tentacoli rossastri; la sua maschera \u00e8 somigliante a un teschio con quattro appendici ai lati degli occhi e della bocca; nelle orbite sono posizionati dei segni simili a fiamme arancioni. Ha l'abilit\u00e0 di annullare i poteri e distruggere una zanpakut\u014d una volta al giorno, oltre a possedere il corpo spirituale di uno Shinigami; \u00e8 quanto succede, infatti, a Kaien Shiba. Tornato nell'Hueco Mundo, Metastacia viene assorbito da Aaroniero Arruruerie. \u00c8 doppiato da H\u014dch\u016b \u014ctsuka.\nWhite.\n \u00e8 un Hollow sperimentale usato da Aizen anni prima che iniziasse la storia narrata. Aizen lo ha soprannominato White perch\u00e9, a dispetto del suo \"candore interiore\", il suo corpo, tranne i capelli e la maschera, \u00e8 rivestito da un'armatura nera, sulla cui testa sono posizionate delle corna. T\u014dsen afferma che fu il primo Hollow sperimentale creato basandosi sull'anima di uno Shinigami, ed \u00e8 per questo che, a differenza degli altri Hollow, il suo buco \u00e8 pieno; oltre ad utilizzare il Cero \u00e8 in grado di hollowificare le sue vittime attraverso un veleno presente al suo interno. Combatte contro Isshin Shiba a Naruki City, mettendolo in difficolt\u00e0 nonostante il capitano gli avesse mozzato un braccio. Dopo la comparsa di Masaki Kurosaki sul luogo dello scontro, White sposta l'attenzione su di lei, mordendole una spalla e infettandola nel processo. Si autodistrugger\u00e0 dopo esser stato ferito alla testa dalla sua avversaria, che verr\u00e0 salvata dalla hollowificazione appena in tempo da Isshin grazie a uno speciale gigai inventato da Kisuke Urahara. Tuttavia, la sua reiatsu passer\u00e0 da lei a suo figlio, Ichigo Kurosaki, inizialmente come Fullbring, poi, quando il ragazzo risveglier\u00e0 i suoi poteri di Shinigami, nella sua zanpakut\u014d, Zangetsu, reincarnandosi in una copia del ragazzo chiamata Ogihci. Durante lo scontro con Ulquiorra, Ogihici prende completamente il sopravvento su Ichigo ritrasformandosi in una versione differente di White."}
{"id": "2210199", "revid": "1305772", "url": "https://it.wikipedia.org/wiki?curid=2210199", "title": "Hot Wire", "text": ""}
{"id": "2210202", "revid": "1305772", "url": "https://it.wikipedia.org/wiki?curid=2210202", "title": "Show Business", "text": "Show business (spesso abbreviato in \"showbiz\" o \"show biz\") \u00e8 un'espressione della lingua inglese per indicare gli aspetti commerciali ed economici del mondo dello spettacolo, della cosiddetta \"industria dello spettacolo\" e delle attivit\u00e0 connesse.\n\"Show Business\" pu\u00f2 inoltre riferirsi a:"}
{"id": "2210204", "revid": "146644", "url": "https://it.wikipedia.org/wiki?curid=2210204", "title": "Polo Sud magnetico", "text": ""}
{"id": "2210207", "revid": "146644", "url": "https://it.wikipedia.org/wiki?curid=2210207", "title": "Polo sud magnetico", "text": ""}
{"id": "2210219", "revid": "1924342", "url": "https://it.wikipedia.org/wiki?curid=2210219", "title": "The Fray (album)", "text": "The Fray \u00e8 il secondo album in studio del gruppo musicale statunitense omonimo, pubblicato il 3 febbraio 2009. Il primo singolo estratto dall'album \u00e8 \"You Found Me\", utilizzato dalla ABC per la promozione di un suo serial, \"Lost\"."}
{"id": "2210220", "revid": "287204", "url": "https://it.wikipedia.org/wiki?curid=2210220", "title": "Vecchia Castiglia", "text": "La Vecchia Castiglia o Castiglia la Vecchia (in spagnolo Castilla la Vieja) \u00e8 una regione storica spagnola ubicata nella zona nord dell'antico Regno di Castiglia, al nord del Sistema centrale. Nella sua forma pi\u00f9 definita sarebbe costituita dalle province di Santander (dal 1982, Cantabria), Burgos, Logro\u00f1o (dal 1980, La Rioja), Palencia, Valladolid, Soria, Segovia e Avila. Queste province furono classificate come appartenenti alla regione di \"Castilla la Vieja\" nella divisione territoriale in province della Spagna del 1833, sebbene le regioni definite in detta organizzazione mancano di qualche funzione giurisdizionale o amministrativa, non esistendo nessun livello amministrativo superiore al provinciale.\nLe sue origini sono nella Castiglia storica che si form\u00f2 nel secolo IX nel nord di ci\u00f2 che attualmente \u00e8 la provincia di Burgos. Nel secolo XVIII, Carlo III assegnava al cosiddetto regno di \"Castilla la Vecchia\" le provincie di Burgos, Soria, Segovia, Avila, Valladolid e Palencia i cui limiti non coincidono con gli attuali, poich\u00e9 in quelli allora non esistevano n\u00e9 la provincia di Santander (divisa tra Asturie, Burgos e la \"Signoria di Vizcaya\" (Se\u00f1or\u00edo de Vizcaya) n\u00e9 la provincia di Logro\u00f1o (integrata quasi al completo nelle provincie di Soria e Burgos).\nLa Costituzione spagnola del 1812 riconosce la regione:\nLa divisione territoriale della Spagna, con il reale decreto del 30 novembre del 1833, riforma di Javier de Burgos, pose le basi della divisione in provincie che con alcune modifiche \u00e8 arrivata fino ai giorni nostri; in questo decreto, a parte quelli citati (con i suoi confini attuali), quelli di Logro\u00f1o e Santander erano attribuiti anche alla regione di Castiglia la Vecchia.\nAltro decreto reale del 30 novembre del 1855, che divideva la Spagna in 49 provincie, classificava le provincie di Valladolid e Palencia come appartenenti alla regione denominata Regno di Le\u00f3n, lasciando alla Vecchia Castiglia unicamente quelle di Santander, Burgos, Logro\u00f1o, Soria, Segovia e Avila. Questo raggruppamento, senza carattere amministrativo, che sopport\u00f2 altri proposte di riforma durante il secolo XIX, \u00e8 quella che ha perdurato nei libri e enciclopedie dalla met\u00e0 del secolo XIX fin oltre la seconda met\u00e0 del secolo XX. Per esempio le prime edizioni dell'Espasa, le prime dell\"'Enciclopedia Britannica\" e la popolare enciclopedia scolastica \u00c1lvarez stabilirono questa divisione in provincie tra la Vecchia Castiglia e Le\u00f3n.\nDurante la Prima Repubblica, i repubblicani federali progettarono di creare uno stato federale chiamato \"Castilla la Vieja\", che comprenderebbe undici province: Avila, Burgos, Le\u00f3n, Logro\u00f1o, Palencia, Salamanca, Santander, Segovia, Soria, Valladolid e Zamora.\nCon lo Statuto di Autonomia di Castilla y Le\u00f3n del 1983, Castiglia la Vecchia perse buona parte della sua identit\u00e0, da una parte integrandosi politicamente insieme con le provincie che si raggruppano nella regione di Le\u00f3n in un ente superiore, e dall'altra perdendo a favore delle autonomie provinciali due dei suoi componenti: Santander e Logro\u00f1o, che andarono a costituire rispettivamente le comunit\u00e0 autonome di Cantabria e La Rioja."}
{"id": "2210222", "revid": "339329", "url": "https://it.wikipedia.org/wiki?curid=2210222", "title": "Castiglia la Vecchia", "text": ""}
{"id": "2210225", "revid": "339329", "url": "https://it.wikipedia.org/wiki?curid=2210225", "title": "Castilla la Vieja", "text": ""}
{"id": "2210230", "revid": "327773", "url": "https://it.wikipedia.org/wiki?curid=2210230", "title": "Morus nigra", "text": "Il gelso nero (\"Morus nigra\" L.) o moro nero \u00e8 un albero da frutto appartenente alla famiglia delle Moracee e al genere Morus, insieme ad altri gelsi come il Morus alba, il Morus rubra, il gelso della Cina e il gelso o arancio degli Osagi.\nMorfologia.\nIl \"Morus nigra\" \u00e8 un albero longevo e pu\u00f2 diventare centenario, caducifoglie e latifoglie, alto fino a 8 m, pu\u00f2 raggiungere anche 15\u201320 m. \u00c8 simile al gelso bianco, ma si differenzia per alcuni caratteri salienti: la foglia, pubescente nella pagina inferiore, ruvida nella pagina superiore, cuoriforme alla base; il frutto, costituito da piccole bacche carnose, che assumono a maturit\u00e0 un colore rosso-violaceo ed un sapore dolce. \nLe foglie presentano il margine dentato. La chioma \u00e8 caratterizzata da rami robusti e grossolani. I frutti sono chiamati botanicamente sorosi (e volgarmente denominati more di gelso).\nL\u2019indicazione del nome \u00e8 dovuta al colore scuro delle gemme, non al colore dei frutti: il \"Morus alba\" pu\u00f2 produrre frutti di colore bianco, rosa e nero; questi ultimi hanno tonalit\u00e0 confondibili con quelle del \"Morus nigra\".\nDescrizione.\nSolitamente i due fiori di diverso sesso sono portati da piante separate, sono cio\u00e8 piante dioiche, anche se non sono rari i casi di esemplari con ambedue le infiorescenze sulla stessa pianta. La fioritura avviene in aprile-maggio e la fruttificazione si ha a giugno-luglio.\nColtivazione.\nIl gelso nero \u00e8 un po' meno resistente al freddo del \"Morus alba\" ed \u00e8 perci\u00f2 pi\u00f9 diffuso nelle regioni meridionali.\nNell'Europa meridionale veniva ampiamente coltivato per la produzione dei frutti. Oggi \u00e8 maggiormente usato come albero ornamentale; la presenza di alberi di gelso da frutto \u00e8 attualmente piuttosto rara e gli esemplari presenti sono spesso molto vecchi. Ormai pu\u00f2 essere classificato nei frutti rari e dimenticati.\n\u00c8 una pianta rustica e resistente, ma le foglie sono molto appetite da vari lepidotteri, oltre che dalle larve del baco da seta.\nCome tutti i gelsi la pianta preferisce suoli umidi, ma sopporta anche suoli poveri. La coltivazione in luoghi aperti al traffico di persone e automobili \u00e8 evitata, dato che i frutti, che sono molto succosi e colorati, se non sono raccolti cadono e imbrattano le persone e gli automezzi. \u00c8 utilizzata, con variet\u00e0 particolari, come pianta ornamentale in parchi e giardini.\nUsi.\nIn Italia, specialmente nella regione Sicilia, il frutto di tale albero \u00e8 utilizzato sia come frutta da tavola sia come componente di dolci, confetture e guarnizioni. Famosa \u00e8 la granita di more di gelso. Anche le foglie tenere possono essere usate per il consumo umano, essendo un po' dolci. In Veneto veniva tradizionalmente piantato vicino ai pollai, perch\u00e9 le galline ne sono ghiotte. In Calabria il legno \u00e8 anche utilizzato per realizzare gli stampi di alcuni formaggi tradizionali come il \"Musulupu\" (le cosiddette \"Musulupare\") e i collari per ovini, caprini e bovini."}
{"id": "2210244", "revid": "287204", "url": "https://it.wikipedia.org/wiki?curid=2210244", "title": "Giovanni Francesco Regis", "text": ""}
{"id": "2210248", "revid": "1305772", "url": "https://it.wikipedia.org/wiki?curid=2210248", "title": "The Sims Online", "text": "The Sims Online \u00e8 un MMOG realizzato da Maxis e pubblicato da Electronic Arts nel 2002. Il gioco nel 2007 ha subito un \"restyling\" ed \u00e8 stato rinominato \"EA-Land\", ma poco tempo dopo il gioco \u00e8 stato definitivamente abbandonato da EA, che ha chiuso i server che lo ospitavano."}
{"id": "2210254", "revid": "486946", "url": "https://it.wikipedia.org/wiki?curid=2210254", "title": "Benemeriti della scuola della cultura e dell'arte", "text": ""}
{"id": "2210255", "revid": "2166030", "url": "https://it.wikipedia.org/wiki?curid=2210255", "title": "ARA Uruguay", "text": "ARA Uruguay, \u00e8 una corvetta dell'Armada Argentina essendo entrata in servizio oltre 130 anni fa, nel 1874.\nAssegnata alla \"Escuadra de Sarmiento\", la nave ha partecipato a battaglie, rivoluzioni e spedizioni, ma la sua impresa pi\u00f9 nota si \u00e8 svolta tra il 1901 ed il 1903 quando sotto il comando dell'ammiraglio Juli\u00e1n Irizar ha partecipato al recupero della spedizione svedese di Otto Nordenskj\u00f6ld dispersa in Antartide.\nRadiata dal servizio attivo nel 1962 \u00e8 stata dichiarata Monumento Storico Nazionale e come tale utilizzata come museo a Puerto Madero, Buenos Aires."}
{"id": "2210256", "revid": "834", "url": "https://it.wikipedia.org/wiki?curid=2210256", "title": "Classe Costellazioni 2", "text": ""}
{"id": "2210257", "revid": "451378", "url": "https://it.wikipedia.org/wiki?curid=2210257", "title": "Consulta di bioetica", "text": "La Consulta di bioetica \u00e8 un'associazione culturale che riunisce alcuni dei principali studiosi di bioetica italiani (Maurizio Mori, Piergiorgio Donatelli, Demetrio Neri, Eugenio Lecaldano, Carlo Flamigni, Giovanni Fornero, Mariella Immacolato, Mario Ricci, Luca Benci, Gilda Ferrando, Antonino Forabosco e tra i pi\u00f9 giovani: Alberto Giubilini, Francesca Minerva, Francesca Girardi, Luca Lo Sapio e di testimoni come Beppino Englaro, e altri), \u00c8 stata fondata a Milano nel 1989 dal neurologo Renato Boeri ed \u00e8 riconosciuta dallo Stato Italiano come Organizzazione non lucrativa di utilit\u00e0 sociale. La sua sede \u00e8 a Torino ed \u00e8 presente in Piemonte, Toscana, Lazio, Lombardia, Veneto, Calabria e Campania. L'attuale presidente \u00e8 Maurizio Mori, professore ordinario di bioetica all'Universit\u00e0 di Torino e coautore del \"Manifesto di bioetica laica (1996)\" assieme a Carlo Flamigni\".\" Dal marzo 2018 \u00e8 membro del Comitato Nazionale di Bioetica\nAttivit\u00e0.\nLa Consulta dichiara che la sua attivit\u00e0 \u00e8 rivolta allo sviluppo del \u00abdibattito laico e razionale sui problemi etici nel campo della medicina e delle scienze biologiche, in un'ottica pluralistica di rispetto delle diverse concezioni di valore\u00bb.\nA questo scopo organizza convegni, seminari, e fa Comunicati-Stampa che sono pubblicati sul proprio Sito e proposti all\u2019opinione pubblica. La mission \u00e8 infatti l\u2019elaborazione del tessuto culturale capace di affrontare le nuove situazioni in ambito biomedico.\nDal 1993 promuove la rivista trimestrale \"Bioetica, Rivista interdisciplinare\"[3] pubblicata dal 2015 dall\u2019editore Ananke-Lab (Torino) anche in versione digitale. La rivista propone numerosi articoli di attualit\u00e0 ponendosi criticamente nelle questioni tecniche ed etiche riguardanti i pi\u00f9 disparati argomenti fornendo suggerimenti e soluzioni anche a livello giuridico.. Pi\u00f9 recentemente ha rinnovato il Sito web e su di esso pubblica articoli brevi e riflessioni a cura di Luca Benci e Maria Teresa Busca.\nL'Associazione conta numerosi soci sparsi nel Paese che sostengono posizioni improntate all\u2019etica laica fautrice delle libert\u00e0 individuali. \u00c8 stata la prima Associazione a proporre in Italia il testamento biologico, e il modulo proposto dalla Consulta di Bioetica \u00e8 un modello anche per altre Associazioni; e sin dall\u2019inizio ha difeso il principio del consenso informato, incluso quello di Piergiorgio Welby che \u00e8 stato preso sul serio dal dr. Mario Riccio nel 2006. La Consulta ha avuto anche un ruolo di rilievo nella vicenda di Eluana Englaro, sia perch\u00e9 il dr. Carlo Alberto Defanti nel 1996 era Presidente dell\u2019Associazione sia perch\u00e9 la ha dato consigli nella gestione delle problematiche connessa alla situazione di stato vegetativo persistente.\nDalla morte di Brittany Maynard avvenuta il 1 novembre 2014 per suicidio assistito in Oregon, la Consulta di Bioetica ha intensificato la riflessione sui temi di fine-vita, cui ha dedicato diversi convegni. A fine giugno 2017 ha organizzato a Roma nella Sala del Mappamondo della Camera dei Deputati un Convegno internazionale \u201cPer l\u2019eutanasia in Italia: presupposti di una cultura per la morte assistita\u201d in cui \u00e8 stato presentato un Manifesto per l\u2019Eutanasia e da cui ha preso corpo un progetto di legge.\nNel 2006 ha istituito una sezione didattica che ha l'obiettivo di promuovere il dibattito culturale bioetico in prospettiva laica a livello scolastico. L'attivit\u00e0 \u00e8 stata affidata ad un gruppo di docenti universitari, ma non solo, che operano attraverso un coinvolgimento disciplinare.\nCarta di autodeterminazione.\nDal 1990 la Consulta di bioetica, prima in Italia, ha proposto la \"Carta di autodeterminazione o Biocard\", una forma di testamento biologico che valorizza l'autonomia dei singoli individui relativamente ai problemi di carattere sanitario, sulla base del principio del consenso informato, che viene esteso alle fasi in cui la persona non \u00e8 pi\u00f9 in grado di esprimersi. Da allora la Consulta ha promosso le iniziative in questa direzione. La finalit\u00e0 della Carta \u00e8 quella di garantire che al paziente, persona libera e cosciente, spetti l'ultima parola riguardo alle cure cui vuole essere sottoposto e che tale libert\u00e0 e autonomia sia sempre mantenuta. Lo scopo ultimo non \u00e8 solo evitare che l\u2019autonomia non sia prevaricata dall'azione dei medici, ma soprattutto che sia positivamente valorizzata..\nTematiche.\nFra le tematiche principali ci sono:"}
{"id": "2210260", "revid": "1005847", "url": "https://it.wikipedia.org/wiki?curid=2210260", "title": "Stretto di Nevel'skoj", "text": "Lo stretto di Nevel'skoj (russo \u043f\u0440\u043e\u043b\u0438\u0432 \u041d\u0435\u0432\u0435\u043b\u044c\u0441\u043a\u043e\u0433\u043e, \"proliv Nevel'skogo\") \u00e8 un braccio di mare situato nell'Estremo Oriente russo che collega lo stretto dei Tartari all liman dell'Amur, mettendo in comunicazione il mare di Ochotsk (a nord) con il mare del Giappone (a sud). Lo stretto prende il nome dall'esploratore Gennadij Ivanovi\u010d Nevel'skoj. \nLo stretto di Nevel'skoj si trova tra l'isola di Sachalin (ad oriente) e la costa orientale del Nikolaevskij rajon (Territorio di Chabarovsk).\nLo stretto \u00e8 lungo 56\u00a0km e largo 7,3\u00a0km, la profondit\u00e0 \u00e8 di 7,2\u00a0m.\nA capo Lazarev (\u043c\u044b\u0441 \u041b\u0430\u0437\u0430\u0440\u0435\u0432\u0430), sul lato continentale, si trova l'omonimo insediamento di Lazarev, ed \u00e8 il punto pi\u00f9 vicino all'isola di Sachalin."}
{"id": "2210261", "revid": "80339", "url": "https://it.wikipedia.org/wiki?curid=2210261", "title": "Stretto di Nevelskoj", "text": ""}
{"id": "2210262", "revid": "80339", "url": "https://it.wikipedia.org/wiki?curid=2210262", "title": "Stretto di Nevelskoy", "text": ""}
{"id": "2210272", "revid": "486946", "url": "https://it.wikipedia.org/wiki?curid=2210272", "title": "Corbeta Uruguay", "text": ""}
{"id": "2210280", "revid": "1793900", "url": "https://it.wikipedia.org/wiki?curid=2210280", "title": "Ufficio postale", "text": ""}
{"id": "2210288", "revid": "547034", "url": "https://it.wikipedia.org/wiki?curid=2210288", "title": "A Santa Cause - It's a Punk Rock Christmas", "text": "A Santa Cause - It's a Punk Rock Christmas \u00e8 stato pubblicato l'11 novembre 2003, dalla Immortal Records. Una percentuale dei soldi guadagnati con la vendita l'album sono stati donati alla Elizabeth Glaser Pediatric AIDS Foundation. Una seconda edizione, il cui denaro \u00e8 stato donato alla Cure Autism Now, \u00e8 stato pubblicato nel 2006.\nTracce.\nEdizione 2003.\nCi sono inoltre 4 tracce silenziose, seguite dalla canzone \"Santa's Got a Mullet\" dei Nerf Herder."}
{"id": "2210292", "revid": "767487", "url": "https://it.wikipedia.org/wiki?curid=2210292", "title": "Gunhildr di Venedia", "text": "C'\u00e8 chi la identifica con Sigrid la Superba.\nFonti.\nLe fonti medievali che possano fornire dettagli rilevanti circa le consorti di Sweyn I di Danimarca sono piuttosto scarsi, ma fra questi si ricordano:\nNegli anni si sono formate varie teorie sulla vera identit\u00e0 di Gunhildr, variabilmente confusa con quella di Sigrid. Una di queste vuole che essa non sia altro che il frutto delle confuse interpretazioni legate alla vita della principessa \"Swietoslawa\" figlia di Miecislao I che spos\u00f2 Eric il Vittorioso in prime nozze e Sweyn in seconde nozze. Il nome Sigrid potrebbe essere sia il nome che ella stessa scelse di adottare per meglio adattarsi al nuovo contesto linguistico in cui viveva, che una mera invenzione dei cronacotecari che o non conoscevano, o non sapevano trascrivere, il suo nome di battesimo."}
{"id": "2210295", "revid": "372624", "url": "https://it.wikipedia.org/wiki?curid=2210295", "title": "Registered memory", "text": ""}
{"id": "2210298", "revid": "767487", "url": "https://it.wikipedia.org/wiki?curid=2210298", "title": "John Travolto... da un insolito destino", "text": "John Travolto... da un insolito destino \u00e8 un film del 1979, il primo diretto da Neri Parenti.\nTrama.\nIl timido Gianni viene convinto dagli amici a sfruttare la sua incredibile somiglianza con l'idolo del momento, John Travolta per fare breccia nel cuore di Ilona, \"dj\" nel locale del losco Raoul che, tutt'altro che ingannato, vorrebbe sfruttarlo come richiamo, facendo addirittura trapelare un loro \"flirt\". Gianni, volendo tornare con i piedi per terra, al denaro e alla gloria preferisce un pi\u00f9 che improbabile ma sincero amore d'Ilona.\nCast.\nGiuseppe Spezia fu scelto per la forte somiglianza con John Travolta. Ha successivamente recitato in \"Vieni avanti cretino\", di Luciano Salce (1982), in un ruolo secondario"}
{"id": "2210305", "revid": "125920293", "url": "https://it.wikipedia.org/wiki?curid=2210305", "title": "Linea di successione della Casa degli Stuart", "text": "La linea di successione giacobita al trono inglese nacque a seguito della deposizione del cattolico Giacomo II d'Inghilterra, avvenuta nel 1688.\nGiacomo II si era pubblicamente dichiarato cattolico, e fu sospettato di coltivare pretese di governo simili a quelle di suo cugino Luigi XIV di Francia. Sotto la paura di un ritorno al cattolicesimo, il parlamento di Londra sostitu\u00ec Giacomo II con sua figlia, la protestante Maria, unitamente al marito Guglielmo d'Orange. Guglielmo accett\u00f2 e sbarc\u00f2 in Inghilterra nel novembre 1688. Giacomo II ripar\u00f2 in Francia presso il cugino Luigi XIV.\nDa quel momento gli Stuart si stabilirono nell'Europa continentale e, periodicamente, cercarono di riguadagnare il trono con l'aiuto di nazioni cattoliche quali Francia o Spagna. Nelle isole britanniche le sedi principali dei sostenitori degli Stuart furono Irlanda e Scozia, anche se ci furono alcuni supporti in Galles e in Inghilterra, soprattutto nelle regioni settentrionali. Giacomo II e i suoi successori vennero chiamati \"The Kings over the Water\" (\"I re oltre il mare\"). Dopo la morte dell'ultimo Stuart, Enrico Benedetto, il titolo di pretendente pass\u00f2 a Casa Savoia, quindi alla Casa d'Austria-Este e infine alla Casa di Wittelsbach, ma i titolari non hanno mai avanzato, n\u00e9 avanzano oggi, pretese sui troni di Scozia e d'Inghilterra.\nSuccessione alternativa.\nMaria Beatrice di Savoia spos\u00f2 suo zio. Questo matrimonio venne contratto validamente nel Regno di Sardegna, e, pertanto, venne riconosciuto come valido anche in Inghilterra ed in Scozia. Tuttavia sarebbe stato illegale, per loro, sposarsi nel Regno Unito, e quindi per alcuni la pretesa giacobita \u00e8 passata da Maria Beatrice a sua sorella Maria Teresa."}
{"id": "2210307", "revid": "125073812", "url": "https://it.wikipedia.org/wiki?curid=2210307", "title": "Congresso scientifico", "text": "Un congresso scientifico \u00e8 una conferenza di ricercatori (non necessariamente accademici) per presentare e discutere i risultati del loro lavoro. Con le universit\u00e0 e la comunicazione scientifica i congressi sono un importante canale di scambio di informazioni tra studiosi.\nOrganizzazione di un congresso scientifico.\nI congressi sono solitamente organizzati da gruppi di scienziati o da ricercatori aventi interessi comuni. Grandi incontri possono essere organizzati per conto di societ\u00e0 scientifiche da organizzatori professionali di conferenze (\"Professional Conference Organizer\" o PCO).\nSolitamente il congresso \u00e8 annunciato mediante una \"call for papers\" che riporta gli argomenti del congresso e descrive come presentare il proprio lavoro."}
{"id": "2210310", "revid": "79213", "url": "https://it.wikipedia.org/wiki?curid=2210310", "title": "Antonio Vassillachi", "text": ""}
{"id": "2210315", "revid": "1305772", "url": "https://it.wikipedia.org/wiki?curid=2210315", "title": "Inca (disambigua)", "text": ""}
{"id": "2210322", "revid": "22989", "url": "https://it.wikipedia.org/wiki?curid=2210322", "title": "Il bambino col pigiama a righe", "text": ""}
{"id": "2210329", "revid": "33689", "url": "https://it.wikipedia.org/wiki?curid=2210329", "title": "San Miniato (Siena)", "text": ""}
{"id": "2210334", "revid": "247222", "url": "https://it.wikipedia.org/wiki?curid=2210334", "title": "Big Saloon", "text": "Big Saloon \u00e8 il primo album da solista di Beatrice Antolini, pubblicato il 5 maggio 2006.\nIl disco.\nIl disco \u00e8 stato registrato per lo pi\u00f9 in casa della stessa Antolini, con l'aiuto di alcuni amici, tra cui Marco Fasolo dei Jennifer Gentle. Si caratterizza di numerosi stili musicali fusi insieme: dal jazz all'indie pop passando per il vaudeville, rendendo il disco molto funambolico e fresco. I brani sono arricchiti da synth anni '80, contrabbasso, chitarre elettriche ed un utilizzo di numerosi strumenti a percussioni e rumori di fondo, compresi strilli e ammennicoli curiosi.\nLa Antolini \u00e8 autrice dei testi e delle musiche di tutte le canzoni, cantate in lingua inglese; inoltre suona il pianoforte."}
{"id": "2210335", "revid": "272884", "url": "https://it.wikipedia.org/wiki?curid=2210335", "title": "Francesco Carrara (archeologo)", "text": "Vita.\nNato a Spalato nel 1812 da Carlo - arrivato dall'Italia a Spalato con le truppe napoleoniche - e dalla croata Katarina Korda, entr\u00f2 nel locale seminario a dodici anni, dimostrando subito uno spiccato interesse per lo studio dell'antichit\u00e0. Rimasto orfano nel 1831, pass\u00f2 a Zara per continuare gli studi in teologia, affermando di voler essere allo stesso tempo sacerdote e archeologo.\nDi ritorno nella sua citt\u00e0 natale, approfond\u00ec le sue conoscenze delle antiche reliquie, recandosi spesso a visitare le rovine dell'antica citt\u00e0 romana di Salona, che in quegli anni iniziava ad essere frequentata dai grandi archeologi del tempo.\nRimasto vacante un posto d'alunno presso il prestigioso Istituto di Sant'Agostino a Vienna, vi si rec\u00f2 nel 1836 per completare la sua preparazione specialistica. Qui scrisse il suo primo saggio, quel \"Teodora Ducaina Paleologhina. Piombo unico inedito\" (pubblicato in seguito a Vienna nel 1840) che inizi\u00f2 a farlo conoscere fra gli studiosi. Fu proprio a Vienna che celebr\u00f2 la sua prima Santa Messa, il 15 novembre 1838.\nNel 1842 fu chiamato alla cattedra di storia e religione del Seminario di Spalato, ma non avendo ricevuto il permesso di esaminare l'archivio del Capitolo Metropolitano della citt\u00e0, dopo un breve soggiorno a Padova per la laurea in teologia decise di tornare a Vienna (1840) ritenendo di potervi trovare delle testimonianze degli avvenimenti storici della Dalmazia.\nAll'Archivio di Stato della capitale austriaca Carrara trov\u00f2 oltre 250 documenti riguardanti il periodo dal 1078 e il 1694, suscitando per\u00f2 alcune invidie nel ristretto ambito dei ricercatori, anche a causa di uno stile brusco e dei suoi taglienti giudizi.\nDivenuto conservatore del Museo di Spalato ed ottenuta una sovvenzione governativa, nel 1844 inizi\u00f2 una campagna di scavi a Salona che si rivel\u00f2 di grande successo, con una serie di interessanti ritrovamenti ed un notevole ampliamento delle conoscenze sulla citt\u00e0 romana. In questi anni rafforza la sua amicizia con alcuni fra i maggiori intellettuali dalmati e italiani del tempo, fra i quali Niccol\u00f2 Tommaseo, Cesare Cant\u00f9, Francesco Dall'Ongaro e Pier Alessandro Paravia. Pur utilizzando unicamente la lingua italiana nei suoi scritti, il Carrara propugnava l'idea - tipicamente tommaseiana - d'una \"nazione dalmata\", ponte di contatto fra Slavia e Italia, nella quale - come scrisse - \"l'italiano non istudia di italianizzare lo slavo, n\u00e9 lo slavo di slavizzar l'italiano\".\nGli scavi pi\u00f9 importanti e le polemiche.\nLe invidie dei detrattori si intrecciarono in quegli anni con le turbolenze all'interno dell'Impero Austroungarico e le rivolte nei territori ungheresi ed italiani.\nNel 1847 il Carrara - alla testa della delegazione dalmata - partecip\u00f2 al \"Congresso degli scienziati italiani\" di Venezia, ove tenne una relazione dal titolo \"Gli scavi di Salona\", pubblicato dal \"Giornale Euganeo di Scienze e Lettere\". Al suo ritorno a Spalato si dedic\u00f2 ad una campagna di studi e di scavi lungo il fiume Cetina, per studiare la posizione della romana Aequum e del Pons Tiluri, che da Tenin portava a Narona e in Bosnia all'antica Delminium.\nAd ottobre del 1849 venne revocato dall'insegnamento presso il seminario di Spalato, accusato di nutrire \"idee politiche esaltate\" e di infonderle ai giovani. A nulla valse una petizione firmata da 170 cittadini o gli articoli in sua difesa sui giornali cittadini. Per il momento, non vennero interrotti i finanziamenti per gli scavi archeologici.\nNel 1850 pubblic\u00f2 a Trieste il volume \"Topografia e scavi di Salona\", che rimane la sua opera pi\u00f9 famosa. Divisa in due parti, nella prima si occupa della topografia di Salona, mentre nella seconda descrive analiticamente i lavori sui monumenti e i manufatti scoperti anno per anno dal 1846 al 1849. Corredano l'opera sette tavole originali, basate sui rilievi effettuati negli anni.\nRiprese quindi gli scavi, ma fu costretto a sospenderli essendogli stato revocato il finanziamento. Carrara si appell\u00f2 al governo e perfino al re Federico Augusto di Sassonia, appassionato di botanica, visitatore a suo tempo della Dalmazia nonch\u00e9 estimatore del botanico di Sebenico Roberto de Visiani: tutto fu vano.\nL'unico incarico che riusc\u00ec ad ottenere fu quello di comporre un'antologia per le scuole. Pur non rientrando appieno la tematica nelle sue competenze, Carrara intraprese quindi un viaggio di studi a Venezia, presso la Biblioteca Marciana. Ne sort\u00ec un'opera in due volumi, dei quali solo il primo - dedicato ai secoli XIII e XIV - venne pubblicato (\"Antologia italiana\", Vienna 1853).\nGli ultimi anni.\nAlla fine del 1852, Carrara si ammal\u00f2 ai polmoni e perci\u00f2 fu costretto a rinunciare all'incarico - peraltro non retribuito - di conservatore del Museo e delle antichit\u00e0 di Spalato.\nInaspettata, gli giunse nel 1853 la nomina a professore nel ginnasio Santa Caterina di Venezia. Pur temendo per la propria salute, accett\u00f2 e si trasfer\u00ec a Venezia con la madre e la sorella, morendovi per\u00f2 il 29 gennaio 1854.\nIdentificazione nazionale.\nData la storia personale del Carrara, fino ad anni recenti non si \u00e8 nemmeno mai parlato della sua appartenenza nazionale. Negli ultimi tempi, in Croazia il suo nome viene anche traslitterato in \"Franjo Carrara\" o addirittura \"Franjo Karara\", ed alcuni studiosi cercano di inserire la sua opera nell'alveo della cultura croata. \u00c8 da ricordare che la sede della Comunit\u00e0 degli Italiani di Spalato \u00e8 intitolata proprio allo spalatino Francesco Carrara."}
{"id": "2210342", "revid": "1714743", "url": "https://it.wikipedia.org/wiki?curid=2210342", "title": "Sigrid la Superba", "text": "\u00c8 stata variamente identificata con Gunhildr di Venedia, \u015awi\u0119tos\u0142awa figlia di Miecislao I di Polonia e Saum-Aesa.\n\u00c8 un personaggio che compare in diverse saghe nordiche e cronache storiche, ma non \u00e8 chiaro se sia un personaggio realmente esistito, oppure una figura in cui sono confluite le caratteristiche di molte altre donne. \u00c8 infatti possibile che alcuni resoconti confondano una Sigr\u00ed\u00f0, seconda moglie di re Sweyn Barbaforcuta e figlia di Skoglar Toste, con Saum-Aesa di Polonia, sua prima moglie, conosciuta come Gunhild. Sigr\u00ed\u00f0 era gi\u00e0 stata sposata con Eric il Vittorioso di Svezia, a cui diede un figlio: Olof Skotkonung. Nel 994 spos\u00f2 poi Sweyn Forkbeard col nome scandinavo di Sigrid Storr\u00e5da.\nLa vita secondo le saghe.\nLa Heimskringla la descrive come la bella, ma vendicativa figlia di Skoglar Toste, un potente nobile svedese. Essendo rimasta vedova di Eric il Vittorioso Sigr\u00ed\u00f0 aveva ricevuto in eredit\u00e0 diverse grandi propriet\u00e0 e viveva riccamente con il figlio Olof quando suo fratello adottivo Harald Grenske, sovrano del Vestfold, ne chiese la mano. Sigr\u00ed\u00f0 evidentemente non grad\u00ec tali attenzioni poich\u00e9 provvide a che Harald venisse arso vivo dopo che ebbe dato un sontuoso banchetto, gesto volto a scoraggiare altri pretendenti.\nTuttavia un altro pretendente arriv\u00f2 nella persona di Olaf I di Norvegia, tuttavia egli pose come condizione per le nozze che ella si convertisse al Cristianesimoe le saghe riportano che egli per poco non la uccise quando Sigr\u00ed\u00f0 gli rispose che non avrebbe rinnegato la fede dei propri padri. Il fallimento di questo corteggiamento port\u00f2 Sigr\u00ed\u00f0 a cercare alleati che la aiutassero a portare Olaf alla rovina e per questo si alle\u00f2 con i danesi accettando la mano di Sweyn I di Danimarca che gi\u00e0 stava disputando con il re di Norvegia. Nello stesso periodo Sweyn aveva mandato la propria sorella Tyra (morta 1000 circa) in sposa al re dei Venedi Burislav che era anche il padre di Gunhild di Venedia, prima moglie di Sweyn. Tyra tuttavia fugg\u00ec e fin\u00ec col maritarsi con Olaf innescando la scintilla che avrebbe portato i due re allo scontro. Sigr\u00ed\u00f0 non cerc\u00f2 di placare gli animi, anzi ne aument\u00f2 l'intensit\u00e0 e la disputa fra Sweyn ed Olaf culmin\u00f2 nella Battaglia di Svolder in cui quest'ultimo perse la vita.\nIl medioevo e l'epoca moderna.\nLe fonti medievali che possano fornire dettagli rilevanti circa i matrimoni di Sigr\u00ed\u00f0 con Sweyn ed Eric sono piuttosto scarsi, ma fra questi si ricordano:\nNegli anni si sono formate varie teorie sulla vera identit\u00e0 di Sigr\u00ed\u00f0. Una di queste vuole che essa non sia altro che il frutto delle confuse interpretazioni legate alla vita della principessa \"Swietoslawa\" figlia di Miecislao I che spos\u00f2 Eric il Vittorioso in prime nozze e Sweyn in seconde nozze. Il nome Sigr\u00ed\u00f0 potrebbe essere sia il nome che ella stessa scelse di adottare per meglio adattarsi al nuovo contesto linguistico in cui viveva, che una mera invenzione dei cronacotecari che o non conoscevano, o non sapevano trascrivere, il suo nome di battesimo.\nAlcuni storici tuttavia considerano Sigr\u00ed\u00f0 una mera invenzioni degli scrittori medievali."}
{"id": "2210345", "revid": "287204", "url": "https://it.wikipedia.org/wiki?curid=2210345", "title": "Francesco Carrara", "text": ""}
{"id": "2210355", "revid": "36426", "url": "https://it.wikipedia.org/wiki?curid=2210355", "title": "Fotocopie", "text": ""}
{"id": "2210362", "revid": "247222", "url": "https://it.wikipedia.org/wiki?curid=2210362", "title": "BMTH", "text": ""}
{"id": "2210373", "revid": "986213", "url": "https://it.wikipedia.org/wiki?curid=2210373", "title": "Maria Teresa Enrichetta d'Austria-Este", "text": "I suoi nonni paterni erano Francesco IV d'Austria-Este e la principessa Maria Beatrice di Savoia (1792-1840); quelli materni l'arciduca Giuseppe Antonio Giovanni d'Asburgo-Lorena e la duchessa Maria Dorotea di W\u00fcrttemberg.\nBiografia.\nInfanzia.\nIl 15 dicembre 1849, quando aveva solo cinque mesi, suo padre mor\u00ec di tifo e sei anni dopo, il 18 aprile 1854, sua madre si rispos\u00f2 con un lontano parente, il duca di Teschen Carlo Ferdinando d'Austria-Teschen.\nMaria Teresa era una discendente dell'antica casta scozzese degli Stuart. Dopo la morte dello zio (fratello del padre di Enrichetta) Francesco, il diritto al trono inglese, secondo la tradizione giacobita, pass\u00f2 a lei, che tuttavia non pales\u00f2 mai la sua intenzione di far valere questo diritto.\nTrattative matrimoniali.\nFrancesco V d'Austria-Este, duca di Modena e Reggio, tutore di Maria Teresa, sostenne a lungo la necessit\u00e0 che la nipote sposasse il granduca di Toscana Ferdinando (di quattordici anni pi\u00f9 anziano di lei). Il giorno di Pentecoste del 1867, in occasione del funerale a Vienna della sua cara amica Matilde d'Asburgo-Teschen, Enrichetta conobbe il principe Ludovico di Baviera (che diverr\u00e0 poi re di Baviera con il nome di Ludovico III), al funerale di Matilde in rappresentanza del re Ludovico II; i due s'innamorarono ed il fidanzamento ufficiale ebbe luogo nel castello di Seelowitz il 22 ottobre 1867. \nMatrimonio.\nPochi mesi dopo, il 20 febbraio dell'anno successivo, presso l'Hofburg di Vienna, venne celebrato il matrimonio da Anton\u00edn Arno\u0161t Schaffgotsche vescovo di Brno, che aveva gi\u00e0 impartito a Maria Teresa battesimo, prima comunione e cresima, alla presenza dell'imperatore Francesco Giuseppe. Dopo i festeggiamenti per il matrimonio, la coppia prese residenza a Monaco di Baviera nel Palazzo Leuchtemberg, sulla Odeonsplatz.\nRegina di Baviera.\nIl 5 novembre 1913 Ludovico sal\u00ec al trono di Baviera e Maria Teresa divenne cos\u00ec \"Regina consorte di Baviera\".\nDeposizione e morte.\nIl 7 novembre 1918 Kurt Eisner dichiar\u00f2 deposto Ludovico III di Baviera, proclamando lo \"Stato libero di Baviera\" (\"Freistaat Bayern\").\nMaria Teresa mor\u00ec l'anno successivo; alla morte del marito, avvenuta tre anni dopo la sua, la sua salma venne traslata nella \"Frauenkirche\" dove, insieme alla salma del marito, fu inumata nella tomba di famiglia Wittelsbach. Tuttavia il suo cuore, come anche quello del marito Ludovico, \u00e8 conservato in una teca argentata presso la \"Gnadenkapelle\" di Alt\u00f6tting.\nDiscendenza.\nMaria Teresa ebbe da Ludovico tredici figli e le pretese sul trono inglese vennero trasmesse ad essi secondo le regole della successione:"}
{"id": "2210379", "revid": "767487", "url": "https://it.wikipedia.org/wiki?curid=2210379", "title": "Mandragora Scream", "text": "I MandragorA ScreaM sono un gruppo musicale Dark -Dark - Gothic - Vampire - Rock - Metal - gothic metal italiano.\nBiografia.\nLa band viene fondata nel 1997 dalla cantante Morgan Lacroix, che nel 1999 registra il primo demo con 4 canzoni.\nNel 2000 Morgan introduce nella band Terry Horn, chitarrista/cantante e compositore.\nNel 2001 album di debutto Fairy Tales From Hell's Cave, pubblicato dall'etichetta tedesca Nuclear Blast/Capirahna Records.\nNel 2003 il secondo album Whisper of Dew, distribuito dalla Nuclear Blast. Questo album tratta di un coinvolgente libro che narra una storia vampiresca scritta appositamente per la band da Julio Angel Olivares Merino, famoso letterato spagnolo e scrittore horror-gothic. Traendo ispirazione da questa favola, Morgan ha scritto le liriche dell'intero album.\nNel 2006 il gruppo ritorna con il disco Madhouse, pubblicato dalla Lunatic Asylum Records nel quale troviamo il singolo di Dark Lantern che raggiunge in 6 mesi pi\u00f9 di 1.000.000 visualizzazioni su i vari canali YouTube.\nNel 2007 CD/DVD \"Dragonfly\" che include due video dall'album Madhause (Dark Lantern e Blight Thrills) e due tracce rimasterizzate pi\u00f9 alcuni remix ed inediti.\nNel marzo del 2009 singolo \"Jeanne D'Arc\" edito solamente in edizione limitata a 666 copie.\nOttobre 2009 \"Volturna\" un disco che miscela atmosfere tipicamente dark/gothic a quelle elettroniche industrial.\nNel 2010 il gruppo parte per un lungo tour europeo con i The 69 Eyes toccando citt\u00e0 come Oslo, Copenhagen, Budapest, Vienna, Francoforte, Berlino, Hannover, Madrid, Barcellona, Londra, Parigi, Manchester, Glasgow oltre che a Bologna e Roma, riscontrando un grande successo.\nNel luglio 2010 partecipano al \"Heineken Jammin' Festival\" e sempre nel 2010 ospiti con il brano \"Brakin Dawn\" al primo \"FANTASY HORROR AWARD\" , festival che vede la partecipazione di registi, artisti cinematografici televisivi e letterari italiani e stranieri fra cui Dario Argento, Robert Englund, Brian Yuzna, Federico Zampaglione, Jaume Balaguer\u00f2, Lamberto Bava, Carlo Lucarelli, Nicolas Winding Refn e Mick Garris e Ari Lehman attore e musicista americano, famoso per aver interpretato Jason Voorhees nel film venerdi 13.\nIn Aprile/Maggio del 2011 il gruppo parte per un tour in Russia con i Cradle Of Filth, band inglese che ha preso parte alla colonna sonora dei films \"Underworld\" e \"Resident Evil\".\nNel 2012 i Mandragora Scream pubblicano un nuovo album dal Titolo \"Luciferland\" Luciferland \u00e8 la terra degli Dei, una sorta di Atlantide che ispira Terry Horn e Morgan Lacroix nella costruzione del nuovo concept. La prima stampa dell'album di 10.000 copie viene esaurita in una sola settimana.\nNel Maggio 2020 I MandragorA ScreaM pubblicano un nuovo album \u201cTHE DEATHLY HALLOWS\u201d composto da 15 brani decidendo per\u00f2 di cambiare strategia di marketing e rilasciare un singolo ogni mese.\nMandragorA ScreaM non sono solo un progetto musicale ma una band che attraverso i suoi album e video vuole risvegliare una coscienza ormai sopita per una nuova civilt\u00e0 migliore. \u00c8 proprio per questo motivo di fondamentale importanza che la band rilascia per questo album una lunga video intervista condotta dal noto giornalista Filippo Pagani di Metal Hammer, dove vengono affrontate tematiche riguardanti la teologia, l'ermetismo, l'alchimia, storia ed un nuovo approccio alla vita sotto una visione quantistica dell\u2019universo.\nDiscografia.\nAlbum in studio.\nSingoli\nCollaborazioni ed apparizioni.\nMandragora Scream are also featured on various international compilations:"}
{"id": "2210385", "revid": "599013", "url": "https://it.wikipedia.org/wiki?curid=2210385", "title": "L\u00e9onard Kweuke", "text": "Carriera.\nNazionale.\nTra il 2011 ed il 2015 ha totalizzato complessivamente 25 presenze e 3 reti nella nazionale camerunese."}
{"id": "2210386", "revid": "287204", "url": "https://it.wikipedia.org/wiki?curid=2210386", "title": "Leonard Kweuke", "text": ""}
{"id": "2210387", "revid": "1086846", "url": "https://it.wikipedia.org/wiki?curid=2210387", "title": "Bologna Football Club 1982-1983", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1982-1983.\nStagione.\nIl Bologna disputa nella stagione 1982-1983 il suo primo campionato fuori dalla \"\u00e9lite\" del calcio nazionale, in Serie B.\nNelle prime battute paga la desuetudine a questo combattivo torneo, e chiude il girone di andata a met\u00e0 classifica con 17 punti, nettamente staccato dalle battistrada. \nNel girone di ritorno, invece di migliorare il bottino precedentemente ottenuto, raccoglie solo 15 punti nonostante i tre avvicendamenti sulla panchina; in questo modo colleziona la seconda retrocessione consecutiva, finendo per la prima volta in 75 anni di storia in terza serie. \nIn Coppa Italia il Bologna disputa e vince il girone 4 delle qualificazioni, accedendo agli ottavi di finale. Viene successivamente eliminato dal nel doppio confronto degli ottavi di finale, pareggiando entrambi gli incontri (0-0 e 2-2).\nMaglie e sponsor.\nLo sponsor tecnico per la stagione 1982-1983 fu Ennerre, mentre a stagione gi\u00e0 avviata si aggiunse come sponsor ufficiale Bertagni.\nOrganigramma societario.\nArea direttiva\nArea tecnica\nStatistiche.\nStatistiche di squadra.\nStatistiche aggiornate al 12 giugno 1983."}
{"id": "2210395", "revid": "404137", "url": "https://it.wikipedia.org/wiki?curid=2210395", "title": "Autoregolatore di giri", "text": ""}
{"id": "2210400", "revid": "729019", "url": "https://it.wikipedia.org/wiki?curid=2210400", "title": "Docklands Light Railway", "text": "La Docklands Light Railway (DLR) \u00e8 una metropolitana leggera che serve l'area ricostruita della zona del Docklands nell'est di Londra. Essa venne aperta il 31 agosto 1987 e dopo sono state realizzate estensioni verso nord per Stratford, sud per Lewisham, ovest per Tower Gateway e Bank nel distretto finanziario della City of London, e ad est per Beckton, London City Airport e Woolwich. I binari ed i treni della DLR non sono compatibili con il resto della rete della Metropolitana di Londra, ma i due sistemi di trasporto sono utilizzabili con il pagamento di un unico biglietto e la DLR \u00e8 indicata nella mappa della Metropolitana di Londra.\nI treni sono controllati da un computer e normalmente non hanno un conducente, ma un controllore su ogni treno che \u00e8 responsabile del controllo dei biglietti, del regolare funzionamento del trasporto, di fare annunci e controllare la chiusura ed apertura delle porte. Le stazioni non sono normalmente presenziate da personale ad eccezione del personale incaricato della sicurezza che interviene in casi di necessit\u00e0.\nLa DLR \u00e8 stata gestita da un enti pubblico fino al 1997, per poi passare al franchising: la prima gestione fu data alla Serco Docklands Ltd., un'azienda privata, fino al 2014, per poi passare ad un consorzio gestito dalle aziende Keolis e Amey.\nLa DLR conta di 45 stazioni. Nel 2019 ha trasportato quasi 120 milioni di passeggeri\nStoria.\nLa zona est del porto di Londra cominci\u00f2 il suo declino intorno agli anni sessanta quando inizi\u00f2 la sistemazione delle merci nei container. L'apertura del porto di portacontainer di Tilbury, pi\u00f9 ad est sulle coste dell'Essex, rese i vecchi moli del porto di Londra assolutamente ridondanti e non pi\u00f9 necessari.\nLa Jubilee Line della Metropolitana di Londra apr\u00ec nel 1979 la stazione di Stanmore sulla linea per Charing Cross, intendo questa stazione come un primo passo verso lo sviluppo della metropolitana verso la zona sud-est di Londra.\nAnche se erano stati opzionati dei terreni a Ludgate Circus ed a Lewisham, per un secondo allungamento della linea, l'incremento dei costi fece s\u00ec che il progetto venisse post posto a pi\u00f9 riprese\nLa \"London Docklands Development Corporation\", avendo la necessit\u00e0 di creare una rete di trasporto organica ed economica nell'area del porto che intendeva risanare e trasformare in una zona a grande sviluppo, scelse di realizzare una metropolitana leggera usando le vecchie infrastrutture ferroviarie del porto per collegare i West India Docks a Tower Hill ed a un capolinea a nord individuato presso Stazione di Stratford. Qui venne utilizzata una piattaforma in disuso sita ad ovest della stazione per consentire un interscambio con la Central Line e le linee ferroviarie principali. La crescita della zona delle Docklands consent\u00ec poi alla Jubilee Line di estendere, nel 1999, il suo capolinea nell'est di Londra, molto pi\u00f9 a sud di quanto non fosse nei piani preliminari, fino a Surrey Quays/Docks, Canary Wharf ed alla penisola di Greenwich.\nLa linea iniziale da Tower Gateway a Stratford per Island Gardens, cost\u00f2 77 milioni di sterline e venne inaugurata dalla regina Elisabetta II.\nLa rete iniziale.\nLa rete iniziale venne costruita fra il 1985 ed il 1987.\nCome da progetto, la linea fu realizzata completamente in superficie, con tre capolinea a Tower Gateway, Stratford e Island Gardens. La maggior parte della linea era sistemata su viadotti in calcestruzzo o gi\u00e0 esistenti ed i binari furono per gran parte utilizzati quelli di ferrovie dismesse presenti nella zona.\nI treni erano leggeri con una singola vettura articolata. Le tre diramazioni erano lunghe, in totale, 13 chilometri, con 13 stazioni interconnesse a Poplar. I servizi si svilupparono fra Tower Gateway e Island Gardens e Stratford e Island Gardens, segno che la parte nord della linea non venne usata all'inizio.\nLe stazioni erano molto semplici e non seguivano uno standard comune. L'unico segno unificante era una piccola pensilina blu con copertura semi cilindrica che fungeva da protezione per la pioggia.\nPrima estensione.\nLa rete iniziale fu subito insufficiente a smaltire il traffico a seguito del veloce sviluppo dell'area. Il capolinea di Tower Gateway, ai margini della City of London, venne molto criticato per la mancanza di adeguate interconnessioni.\nIn risposta a questo tutti i treni vennero dotati di due vetture raddoppiando cos\u00ec la capacit\u00e0 di trasporto e la linea venne prolungata nel cuore della City fino alla stazione di Bank, che venne aperta nel 1991. Questa estensione divenne divergente dai piani precedenti lasciando cos\u00ec isolata la stazione di Tower Gateway. Questa poi rese la flotta di treni obsoleta in quanto non era stata progettata per un uso di linea interrata.\nNello stesso tempo, luoghi situati nell'est delle Docklands ebbero la necessit\u00e0 di migliori collegamenti per incoraggiarne lo sviluppo. Queste considerazioni portarono alla progettazione di una quarta diramazione che da Poplar via Canning Town transport interchange portava a Beckton, transitando sul margine nord del complesso dei Royal Docks. I primi disegni mostravano diverse opzioni per giungere all'area di Blackwall. Come parte di questa estensione, un lato del triangolo originale venne sostituito con un innesto ad ovest di Poplar, ed un altro venne realizzato a Stratford e Beckton ad est di Poplar. La stazione di Poplar venne ricostruita per dotarla di una stazione di interscambio fra la linea di Stratford e quella di Beckton.\nLo sviluppo di complesso di uffici di Canary Wharf richiese la ricostruzione della stazione di Canary Wharf trasformandola in un grande complesso con sei marciapiedi e l'intercambio di tre linee.\nSeconda estensione.\nGi\u00e0 all'inizio del funzionamento della linea, il London Borough of Lewisham commission\u00f2 un progetto di fattibilit\u00e0 per il prolungamento della linea della DLR a Lewisham passando sotto il Tamigi. Il risultato dello studio port\u00f2 a richiedere la costruzione di una nuova diramazione che passando per Greenwich e Deptford raggiungeva Lewisham.\nLa linea venne progettata per abbandonare il progetto originale della rotta di Island Gardens route a sud di Crossharbour, scendendo gradualmente verso Mudchute, in una stazione a livello stradale al posto di quella esistente sul vecchio viadotto London &amp; Blackwall. Subito dopo, la linea entrava nel tunnel del tracciato di Island Gardens, una stazione interrata raggiungibile con una scala. Attraversato il Tamigi, la linea sarebbe arrivata nel centro di Greenwich, risalendo il tunnel e ritornando in superficie alla stazione delle ferrovie principali di Greenwich station. Questa soluzione avrebbe creato delle ottime interconnessioni con le principali linee ferroviarie della zona. Da qui la linea, proseguendo su viadotti di cemento armato, avrebbe poi raggiunto Deptford, Elverson Road (a livello strada vicino al centro della citt\u00e0 di Lewisham), terminando in due piattaforme fra e sotto la stazione delle grandi linee di Lewisham, a breve distanza a piedi dal centro commerciale della citt\u00e0 e con il parcheggio dei bus proprio fuori della stazione.\nL'estensione di Lewisham, realizzata secondo il progetto, venne aperta nel 1999. Con questa integrazione la DLR percorse il suo primo gradino verso la sua missione di essere una infrastruttura locale per il movimento della popolazione nella direttrice est-sud-est nella zona sud di Londra.\nIl 2 dicembre 2005 venne aperta una nuova diramazione verso est, che percorreva la zona sud del complesso dei Royal Docks, da Canning Town a King George V via London City Airport mentre una successiva estensione verso Woolwich \u00e8 stata aperta nel gennaio 2009, costruita vicino alla futura fermata del Crossrail di Abbey Wood via West India e Royal Docks.\nRete attuale.\nLa DLR \u00e8 attualmente lunga 31\u00a0km. Essa \u00e8 costituita da cinque diramazioni: per Lewisham a sud, Stratford a nord, Beckton e Woolwich Arsenal ad est, e verso Central London, suddivisa in due rami verso Bank e Tower Gateway. Anche se il sistema consentirebbe un alto numero di diverse rotte, attualmente sono operative le seguenti quattro:\nDurante le ore di punta, i treni della linea di Stratford invertono la marcia alla stazione di Crossharbour invece di continuare per Lewisham. Vi sono anche dei treni occasionali da Tower Gateway per Crossharbour e Lewisham. Ogni treno ferma a tutte le stazioni della linea.\nLe diramazioni nord e sud terminano entrambe alle stazioni principali del National Rail di Stratford e Lewisham. Altri interscambi fra la DLR e la National Rail avvengono a Limehouse e Greenwich.\nStazioni.\nMolte stazioni della DLR sono poste in sopraelevata ed altre a livello strada, mentre alcune sono in trincea o sotterranee. L'accesso avviene normalmente a mezzo di scale o di ascensori mentre poche di esse sono dotate di scale mobili. Le stazioni sono attrezzate per un facile accesso di disabili in carrozzina a rotelle e le banchine sono al livello dei treni.\nLa maggior parte delle stazioni sono di disegno modulare datate alle prime stazioni costruite. Sono generalmente costituite da due piattaforme laterali ognuna con accesso separato dalla strada, e coperture a forma di cupoletta semicilindrica. Esse non sono presenziate da personale ad eccezione delle stazioni sotterranee di Bank, Island Gardens e Cutty Sark (per motivi di sicurezza), ed alcune delle pi\u00f9 frequentate stazioni di interscambio.\nStazioni delle diramazioni da ovest a est.\nDiramazione Bank.\nAperta nel 1991\nDiramazione Tower Gateway.\nAperta nel 1987\nSezione centrale.\nAperta nel 1987\nDiramazione Beckton.\nAperta il 28 marzo 1994.\n\"Da Poplar continua verso Beckton.\"\nA Canning Town la linea si biforca - una diramazione si dirige a Beckton (dal 1994), mentre l'altra diverge verso King George V via London City Airport (dal 2005).\nDiramazione Woolwich Arsenal.\nAperta il 2 dicembre 2005.\n\"Da Canning Town continua verso Woolwich Arsenal.\"\nStazioni delle diramazioni da nord a sud.\nAperta nel 1987\n\"Treni provenienti da Bank o Tower Gateway si innestano nella linea qui\"\nEstensione Lewisham.\nAperta il 3 dicembre 1999\n\"Treni in proseguimento da Island Gardens per Lewisham\"\nStazioni proposte.\nEstensione Dagenham Dock.\n\"Da sezione centrale Docklands Light Railway estensione a Dagenham Dock\"\nTariffe e biglietti.\nI biglietti fanno parte del sistema tariffario dei trasporti di Londra e sono regolati dalle zone Travelcard.\nEsistono biglietti giornalieri e stagionali (settimanali, mensili e oltre) solo per viaggiare sulla DLR, oltre che biglietti giornalieri DLR \"Rail and River Rover\" che possono essere utilizzati sulla DLR e sulle \"City Cruises river boats\". Prepagati su Oyster card sono disponibili; i passeggeri debbono validare la carta sia in entrata che in uscita dalle piattaforme o passare attraverso le porte automatiche.\nI biglietti possono essere acquistati presso le macchine automatiche all'ingresso delle piattaforme e sono necessari prima di accedere alle stesse. Non vi sono barriere di ingresso come nella Metropolitana di Londra ed il pagamento deve essere controllato da un agente presente sul treno. Esistono barriere alle stazioni di Bank, Canning Town, Woolwich Arsenal e Stratford, dove le piattaforme della DLR sono in comunicazione con le linee della Metropolitana di Londra o della National Rail.\nLa DLR viene usata da oltre duecentomila persone ogni giorno, per un totale di quasi 120 milioni di viaggiatori per anno."}
{"id": "2210401", "revid": "124123", "url": "https://it.wikipedia.org/wiki?curid=2210401", "title": "La Argentinita", "text": "Biografia.\nFiglia di immigranti spagnoli in Argentina, ancora bambina and\u00f2 in Spagna con la sua famiglia (1901). La sua prima esibizione in pubblico fu ad otto anni nel Teatro-Circo di San Sebasti\u00e1n. A partire da questo momento la si conoscer\u00e0 come \"La Argentinita\" per distinguerla dalla altrettanto celebre Antonia Merc\u00e9 la quale ricevette il nome di \"La Argentina\". Dopo aver viaggiato per la Spagna come \"bambina prodigio\", approd\u00f2 a Madrid, lavorando nel Teatro La Latina, Teatro de la Comedia, Teatro de La Princesa, Teatro Apolo e il Teatro Pr\u00edncipe Alfonso. Coniugava il flamenco, il tango, le buler\u00edas e i bolero, in una sorta di mescolanza che risultarono una novit\u00e0 alla sua epoca.\nIl suo successo la port\u00f2 a Barcellona e in Portogallo, per ritornare dopo in America. Ai principi della decade di 1920 ritorn\u00f2 di nuovo in Spagna, lavorando a Madrid per ritirarsi momentaneamente nel 1926. Il suo ritorno allo spettacolo fu accompagnata da un rinnovamento artistico che la un\u00ec alla generazione del '27. Con parti adattate alla tradizione popolare, percorse l'Europa, trionfando a Parigi e Berlino, e partecip\u00f2 ai movimenti artistici della epoca, insieme a Rafael Alberti, Federico Garc\u00eda Lorca, Edgar Neville o Ignacio S\u00e1nchez Mej\u00edas, detto il \"torero intelectual\", uomo sposato e che fu sua amante.\nCon l'arrivo della Seconda Repubblica form\u00f2 la sua propria compagnia di balletto e prepar\u00f2 le prime coreografie: \"Las calles de C\u00e1diz\", \"Sevillanas del siglo XVIII\", \"El Caf\u00e9 de Chinitas\", \"El rango del escribano\" e \"El amor brujo\". In questa nuova tappa lo spettacolo viaggi\u00f2 in Spagna e Parigi, dove fu riconosciuta come una delle artiste pi\u00f9 importanti del flamenco di tutti i tempi. Nel 1931 aveva inciso un disco di canzoni popolari, intitolato \"Colecci\u00f3n de Canciones Populares Espa\u00f1olas\", accompagnata al piano da Lorca, che aveva preparati i testi. La compagnia di La Argentinita annoverava figure del flamenco della taglia di Macarrona, La Malena, Fernanda Ant\u00fanez, Rafael Ortega e Antonio de Triana, con cui form\u00f2 una coppia di ballo fino alla decade del 1940, essendo sostituito prima da Federico Rey, e dopo da Jos\u00e9 Greco.\nAlla fine del suo giro per la Spagna, port\u00f2 lo spettacolo in America, spronata anche dalla morte nel 1934, a causa di una cornata, di S\u00e1nchez Mej\u00edas. Ampli\u00f2 il repertorio di opere raccogliendo nel 1936 un notevole successo a New York. Durante la Guerra Civile Spagnola dovette fuggire, viaggiando per il Marocco (Casablanca), Parigi, Londra, Paesi Bassi, Belgio e, finita la guerra, rimase in esilio negli Stati Uniti. Nel 1943 present\u00f2 al Metropolitan Opera House di New York il \"quadro\" flamenco \"El Caf\u00e9 de Chinitas\", con coreografia propria, testi di Lorca, con arredi di Salvador Dal\u00ed e l'orchestra diretta da Jos\u00e9 Iturbi. Sar\u00e0 il 28 maggio del 1945 quando realizz\u00f2 la sua ultima interpretazione, anche al Metropolitan. Alla fine dell'attivit\u00e0, malata, fin\u00ec in un ospedale dove morir\u00e0 nel mese di settembre.\nTra gli onori che ricevette dopo la sua morte si trova una targa al Metropolitan Opera House, e le medaglie di Alfonso X Il Saggio e la Orden de Isabel la Cat\u00f3lica."}
{"id": "2210403", "revid": "339329", "url": "https://it.wikipedia.org/wiki?curid=2210403", "title": "Argentinita", "text": ""}
{"id": "2210404", "revid": "339329", "url": "https://it.wikipedia.org/wiki?curid=2210404", "title": "Encarnaci\u00f3n L\u00f3pez J\u00falvez", "text": ""}
{"id": "2210406", "revid": "62748", "url": "https://it.wikipedia.org/wiki?curid=2210406", "title": "Oyster card", "text": ""}
{"id": "2210409", "revid": "767487", "url": "https://it.wikipedia.org/wiki?curid=2210409", "title": "Alluminotermia", "text": "Il processo dell'alluminotermia (detto anche processo Goldschmidt) sfrutta il calore prodotto durante la reazione di ossidazione dell'alluminio metallico in presenza di ossido ferrico (Fe2O3):\nOltre al calore prodotto dalla reazione il processo viene impiegato anche per l'estrazione di metalli, quali cromo (Cr\u00b0) e manganese (Mn\u00b0), dai relativi ossidi. Questi metalli infatti non possono essere ottenuti per semplice riduzione con carbone.\nSaldatura alluminotermica o H atomica.\nLa saldatura \u201calluminotermica\u201d viene utilizzata principalmente per la saldatura autogena dei binari ferroviari sfruttando la reazione esotermica della termite.\nLa reazione avviene miscelando tra loro una parte di alluminio metallico (Al\u00b0) con tre parti di ossido ferrico (Fe2O3). La miscela cos\u00ec ottenuta (termite) viene posta all'interno di un crogiolo ed innescata mediante rapido riscaldamento, uno dei metodi utilizzabili \u00e8 la combustione di un nastro di magnesio (Mg\u00b0).\nLa reazione porta alla formazione di ossido di alluminio (Al2O3) e di ferro metallico (Fe\u00b0) fuso, data l'elevata temperatura (3000\u00a0\u00b0C).\nLa saldatura si effettua ponendo ai lati delle rotaie da saldare della terra refrattaria utilizzata per creare uno stampo che impedisca la fuoriuscita del metallo fuso.\nUna volta preparato il crogiolo contenente i reagenti viene posto al di sopra dei binari e si procede l'accensione della termite.\nL'enorme sviluppo di calore sar\u00e0 tale da portare a fusione le parti da saldare unendo cos\u00ec le rotaie in un tutt'uno."}
{"id": "2210416", "revid": "36426", "url": "https://it.wikipedia.org/wiki?curid=2210416", "title": "Chiesa di N. S. della Consolazione", "text": ""}
{"id": "2210418", "revid": "416904", "url": "https://it.wikipedia.org/wiki?curid=2210418", "title": "Giambattista Brocchi", "text": ""}
{"id": "2210426", "revid": "76069", "url": "https://it.wikipedia.org/wiki?curid=2210426", "title": "Sean Micheal Flynn", "text": ""}
{"id": "2210427", "revid": "106456", "url": "https://it.wikipedia.org/wiki?curid=2210427", "title": "L'avventuroso Simplicissimus", "text": "L'avventuroso Simplicissimus (\"Der abenteuerliche Simplicissimus Teutsch\") \u00e8 un romanzo picaresco in stile barocco, scritto nel 1668 da Hans Jakob Christoffel von Grimmelshausen, e pubblicato l'anno seguente.\nIl sottotitolo dell'opera recita: \"Vita dello strano avventuriero chiamato Melchior Sternfels von Fuchshaim: precisamente dove ed in che maniera venne a questo mondo, cosa vide, apprese, speriment\u00f2 e sopport\u00f2 in esso; anche, come mai di nuovo lo abbandon\u00f2 di sua spontanea volont\u00e0\".\nIspirato agli eventi tragici della Guerra dei trent'anni, che avevano devastato la Germania dal 1618 al 1648, \u00e8 considerato il primo romanzo di avventura in lingua tedesca. Lo storico Robert Ergang, sulla scorta dell'opera \"Quellen und Forschungen zur Lebensgeschichte Grimmelshausens\" di Gustav K\u00f6nnecke, asserisce che \"gli eventi narrati nel \"Simplicissimus\" possono assai a fatica essere definiti autobiografici, dal momento che Grimmelshausen condusse una vita pacifica in cittadine e villaggi quieti ai margini della Foresta Nera... il vissuto del libro non viene dalla sua esperienza diretta, quanto piuttosto \u00e8 un miscuglio di elementi del passato, frammenti di storie udite, e la sua stessa fervida immaginazione\". Invece, secondo l'opinione di altri critici e storici letterari, il protagonista dell'opera pu\u00f2 essere considerato una proiezione quasi autobiografica dell'autore, poich\u00e9 la vita di Grimmelshausen venne stravolta dagli eventi della guerra: la citt\u00e0 che gli diede i natali fu saccheggiata dalle milizie croate al servizio della Spagna e l'autore, non ancora quattordicenne venne rapito e dovette affrontare mille vicissitudini fino alla fine delle ostilit\u00e0.\nQuesto romanzo esercit\u00f2 una profonda influenza sulla letteratura tedesca ed inaugur\u00f2 la fortuna degli \"Schelmenromane\" (\"romanzi di birbanti\") fondati, come i romanzi picareschi spagnoli, su vicende di bizzarri personaggi un po' sciocchi ed un po' bricconi, tra satira ed ironia. A differenza del romanzo picaresco spagnolo l'opera non presenta per\u00f2 interesse per la lotta delle classi e dei ceti sociali: \u00e8 una grande metafora dell'ansiosa ricerca di nuovi valori, tipica dell'et\u00e0 barocca, impregnata da una visione pessimistica della vita, che nemmeno la comicit\u00e0 predominante riesce a smorzare. Il tono dello scritto si mantiene a met\u00e0 strada fra il fiabesco e il realistico.\nL'opera fornisce al lettore la possibilit\u00e0 di conoscere ed approfondire non solamente i dettagli della guerra, con un'accuratezza non inferiore ad uno scritto storico, ma anche di ricavare un bel quadro descrittivo politico e sociale dell'epoca.\nTrama.\nIl libro narra delle gesta di Simplicius Simplicissimus, un giovane contadino tedesco, durante la Guerra dei trent'anni. Alcuni episodi sono piuttosto cruenti, come la violenta distruzione del casale del padre. Il fanciullo, figlio di boscaioli, fugge dalla capanna bruciata dai soldati e viene raccolto nel bosco da un eremita che lo alleva ed istruisce. Rapito poi dalla soldataglia e portato ad Hanau, viene liberato da un pastore protestante e diventa poi buffone del governatore. Affronta molte peripezie anche fantastiche: viene rapito dai croati, conduce vita da soldato e da brigante, scende al centro della Terra dove riceve un tesoro dal re dei Silfi. Con il tesoro si compra un campicello, ma poi va incontro ad altre avventure finch\u00e9 naufraga su un'isola deserta dove si converte al cattolicesimo e si prepara ad una buona morte.\nAdattamento dell'opera.\nNegli anni trenta del Novecento Karl Amadeus Hartmann (1905-1963) scrisse l'opera contro la guerra \"Simplicius Simplicissimus\" per orchestra da camera, con il contributo del suo insegnante Hermann Scherchen per il libretto. Si apriva cos\u00ec:\nFu rappresentata per la prima volta nel 1948; Hartmann ne scrisse la partitura per l'intera orchestra nel 1956. Fu poi ripresa dall'orchestra Stuttgart State Opera nel 2004.\nSettimanale satirico.\n\"Simplicissimus\", ispirato al romanzo, fu un settimanale satirico tedesco fondato da Albert Langen nell'aprile del 1896, che \u00e8 stato pubblicato fino al 1944."}
{"id": "2210429", "revid": "287204", "url": "https://it.wikipedia.org/wiki?curid=2210429", "title": "Campionato asiatico maschile di pallacanestro 1981", "text": "L'11\u00ba Campionato Asiatico Maschile di Pallacanestro FIBA si \u00e8 svolto dal 10 al 21 novembre 1981 a Calcutta in India. Il torneo \u00e8 stato vinto dalla nazionale cinese.\nI Campionati asiatici maschili di pallacanestro sono una manifestazione biennale tra le squadre nazionali del continente, organizzata dalla FIBA Asia."}
{"id": "2210435", "revid": "729019", "url": "https://it.wikipedia.org/wiki?curid=2210435", "title": "Beriev Be-2500", "text": "Il Beriev Be-2500 Neptun () \u00e8 un aereo da trasporto super pesante anfibio attualmente in progettazione e sviluppo presso le industrie Beriev in Russia. Il massimo peso che potr\u00e0 portare \u00e8 stimato in 2\u00a0500 tonnellate, da cui il suo nome.\n\u00c8 stato pensato per servire sia da jet ad elevate altitudini si come ekranoplano. Si progetta che voli attraverso rotte transcontinentali, decollando da normali porti marittimi senza aver bisogno di speciali infrastrutture.\nSe entrasse in servizio, diventerebbe il nuovo aeroplano pi\u00f9 grande del mondo, sorpassando anche un altro aereo progettato nel territorio del ex-Unione sovietica, l'Antonov An-225."}
{"id": "2210438", "revid": "1833487", "url": "https://it.wikipedia.org/wiki?curid=2210438", "title": "Ignacio S\u00e1nchez Mej\u00edas", "text": "La sua figura trascese di molto l'ambito strettamente legato alla corrida, poich\u00e9 fu anche scrittore e membro rinomato della Generazione del '27, che lo fece diventare uno dei significativi personaggi della cultura popolare della Spagna prima della guerra civile.\nCognato del mitico torero Joselito el Gallo, nella sua \"cuadrilla\" si form\u00f2 come torero e da lui ricevette l'alternativa nel 1919, con Belmonte come \"testigo\" (\"testimone\"). \nQuando S\u00e1nchez Mej\u00edas mor\u00ec, per una cornata del toro nella \"plaza\" di Manzanares, la sua figura fu elogiata da Miguel Hern\u00e1ndez, da Rafael Alberti \u2013 che faceva il \"pase\u00edllo\" nella sua \"cuadrilla\" \u2013 e da altri grandi poeti, incluso Garc\u00eda Lorca, il cui \u00abLlanto por la muerte de Ignacio S\u00e1nchez Mej\u00edas\u00bb \u00e8 per molti la migliore elegia spagnola fin dal tempo delle Coplas di Jorge Manrique.\nBiografia.\nDi famiglia agiata, essendo un adolescente in cerca di avventure fugg\u00ec di casa viaggiando come clandestino in una nave diretta in Messico. Questo desiderio di avventura gli fece abbracciare la professione di torero. Straordinariamente multiforme, fu anche attore di cinema, giocatore di polo, automobilista, scrittore di opere teatrali e presidente del Real Betis Balompi\u00e9.\nNel decennio del 1910 prese parte alla \"cuadrilla\" di Joselito, suo amico di infanzia, con il quale si era imparentato nel 1915 sposandone la sorella. Nei tre anni successivi si consacr\u00f2 alla \"cuadrilla\" di Joselito come il migliore \"banderillero\" di Spagna, con l'autorizzazione di suo cognato Joselito, eccezionale \"rehiletero\". Gli storici della tauromachia sono d'accordo nel segnalare che la tecnica di Joselito \u00e8 la pi\u00f9 perfetta che si conosca e lui il migliore torero della vecchia scuola. E in questa scuola si form\u00f2, come \"matador de toros\", Ignacio S\u00e1nchez Mej\u00edas.\nMatador de toros.\nNel 1919 prese la \"alternativa\" a Barcellona per mano di Joselito e con Belmonte come \"testigo\". Gli venne confermata a Madrid l'anno seguente. Nel 1920, alternando in un \"mano a mano\" con Joselito a Talavera de la Reina fu testimone (\"testigo\") della morte di suo cognato per una \"cogida\" (cornata) del toro \u00abBailaor\u00bb. Si conserva una fotografia di S\u00e1nchez Mej\u00edas nell'atto di velare Joselito:\nIl successo del suo \"toreo\" non si basava su una sua tecnica o uno stile particolare, essendo meno esperto degli altri considerati come i migliori toreri della storia (Joselito e Belmonte), bens\u00ec soprattutto per le sue ostentazioni temerarie: \"toreos de rodillas\" (\"lett.\" toreare di ginocchio), ricevere adagiato nell\"'estribo\", \"banderillas\" per gli \"adentros\", ecc. Alla met\u00e0 degli anni '20 si stanc\u00f2 dei tori, e si ritir\u00f2 dedicandosi ad altre attivit\u00e0, come la presidenza della regione sivigliana o il ruolo di mecenate verso ci\u00f2 che poi si conoscer\u00e0 meglio come la generazione del '27, di cui alcuni dei suoi membri erano dei veri simpatizzanti della tauromachia ed esperti taurini. La prima volta che si riunirono i suoi componenti (Federico Garc\u00eda Lorca, Gerardo Diego, D\u00e1maso Alonso, Luis Cernuda...), incontro celebrato nel 1927 e che diede il nome alla generazione, fu per iniziativa di S\u00e1nchez Mej\u00edas commemorando il 300\u00ba anniversario della morte di G\u00f3ngora.\nNel 1934 decise di riapparire nelle arene contemporaneamente a Juan Belmonte. Sostitu\u00ec Domingo Ortega a Manzanares, l'11 agosto. Il toro \u00abGranadino\u00bb, piccolo, mite e longilineo gli diede una grande cornata all'inizio della \"faena\" posato nell\"'estribo\", una delle rischiose \"giocate\" (\"lances\") che spesso praticava. Non permise che l'operassero nella fatiscente infermeria di Manzanares e chiese di tornare a Madrid, ma l'ambulanza tard\u00f2 molte ore ad arrivare. Dopo due giorni venne a manifestarsi la gangrena. Mor\u00ec il mattino del 13 agosto. Il mito vuole che cercasse la morte:\nIl suo aspetto come intellettuale e l'enorme apprezzamento che gli scrittori del '27 gli dispensarono fecero s\u00ec che la sua ripercussione nella storia del \"toreo\" sia molto superiore del suo stretto significato come \"matador de toros\":\nProduzione teatrale.\n1. SINRAZON, JUGUETE EN TRES ACTOS Y PROSA, prima messinscena il 24 marzo 1928 al Tetro Calderon di Madrid.\n2. ZAYA, COMEDIA EN TRES ACTOS Y EN PROSA, prima messinscena l'8 agosto 1928 al teatro Pereda di Santander.\n3. NI MAS NI MENOS, COMEDIA EN TRES ACTOS Y EN PROSA, mai rappresentata ne pubblicata in vita dell'autore.\n4. SOLEDAD, COMEDIA EN MAS DE UN ACTO, mai rappresentata ne pubblicata in vita dell'autore.\nI testi in lingua originale si trovano nel volume \"Ignacio Sanchez Mejias - TEATRO\" edito da Coleccion Austral e curato da Antonio Gallego Morell, 1988\nIgnacio S\u00e1nchez Mej\u00edas documentario.\nNel 2008, il produttore \"La Claqueta Met\u00e1lica\" inaugura il documentario \"Ignacio S\u00e1nchez Mej\u00edas. M\u00e1s all\u00e1 del toreo\", diretto da Jos\u00e9 Fco. Ortu\u00f1o, che viene ad incentrarsi sulla figura del torero, ma avvicinandosi soprattutto alle sue molteplici sfaccettature come personaggio multiforme: drammaturgo, pilota di aerei, giocatore di polo, presidente della \"Cruz Roja\" (Croce Rossa) e della Real Betis Balompi\u00e9."}
{"id": "2210451", "revid": "125019", "url": "https://it.wikipedia.org/wiki?curid=2210451", "title": "Evgenij Ellinovi\u010d Sve\u0161nikov", "text": "Biografia.\nScacchista famoso per aver elaborato la difesa siciliana, variante Sve\u0161nikov, notevoli anche i suoi studi sulla variante Alapin della stessa apertura.\nDopo aver ottenuto il titolo di maestro internazionale nel 1975, due anni dopo viene promosso a grande maestro.\nIn origine era un giocatore sovietico, poi russo, per un certo periodo lettone e infine nuovamente russo.\nHa partecipato con la Lettonia alle olimpiadi di Calvi\u00e0 2004, Torino 2006, Dresda 2008, Chanty-Mansijsk 2010, con il risultato complessivo di (+15 =20 \u20136).\nHa ottenuto il proprio record Elo nel gennaio del 1994 con 2610 punti, 43\u00ba al mondo e 11\u00ba tra i russi."}
{"id": "2210454", "revid": "838137", "url": "https://it.wikipedia.org/wiki?curid=2210454", "title": "Massimiliano Palombara", "text": "Biografia.\nNipote del cardinale Giacomo Savelli dopo essere stato eletto il 17 maggio 1574 venne consacrato il 26 settembre dello stesso anno.\nPrese possesso dell'arcidiocesi di Benevento il 19 febbraio 1576, dopo trentadue anni di episcopato mor\u00ec lasciando una rendita che doveva garantire l'esercizio delle funzioni di ogni sabato.\nGenealogia episcopale.\nLa genealogia episcopale \u00e8:"}
{"id": "2210458", "revid": "838137", "url": "https://it.wikipedia.org/wiki?curid=2210458", "title": "Benz Parsifal", "text": "Il nome Benz Parsifal identifica una vasta famiglia di autovetture prodotte dal 1902 al 1905 dalla Casa automobilistica tedesca Benz &amp; Cie.\nStoria e caratteristiche.\nAll'alba del XX secolo, la Casa di Mannheim non si trovava in buone acque: la costante avversione di Karl Benz per le innovazioni port\u00f2 rapidamente la Benz &amp; Cie. ad essere tutt'altro che competitiva nei confronti della sua principale rivale, la Daimler Motoren Gesellschaft, la quale aveva invece da poco fondato un suo nuovo marchio, la Mercedes, con il quale stava riscuotendo consensi commerciali e successi sportivi.&lt;br&gt;\nTra Benz e gli altri vertici della Casa, in particolare con Julius Ganss, altro membro del consiglio di amministrazione, vi furono molte discussioni. Ben presto, contro il volere di Karl Benz, Ganss assunse un giovane ingegnere francese, Marius Barbarou, che si gett\u00f2 a capofitto nel progetto di nuovi motori da utilizzare nelle competizioni, nonch\u00e9 nella progettazione di una nuova gamma con cui svecchiare la gamma Benz. Karl Benz, contrariato, lasci\u00f2 la sua stessa azienda per dare vita ad un suo ufficio progettazioni per contrastare l'operato alla Benz &amp; Cie. Ma fu Barbarou ad avere la meglio: venne infatti avviata la gamma della Parsifal e contemporaneamente alcune versioni da gara vennero schierate contro le Simplex. Le vetture di casa Daimler, comunque superiori dal punto di vista tecnico, batterono inesorabilmente le Benz partecipanti. Ci\u00f2 fu sufficiente a Ganss per licenziare Barbarou, ma i progetti del francese vennero mantenuti per proseguire con la commercializzazione delle \"Parsifal\" stradali. Con la dipartita di Barbarou, Karl Benz torn\u00f2 alla sua azienda per collaborare alla carriera commerciale delle \"Parsifal\", sebbene non fosse d'accordo su vari aspetti tecnologici.&lt;br&gt;\nIn effetti la gamma delle \"Parsifal\" era del tutto particolare. In pratica, quasi ogni Benz prodotta dalla seconda met\u00e0 del 1902 al 1905 apparteneva alla gamma \"Parsifal\". Questa gamma ricopriva un range di motorizzazioni notevole: spaziava dal monocilindrico da un litro montato sulla Parsifal 8PS al grosso quadricilindrico da 5.9 litri montato sulla Parsifal 35PS. Con l'avvento della gamma \"Parsifal\", le vetture della Benz divennero molto pi\u00f9 moderne nell'impostazione, distaccandosi con decisione da quelle vetture met\u00e0 automobile e met\u00e0 carrozza che caratterizzavano la produzione della Casa di Mannheim nel periodo di transizione tra i due secoli. Anche dal punto di vista tecnologico, vi erano molte novit\u00e0. L'assenza di Karl Benz durante la progettazione delle \"Parsifal\" aveva dato modo a Barbarou di poter montare finalmente la trasmissione ad albero cardanico in luogo di quella a cinghia. I motori, anche i bicilindrici, erano tutti in linea, sancendo cos\u00ec il pensionamento dei bicilindrici boxer. Il sistema di raffreddamento contava su un radiatore ad alette e su una pompa dell'acqua ad ingranaggi. Quando Karl Benz torn\u00f2 alla sua azienda dovette digerire tutte queste novit\u00e0 senza nascondere naturalmente il suo disappunto, ma soprattutto rimase sdegnato all'idea di dover attribuire la progettazione di questa gamma di veicoli a Barbarou.&lt;br&gt;\nPoco tempo dopo il suo rientro, nell'aprile 1903, Karl Benz si defil\u00f2 in via definitiva, anche se continu\u00f2 a prestarvi servizio come consulente.&lt;br&gt;\nLa gamma \"Parsifal\", dal suo canto, non ottenne eccezionali numeri di vendita: ci\u00f2 comport\u00f2 alla fine del 1903 le dimissioni da parte di Julius Ganss, ma anche una nuova revisione della gamma. A quel punto le vendite tornarono lentamente a crescere ed alla fine del 1904 il bilancio dell'azienda torn\u00f2 positivo. Ma nel 1905 vi fu l'uscita di produzione dell'intera gamma \"Parsifal\", a favore di nuovi modelli che ne riprendessero l'eredit\u00e0 e che risultassero pi\u00f9 appetibili per una clientela sempre pi\u00f9 esigente. &lt;br&gt;\nDopo le dimissioni di Ganss, al vertice dell'azienda vennero a trovarsi nuovi personaggi, che gi\u00e0 avevano collaborato fino a quel momento all'interno della Casa tedesca: Fritz Hammesfahr e Josef Brecht.&lt;br&gt;\nLa breve epopea commerciale della gamma \"Parsifal\" testimonia con chiarezza il difficile periodo vissuto dalla \"Benz &amp; Cie.\", che cercava di scrollarsi di dosso le conseguenze degli errori commessi, errori che l'avevano portata a scendere dal rango di maggior Casa automobilistica al mondo, quello di una Casa automobilistica in crisi ed in cerca di una propria nuova identit\u00e0.\nLa gamma \"Parsifal\".\nLa gamma \"Parsifal\" spaziava tra livelli di cilindrata estremamente diversi e tra il 1903 ed il 1904 si identific\u00f2 con l'intera gamma Benz.&lt;br&gt;\nTutte le motorizzazioni erano accomunate da alcuni aspetti, come lo schema di distribuzione ad albero a camme laterale.&lt;br&gt;\nLa gamma \"Parsifal\" era costruita partendo da un telaio in lamiera d'acciaio stampata. Le sospensioni erano ad assale rigido con molle a balestra su entrambi gli assi. I freni erano a nastro ed agivano sulle ruote posteriori. Il cambio era in genere a 3 marce, ma alcuni modelli di punta prevedevano le 4 marce. La frizione poteva invece essere a cono oppure ad espansione.&lt;br&gt;\nNella seguente tabella vengono riportate le principali caratteristiche tecniche degli otto modelli appartenenti alla gamma \"Parsifal\":\nL'eredit\u00e0 della \"Parsifal\".\nQuando l'intera gamma \"Parsifal\" venne tolta di produzione, l'eredit\u00e0 venne ovviamente ripresa da pi\u00f9 modelli, appartenenti a fasce di mercato diverse.&lt;br&gt;\nLa 35PS, uscita di produzione alla fine del 1904, venne sostituita nel 1905 dalla Benz 35/40 PS, mentre il modello 22PS lasci\u00f2 il testimone a due modelli: il primo, di cilindrata inferiore, era la Benz 18PS, mentre il secondo, di cilindrata e potenza superiori, era la Benz 28/30 PS.&lt;br&gt;\nAnche per quanto riguarda la versione di fascia intermedia, ossia la 12PS, i modelli che la sostituirono furono due, ma arrivarono alcuni anni dopo: nel 1908 debutt\u00f2 infatti la 10/18 PS, mentre nel 1910 fu la volta della 8/18 PS. &lt;br&gt;\nNessuna eredit\u00e0, invece, per la \"piccola\" del gruppo, ossia la 8PS, in quanto si \u00e8 trattato dell'ultima Benz con motorizzazione intorno al litro di cilindrata."}
{"id": "2210462", "revid": "729019", "url": "https://it.wikipedia.org/wiki?curid=2210462", "title": "Morane-Saulnier MS.225", "text": "Il Morane-Saulnier MS.225 fu un aereo da caccia, monomotore e monoplano ad ala alta sviluppato dall'azienda aeronautica francese Morane-Saulnier nei primi anni trenta.\nMonomotore piccolo e robusto, era dotato di eccezionali caratteristiche acrobatiche che gli valsero, nel 1934, il secondo posto al campionato del mondo di acrobazie, pilotato da Michel D\u00e9troyat.\nStoria del progetto.\nPresentato come prototipo statico al Salone dell'Aeronautica di Parigi del 1932, effettu\u00f2 i primi voli di prova a partire dai primi mesi del 1933.\nIl buon esito delle prove valutative, port\u00f2 l'Arm\u00e9e de l'Air ad acquisire un totale di 55 esemplari, tutti consegnati entro il novembre dello stesso anno.\nCome molti aerei contemporanei, fu una macchina di transizione: incorporava caratteristiche pi\u00f9 moderne rispetto ai velivoli (spesso biplani) precedenti, ma al tempo stesso le migliorie tecniche avrebbero consentito di ottenere aerei dalle prestazioni migliori in tempi relativamente brevi.\nTecnica.\nDi struttura completamente metallica, il MS.225 era un monoplano con ala alta a parasole a freccia, dotato di carrello anteriore con ampia carreggiata e gambe indipendenti (in coda era munito del classico pattino).\nLa struttura della fusoliera era tondeggiante, disegnata intorno al radiale a 9 cilindri Gnome-Rh\u00f4ne 9Kbrs che erogava una potenza di 500 CV.\nL'armamento era costituito da due mitragliatrici Vickers da 7,7\u00a0mm, fisse e munite di sincronizzatore, che sparavano attraverso il disco dell'elica.\nImpiego operativo.\nImpiegato dall'Arm\u00e9e de l'air in quattro squadriglie (due di base a Digione e due a Reims) a partire dal 1933, dove prestarono servizio fino al 1937.\nNel 1934 l'MS.225 entr\u00f2 a far parte anche dei reparti dell'Aviation navale che destin\u00f2 i 16 velivoli ricevuti alla base di Marignane dove vennero mantenuti fino al 1938.\nSempre nel 1934 cinque macchine vennero prese in carico dalla pattuglia acrobatica francese, basata all'epoca presso la Scuola di addestramento di \u00c9tampes (da cui prendeva anche il nome), dove rimasero in servizio fino al 1938 e con la quale compirono l'ultimo atto ufficiale della loro storia ad Evere, in Belgio.\nTre velivoli furono venduti alla Repubblica Cinese ed uno divenne l'aereo personale del pilota acrobatico francese Michel Detroyat.\nAllo scoppio della seconda guerra mondiale risultavano ancora 21 velivoli in condizione di volare, ma vennero tutti demoliti entro il 1940 e non si hanno notizie di impiego operativo.\nModellismo.\nhttps://web.archive.org/web/20090131165606/http://www.cybermodeler.com/hobby/kits/smer/kit_smer_161.shtml"}
{"id": "2210465", "revid": "287204", "url": "https://it.wikipedia.org/wiki?curid=2210465", "title": "Shogun (romanzo)", "text": ""}
{"id": "2210468", "revid": "775372", "url": "https://it.wikipedia.org/wiki?curid=2210468", "title": "Camminanti", "text": "I camminanti (\"caminanti\" in siciliano), o siciliani erranti, sono un gruppo nomade diffuso in Sicilia (la comunit\u00e0 pi\u00f9 cospicua si trova nel comune di Noto, in provincia di Siracusa, ma con discendenza e legami parentali con i camminanti di Noto) . I camminanti sono ben distinti dalle altre popolazioni nomadi presenti in Italia, come rom o sinti.\nIpotesi sull'origine.\nLa loro origine non \u00e8 nota con certezza. Al riguardo, sono state formulate delle ipotesi, come quella secondo cui sarebbero dei discendenti dei sopravvissuti al terremoto del Val di Noto del 1693 o la tesi che i loro antenati remoti fossero schiavi d'origine gitana mescolati con altre etnie e affrancati grazie alla fine della schiavit\u00f9 in Sicilia. La prima ipotesi \u00e8 stata avanzata da Rita Paola Toro, mentre si deve la seconda ad alcuni atti notarili del XVI secolo riguardanti la compravendita di schiavi, che sono denominati, negli stessi documenti, col termine \"gizo\", parola che deriverebbe dal termine \"aegyptius\" (da cui anche \"gitano\"), il cui uso per indicare i gitani era dovuto alla convinzione che discendessero da popoli dell'Egitto. Un'altra ipotesi sulla loro origine sostiene che siano discendenti di carrettieri siciliani che hanno continuato la tradizione di nomadismo. Stando a degli studi che hanno incrociato i pochi dati anagrafici, effettuati tra gli altri dall'unica assistente sociale che ad oggi lavora con i caminanti, la Dottoressa Corradina Sapia, sembrerebbe che il ceppo originario provenga da Adrano e che frequentassero Noto come meta di passaggio gi\u00e0 verso il 1910/1920. Solo negli anni 50 del '900, grazie al sindaco Salvatore Genovesi, ottennero la residenza a Noto.\nAspetti socio-culturali.\nMolti di loro si dedicano alla vendita ambulante o a mestieri come l'arrotino, lo stagnino, l'ombrellaio; molti si sono specializzati nella riparazione di cucine a gas.\nSono tuttora nomadi, visto che passano la maggior parte dei mesi invernali nelle loro abitazioni, mentre nei restanti mesi si spostano in modo da poter offrire le proprie prestazioni nei vari luoghi dell'Italia, arrivando talvolta anche nell'Italia settentrionale con le loro roulotte al traino di automobili o con i camper.\nIl \"baccagghiu\", ovvero il linguaggio tradizionalmente usato, che \u00e8 molto pi\u00f9 simile alla lingua siciliana rispetto alle lingue dei rom, sta progressivamente scomparendo a favore del dialetto del posto e dell'italiano, lingua usata soprattutto da coloro che hanno intenzione di avere rapporti col resto della societ\u00e0, anche se, all'interno della comunit\u00e0, affissi come \"-kas\" e \"-o\u0148\u0148a\" vengono talvolta utilizzati per rendere meno comprensibili le parole del dialetto. Secondo alcuni caminanti intervistati nel corso del documentario \"Il segreto dei caminanti\" , il \"baccagghiu\" \u00e8 stato inventato da cinque capi famiglia della comunit\u00e0 dei caminanti e ha subito l'influenza di viaggiatori greci che hanno frequentato Palermo intorno al 1500. In questa lingua \"gangi\" \u00e8 il termine usato per indicare i non caminanti e \"cuntia\" per indicare le forze dell'ordine.\nCome del resto i Rom e i Sinti, anche i Camminanti stanno lentamente perdendo la loro caratteristica nomade, soprattutto perch\u00e9 le attivit\u00e0 tradizionali da loro praticate sono in declino e non costituiscono pi\u00f9 una fonte adeguata di sostentamento. Sono cos\u00ec indotti a integrarsi nel mondo del lavoro che, da una parte, richiede un'attitudine stanziale e dall'altra un certo grado di istruzione, difficile da ottenere da bambini o ragazzi impegnati in continui spostamenti. Sono cos\u00ec gi\u00e0 numerose le famiglie che hanno fatto la scelta di essere come i \"paesani\", come vengono da loro chiamati i non appartenenti al proprio gruppo etnico.\nAd oggi, a Noto, i caminanti si distinguono in tre sottogruppi: nomadi, seminomadi e sedentari. Solo i nomadi continuano la tradizione di allontanarsi dalla terra sicula, ritornando a Noto per l'1 Novembre e ripartendo a Febbraio. I seminomadi invece si spostano non oltre lo Stretto di Messina per esercitare il lavoro di ambulante durante le feste patronali, non allontanandosi mai da Noto per pi\u00f9 di una settimana. I sedentari hanno invece del tutto abbandonato la pratica di nomadismo, in particolare questo allontanamento dalla tradizione \u00e8 quasi sempre dovuto alla presenza in famiglia di un parente anziano o disabile. Dal punto di vista geografico sono cos\u00ec ripartiti: nelle zone circostanti via Roma abitano i sedentari, lungo via Maiorana e dintorni abitano i nomadi e dal confine del fiume fino al grattacielo di via Amerigo Vespucci abitano i seminomadi. Le case dei nomadi sono visibilmente diverse da quelle dei sedentari in quanto i primi abitano in grandi ville caratterizzate da portoni d'ingresso a 3 o pi\u00f9 ante, mentre i secondi abitano in palazzi. Le case dei nomadi sono quasi del tutto disabitate, l'unica stanza utilizzata pi\u00f9 frequentemente \u00e8 quella cui si accede dal portone d'ingresso che funge da camera da letto, cucina e sala da pranzo. Ci\u00f2 richiama l'antica usanza di vivere all'interno dei furgoni con cui giravano il paese.\nData la pratica, ancor oggi comune, di sposarsi tra consanguinei non sono rare patologie disabilitanti, specialmente di tipo pi\u00f9 psichico che organico. I matrimoni sono combinati dalle famiglie, generalmente tra cugini. Le ragazze vengono considerate in et\u00e0 da marito gi\u00e0 alla comparsa del menarca e sin da subito, dopo il matrimonio o la \"fuitina\" (ad oggi pi\u00f9 comune in seguito a ristrettezze economiche), si cerca di rimanere incinte. Tra le conseguenze vi \u00e8 anche l'abbandono scolastico, in lento calo negli ultimi anni.\nLe donne non indossano i pantaloni ma solo gonne strette. Da tradizione le donne non lavorano, si occupano unicamente della crescita dei figli e dell'ambito domestico, sebbene si stia lentamente abbandonando questa pratica.\nDifficolt\u00e0 di integrazione.\nLa condizione di emarginazione sociale dei Camminanti \u00e8 simile a quella degli altri gruppi rom in Italia.\nAlla grave precariet\u00e0 della condizione abitativa e igienico-sanitaria rilevabile in molti dei loro stanziamenti, si aggiunge anche una difficile situazione economica. Essa deriva dalla gi\u00e0 citata problematica del declino dei loro mestieri tradizionali a cui si aggiunge una marcata discriminazione da parte dei datori di lavoro, basata sugli stereotipi attribuiti a tale etnia.\n\"Siamo caminanti ma siamo cittadini civili di Noto\", cos\u00ec descrive la difficile problematica dell'integrazione uno dei caminanti intervistati nel progetto documentario \"Fermo. Mosso. Caminante\", ad opera del collettivo Frameoff. Una frattura interna ed esterna alla comunit\u00e0 dei caminanti. Alcuni, soprattutto i sedentari, desiderano integrarsi alle pratiche e alla comunit\u00e0 di Noto mentre i netini ne hanno una visione di comunit\u00e0 a s\u00e9 stante e molto chiusa.\nTutto ci\u00f2 \u00e8 peggiorato dalla scarsa valenza attribuita dai camminanti stessi all'istruzione scolastica, che porta i minori al disinteresse nei riguardi della scuola e i genitori a una scarsa propensione al motivarli alla frequenza e all'impegno nello studio, tant'\u00e8 che numerosi sono i ragazzi che abbandonano la scuola anche prima del termine dell'istruzione obbligatoria.\nA ci\u00f2 si aggiunge la scarsa propensione delle istituzioni scolastiche a progetti educativi e di integrazione sociale mirati a tale minoranza, nonostante si siano compiuti alcuni sforzi in tal senso. Peraltro, anche i camminanti sono oggetto di numerose manifestazioni di intolleranza, manifestatesi spesso in coincidenza di ondate emotive scatenate da particolari eventi che coinvolgono persone roman\u00ed."}
{"id": "2210469", "revid": "263589", "url": "https://it.wikipedia.org/wiki?curid=2210469", "title": "Sinibaldo Doria", "text": "Biografia.\nSinibaldo Doria nato a Genova in seno all'illustre famiglia fu battezzato il 24 settembre 1664. Comp\u00ec gli studi a Siena dove ottenne la laurea \"in utroque iure\" nel 1688.\nDopo aver ricoperto diverse importanti cariche, fra cui quella di vice-legato a Avignone dal 1706 al 1711, fu nominato cardinale nel concistoro del 24 settembre 1731 da papa Clemente XII con il titolo di San Girolamo dei Croati. Poco prima, il 21 maggio 1731, era stato eletto arcivescovo di Benevento dallo stesso Clemente XII.\nMor\u00ec il 2 dicembre 1733 a Benevento dove fu sepolto nella cattedrale.\nNella Galleria Doria Pamphilj e in casa dei marchesi Doria Lamba si conserva un suo ritratto.\nGenealogia episcopale.\nLa genealogia episcopale \u00e8:"}
{"id": "2210471", "revid": "114324379", "url": "https://it.wikipedia.org/wiki?curid=2210471", "title": "Miguel Najdorf", "text": "Biografia.\nNato in una famiglia ebrea con il nome Moishe Mieczys\u0142aw Najdorf, impara a giocare a scacchi all'et\u00e0 di circa 13 anni sotto la guida di Dawid Przepi\u00f3rka; successivamente il suo maestro fu Savelij Tartakover, che egli chiamer\u00e0 sempre \"il mio maestro\".\nNel 1929 gioca a Lodz una famosa partita contro Glucksberg nota come \u00ab L'immortale Polacca \u00bb , in cui sacrifica prima l'alfiere camposcuro, un cavallo, l'alfiere campochiaro e poi l'altro cavallo, dando infine scacco matto con un pedone in una difesa olandese, vincendo in 22 mosse.\nNel 1934 vince il campionato di Varsavia e nel 1936 partecipa alle Olimpiadi di Varsavia. Parteciper\u00e0 in totale a ben 14 olimpiadi, tre con la Polonia e undici con l'Argentina, giocando ben 222 partite con il risultato complessivo di +93 \u201325 =104 (65,4 %). Vinse undici medaglie: tre d'oro e una d'argento individuali, quattro d'argento e tre di bronzo di squadra.\nMentre partecipava alle Olimpiadi di Buenos Aires 1939, il 1\u00ba settembre, giorno in cui cominciavano le finali, scoppi\u00f2 la seconda guerra mondiale, con l'invasione della sua Polonia da parte della Germania nazista. Come diversi altri giocatori europei (anche tedeschi e austriaci) scelse di rimanere in Argentina, ottenendone la cittadinanza nel 1944. In seguito alla Shoah perpetrata dal regime nazista, tutti i componenti della sua famiglia vennero trucidati.\nVinse sette volte il Campionato argentino: nel 1949, 1951, 1952, 1955, 1960, 1967 e 1975.\nFu un fortissimo giocatore di scacchi alla cieca: nel 1943 a Rosario gioc\u00f2 una simultanea alla cieca su 40 scacchiere, con il risultato di +36 \u20133 =1. Venne considerato allora un record mondiale, ma non fu omologato per la mancanza dei requisiti di controllo previsti dai regolamenti. Nel 1947 gioc\u00f2 a San Paolo una simultanea alla cieca su 45 scacchiere, con il risultato di +39 \u20132 =4. Anche questo record non venne omologato per la mancanza dei requisiti di controllo.\nNel 1950 fu tra i primi 27 giocatori che ottennero dalla FIDE il titolo di Grande maestro.\nPrincipali risultati di torneo.\nPartecip\u00f2 ancora ai cicli di qualificazione per il titolo mondiale nell'Interzonale di G\u00f6teborg 1955 (vinto da Bron\u0161tejn), ma non si qualific\u00f2 per il torneo dei candidati.\nIn seguito, nonostante l'et\u00e0 avanzata, partecip\u00f2 ancora con notevole successo a diversi tornei:\n2\u00ba a Mar del Plata 1955 e 1957, = 1\u00ba con Lud\u011bk Pachman, davanti a Bobby Fischer a Mar del Plata 1959, 1\u00ba ad Amsterdam 1960, 1\u00ba a Mar del Plata 1961, 1\u00ba al Capablanca Memorial di L'Avana nel 1962 (questa vittoria \u00e8 considerata il suo pi\u00f9 grande successo di torneo, in quanto super\u00f2 campioni del calibro di Boris Spasskij, Le\u016d Paluhae\u016dski, Vasilij Smyslov e Svetozar Gligori\u0107), 1\u00ba a Mar del Plata 1965 e 1968 (pari con Oscar Panno).\nNel 1970 all'et\u00e0 di 60 anni partecip\u00f2 al famoso match \"URSS contro Resto del Mondo\" in Jugoslavia, ottenendo un risultato di parit\u00e0 contro Michail Tal'.\nNel 1943 stabil\u00ec il record mondiale di partite in simultanea, giocando 202 partite con il risultato di +182 \u20138 =12.\nLo miglior\u00f2 a San Paolo del Brasile nel 1950, con 250 partite (+226 \u201310 =14).\nIl suo nome \u00e8 legato alla variante Najdorf, una delle linee pi\u00f9 giocate della difesa Siciliana:\nAneddoti.\nMiguel Najdorf fu anche un grande dispensatore di battute sul mondo degli scacchi. Una in particolare fa parte della \"storia\" di questo gioco e dei suoi protagonisti. Riguarda l'allora campione del mondo, il sovietico (armeno) Tigran Petrosjan. Si era agli inizi dei Sessanta. Da poco aveva tolto il titolo allo scienziato della scacchiera, Michail Botvinnik. Tigran era noto per essere persona amabilissima (era mezzo sordo, quindi aveva un atteggiamento sempre un tantino da \"beato\") e assai amata, ma anche per essere paurosamente imbranato e che, all'infuori delle cose relative alla scacchiera, per il resto si occupava sua moglie, presente a tutti i tornei a cui partecipasse. Ebbene, in occasione di un torneo, Petrosyan in un incontro aveva i pezzi neri, dunque non apriva il gioco, ma rispondeva all'apertura. Inizia il match. Il suo avversario apre. Ma Petrosjan non c'\u00e8. Dopo un paio di minuti di attesa, comincia a montare il panico: essendo audioleso e non conoscendo la citt\u00e0 in cui si gioca, forse si \u00e8 perso, forse \u00e8 finito sotto un tram che non ha sentito arrivare... Inservienti, organizzatori, colleghi si sguinzagliano alla ricerca del campione: polizia, ospedali, pompieri, in quindici minuti \u00e8 allarmata tutta la citt\u00e0. Ma ecco improvvisamente che Petrosjan fa la sua entrata nel salone, preceduto dall'annuncio: \"\"Non preoccupatevi, il Grande Maestro Tigran Petrosjan \u00e8 qui, era andato in albergo a cambiarsi i pantaloni\". Sospiro di sollievo dei presenti, quand'ecco che si sente la voce di Najdorf: \"Cambiarsi i pantaloni? Casomai glieli ha cambiati sua moglie. Tigran al massimo pu\u00f2 (s) cambiare un alfiere con un cavallo...\"\".\nUna volta, per\u00f2, dovette subirla lui una battuta, il buon Najdorf: dalla jugoslava Milunka Lazarevi\u0107, pluricampionessa del suo paese. Miguel le disse, di fronte ad una folta platea di scacchisti e relative consorti e compagne: \"Ma perch\u00e9 voi donne vi ostinate a giocare a scacchi, tanto non ci raggiungerete mai!\". E la Lazarevi\u0107: \"Non giochiamo mica per questo! Se lo volessimo, sarebbe sufficiente mandare voi, grandi scacchisti, in cucina a cucinare, al mercato a far le compere, per la casa a fare le pulizie, crescere i bambini e accudirci. Stia certo, caro collega, che vi supereremmo. E non solo negli scacchi\". \"Touch\u00e9\", fu la conclusione del Grande Vecchio dello scacchismo di fine secolo\"."}
{"id": "2210472", "revid": "287204", "url": "https://it.wikipedia.org/wiki?curid=2210472", "title": "Aagtekerke", "text": "Aagtekerke \u00e8 una citt\u00e0 dei Paesi Bassi nella provincia di Zelanda. fa parte del comune di Veere, e si trova a 9\u00a0km a nord ovest di Middelburg.\nNel 2001, la citt\u00e0 di Aagtekerke contava 936 abitanti. L'area edificata conta 0.22\u00a0km\u00b2, e contiene 296 case.\nL'area di \"Aagtekerke\", ha una popolazione di circa 1480."}
{"id": "2210474", "revid": "287204", "url": "https://it.wikipedia.org/wiki?curid=2210474", "title": "Vastrapur", "text": " \nVastrapur \u00e8 una suddivisione dell'India, classificata come \"census town\", di 24.438 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 02' 10 N e 72\u00b0 31' 46 E.\nSociet\u00e0.\nEvoluzione demografica.\nAl censimento del 2001 la popolazione di Vastrapur assommava a 24.438 persone, delle quali 12.852 maschi e 11.586 femmine. I bambini di et\u00e0 inferiore o uguale ai sei anni assommavano a 2.068, dei quali 1.214 maschi e 854 femmine. Infine, coloro che erano in grado di saper almeno leggere e scrivere erano 21.195, dei quali 11.441 maschi e 9.754 femmine."}
{"id": "2210477", "revid": "729019", "url": "https://it.wikipedia.org/wiki?curid=2210477", "title": "Beriev Be-1", "text": "Il Beriev Be-1 (\u00ab\u0413\u0438\u0434\u0440\u043e\u043b\u0451\u0442\u00bb) (in cirillico \u0411\u0435\u0440\u0438\u0435\u0432\u0430 \u0411\u0435-1) era un ekranoplano progettato dall'italo-sovietico Roberto Oros di Bartini e sviluppato in collaborazione con l'OKB 49 diretto da Georgij Michailovi\u010d Beriev in Unione Sovietica negli anni sessanta.\nStoria.\nSviluppo.\nNel 1956 Bartini ide\u00f2 un nuovo progetto che present\u00f2 successivamente all'attenzione di Georgij Michailovi\u010d Beriev, l'allora direttore dell'ufficio di progettazione (OKB) 49 specializzato nella progettazione di idrovolanti, un piccolo ekranoplano. Il Be-1 divenne il primo prototipo sperimentale, usato per apprendere la stabilit\u00e0 e il controllo delle ali.\nIl Be-1 figura due galleggianti con ali molto basse aspect radio tra loro piccoli pannelli alari che si estendono dai galleggianti. Degli idroscafi sono montati nella parte inferiore dei galleggianti. L'aereo era alimentato da un singolo motore a turbogetto Tumansky RU-19, montato dietro l'ala. Il Be-1 era inoltre equipaggiato con un carrello d'atterraggio. L'aereo operativo tra il 1961 e il 1964. Il primo volo da una pista acquatica avvenne nel 1964."}
{"id": "2210488", "revid": "287204", "url": "https://it.wikipedia.org/wiki?curid=2210488", "title": "Vijalpor", "text": " \nVijalpor \u00e8 una suddivisione dell'India, classificata come \"municipality\", di 53.912 abitanti, situata nel distretto di Navsari, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 20\u00b0 55' 06 N e 72\u00b0 54' 18 E.\nSociet\u00e0.\nEvoluzione demografica.\nAl censimento del 2001 la popolazione di Vijalpor assommava a 53.912 persone, delle quali 29.115 maschi e 24.797 femmine. I bambini di et\u00e0 inferiore o uguale ai sei anni assommavano a 7.028, dei quali 3.792 maschi e 3.236 femmine. Infine, coloro che erano in grado di saper almeno leggere e scrivere erano 39.288, dei quali 22.863 maschi e 16.425 femmine."}
{"id": "2210494", "revid": "287204", "url": "https://it.wikipedia.org/wiki?curid=2210494", "title": "Vijapur", "text": " \nVijapur \u00e8 una suddivisione dell'India, classificata come \"municipality\", di 24.805 abitanti, situata nel distretto di Mehsana, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 36' 03 N e 72\u00b0 46' 18 E.\nSociet\u00e0.\nEvoluzione demografica.\nAl censimento del 2001 la popolazione di Vijapur assommava a 24.805 persone, delle quali 12.876 maschi e 11.929 femmine. I bambini di et\u00e0 inferiore o uguale ai sei anni assommavano a 2.972, dei quali 1.628 maschi e 1.344 femmine. Infine, coloro che erano in grado di saper almeno leggere e scrivere erano 16.745, dei quali 9.601 maschi e 7.144 femmine."}
{"id": "2210495", "revid": "729019", "url": "https://it.wikipedia.org/wiki?curid=2210495", "title": "Gruppo Lombardini", "text": "Il Gruppo Lombardini \u00e8 stato una delle principali aziende italiane operanti nel settore della Grande distribuzione organizzata, presente sul territorio nazionale con ipermercati, discount e cash &amp; carry.\nL'azienda capogruppo \u00e8 la \"Lombardini Holding Spa\", a cui facevano capo le insegne Pellicano (Comprabene Spa e Lombardini Rezzato Srl), Gros Market (Gros Market Italia Srl), LD Discount (Lombardini Discount Spa).\nMarchi.\nPellicano Super.\nL'insegna \"Pellicano\" riuniva circa 400 punti vendita, ceduti nel periodo 2006-2012 ultimamente a Conad ed a Carrefour o convertiti in \"LD Market\".\nPellicano Iper.\nL'insegna identificava i cinque ipermercati del gruppo (a Camposampiero, Liscate, Mapello, Rezzato e Treviglio), la cui superficie va dai circa 3000 ai circa 7000\u00a0m\u00b2.\nNell'autunno 2012, l'ipermercato di Camposampiero viene ceduto ai Fratelli Lando (insegna IperLANDO). Il 25 luglio 2013, viene comunicata la cessione dei restanti punti di vendita, due dei quali (Mapello e Treviglio) sono stati convertiti in Ipercoop a settembre 2013, l'ipermercato di Liscate dal 28 novembre 2013 diviene un Galassia del Gruppo Brendolan, mentre la struttura di Rezzato dal 6 dicembre 2013 diviene un IperRossetto del Gruppo Rossetto.\nContinente.\nIl Gruppo possedeva un ipermercato a Rezzato, in provincia di Brescia che utilizzava in franchising l'insegna Continente fino al 2010. A partire dal 2011 il marchio rimane ad identificare il centro commerciale mentre l'ipermercato passa ad insegna Pellicano Iper, questo fino a dicembre 2013 quando diventa \"IperRossetto\".\nLa denominazione Continente viene utilizzata anche per l'ultimo centro commerciale realizzato dal Gruppo a Mapello (BG).\nGros Market.\n\"Gros Market\" era una catena di 20 Cash &amp; Carry (diventati 13 ad inizio 2013) radicati su tutto il Nord Italia e nelle Marche con un vasto assortimento di referenze per alimentaristi, comunit\u00e0 e per il canale Ho.Re.Ca.\nNel corso del 2013, sei punti vendita sono stati ceduti a Docks Market di propriet\u00e0 di Carrefour, mentre altri 6 sono stati ceduti al Gruppo Selex (Unicomm e Brendolan) e convertiti in \"C+C Cash&amp;Carry\" o \"Centralcash\".\nLD Market.\n\"LD Market\" (\"LD Discount\" in Trentino-Alto Adige) raccoglieva 350 discount alimentari dislocati nel Nord Italia e nella Sardegna con un fatturato di oltre 860 milioni di euro (dati 2011). Era presente sul mercato italiano dal 1993.\nIl 25 luglio 2013, in un breve comunicato, il Gruppo Lombardini ha dichiarato la cessione del canale discount alla societ\u00e0 Lillo titolare del marchio MD.\nIl 30 settembre 2013, il cambio di direzione \u00e8 divenuto operativo mantenendo la vecchia insegna fino al 4 settembre 2017, da quando tutti i punti vendita sono stati riconvertiti in quelli MD."}
{"id": "2210496", "revid": "785863", "url": "https://it.wikipedia.org/wiki?curid=2210496", "title": "Oh! Production", "text": ", chiamato anche \"Oh! Pro\", \u00e8 uno studio di animazione giapponese fondato nel maggio 1970 da K\u014dichi Murata e Kazuo Komatsubara, tuttora impegnato a collaborare con le pi\u00f9 importanti compagnie del settore, quali Toei Animation, Nippon Animation e Studio Ghibli. Lo studio ha sede a Tokyo in un vecchio edificio che si compone di pochissime stanze a disposizione dei dipendenti."}
{"id": "2210497", "revid": "1272592", "url": "https://it.wikipedia.org/wiki?curid=2210497", "title": "San Severino (Centola)", "text": "San Severino \u00e8 una frazione del comune italiano di Centola, nella provincia di Salerno in Campania, detto fino al 1861 San Severino di Camerota.\nStoria.\nIl vecchio abitato di San Severino \u00e8 un borgo medievale abbandonato sovrastante la valle del fiume Mingardo, che qui scava una stretta forra chiamata Gola del Diavolo. Risale al X-XI secolo e serba tracce delle varie epoche storiche fino al Novecento, conservando le rovine di un castello e di una chiesa.\nSecondo l'umanista Pietro Summonte, il villaggio prese il nome dalla famiglia Sanseverino, la pi\u00f9 potente e ricca nel Principato di Salerno, con i Normanni prima e nel Regno di Napoli poi con gli Angioini e Aragonesi. Di parere opposto \u00e8 Giuseppe Antonini, il quale, all'inverso, sostiene che sarebbe stata la famiglia patrizia a prendere il nome dal borgo; la stessa tesi sostengono il Bozza e Domenicantonio Stanziola, prete e storico di Centola del XIX secolo, secondo il quale la potente famiglia dei Sanseverino \"si nom\u00f2 cos\u00ec dal castello e Borgo di Sanseverino\".\nLe fonti storiche esistenti indicano nel VII secolo la probabile origine dell'insediamento urbano nella gola della \"Tragara\" che sovrasta il fiume Mingardo ad opera di mercenari bulgari emigrati con il loro principe Aztek nel principato longobardo di Salerno, come riferito da Paolo Diacono nella sua \"Historia Langobardorum\".\nQuesti soldati furono adibiti al controllo della gola del Mingardo e della principale arteria di collegamento per il golfo di Policastro che appunto si dipanava per questa gola, garantendo il collegamento con il porto di Palinuro.\nA quest'epoca risale il primo insediamento con la costruzione di una torre di avvistamento, i cui resti sono visibili dall'alto, e le prime abitazioni per gli armigeri.\nL'importanza strategica che rivestiva per i Longobardi il possesso del borgo fortificato \u00e8 testimoniata dall'aspra contesa che vi fu nel 1075 tra il conte Guido di Policastro e Guimondo dei Mulsi.\nIn origine, nel 1054, il castello, con il feudo di Policastro, era stato attribuito a Guido dal Principe di Salerno, Gisulfo II, figlio di Guaimaro V, per ricompensarlo del suo aiuto per ottenere il dominio del Principato; successivamente, per\u00f2 Guimondo, feudatario confinante, avanz\u00f2 delle pretese sul borgo, sostenendo che doveva essere assegnato a lui.\nPer risolvere la controversia, i due nobili accettarono di sottoporsi all'arbitrato del principe di Capua, ma Guido non arriv\u00f2 mai nella citt\u00e0, perch\u00e9 fu ucciso in un'imboscata proprio nella gola del Mingardo dagli sgherri di Guimondo dei Mulsi.\nLa morte di Guido priv\u00f2 il regno Longobardo di uno dei suoi migliori ingegni, \u201ccos\u00ec mor\u00ec la luce di tutti i Longobardi\u201d scrisse Amato di Montecassino nella sua \"Storia dei Normanni\"; dopo questo fatto di sangue, Guimondo occup\u00f2 il Borgo, ma per ordine regio fu costretto a consegnarlo al fratello di Guido, Landolfo, che ne conserv\u00f2 il dominio fine alla fine del regno Longobardo avvenuta nel 1077, con l'avvento dei Normanni, quando Landolfo conserv\u00f2 i propri domini, ma dovette consegnare i castelli pi\u00f9 importanti tra cui San Severino.\nCon i Normanni (1077\u20131189) e successivamente con gli Svevi (1189-1266) furono realizzate altre opere di fortificazione, soprattutto da Federico II, il quale dispose la realizzazione della cinta muraria; fu realizzata altres\u00ec la chiesa di notevoli dimensioni a picco sullo strapiombo della gola della Tragara.\nLa sua posizione strategica fece s\u00ec che durante la guerra del Vespro San Severino diventasse teatro di guerra, in particolare innumerevoli sofferenze soffr\u00ec la popolazione per le scorrerie degli Almogaveri, tanto che nel 1291 per disposizione di Carlo II d'Angi\u00f2, il paese, assieme ad altri centri del Cilento, venne esentato dal pagamento delle tasse.\nLa tradizione orale parla con riferimento a questo triste periodo di un grande battaglia nella valle del Mingardo, con grande numero di morti e feriti, scontro che port\u00f2 alla caduta di San Severino e alla sua presa da parte degli Aragonesi.\nCon l'avvento degli Aragonesi (1444), il borgo fortificato, gi\u00e0 da anni della potente famiglia dei Sanseverino, essendo venuta meno la sua importanza strategica, anche per lo sviluppo delle armi da fuoco, cadde in decadenza e il castello venne abbandonato; notevole sviluppo ebbe l'insediamento civile, anche grazie all'attivit\u00e0 estrattiva di gesso, scoperto nella zona.\nNel 1552 i Sanseverino, signori del borgo, per contrasti con il re spagnolo Carlo V, furono esiliati dal Regno di Napoli, riparando in Spagna, mentre il loro feudo del Cilento fu smembrato in tanti suffeudi, venduti dalla Corona al migliore offerente: San Severino fu comprato all'asta dalla famiglia Tancredi, poi nel 1628 pass\u00f2 alla famiglia Albertini di Nola, discendente dalla famiglia Alberti di Prato, poi nel 1794 fu acquistato dalla famiglia Quaranta (famiglia) di Cava che lo tenne fino all'abolizione della feudalit\u00e0 avvenuta nel 1806 ad opera dei Francesi di Napoleone, conquistatori del Regno di Napoli.\nSotto i nuovi feudatari San Severino pat\u00ec lo stesso destino di altre realt\u00e0 del Regno, con la popolazione vessata da un esoso fiscalismo dei signorotti proprietari spesso residenti fuori provincia, i quali spesso delegavano per la riscossione delle rendite propri fiduciari che appunto angariavano e spremevano la popolazione civile. Nel 1624, gran parte della popolazione mor\u00ec di peste: \u00e8 di questo periodo la consacrazione della chiesa alla Madonna degli Angeli, appunto protettrice contro il morbo. Nel corso della prima met\u00e0 del 1700, venne abbandonata la chiesa cattedrale in quanto la popolazione, a causa delle generali condizioni di povert\u00e0 e miseria, non pot\u00e9 realizzare i lavori di manutenzione necessari, sollecitati dal vescovo di Vallo della Lucania del 1746.\nCon la costruzione nel 1888 della linea ferroviaria Pisciotta - Castrocucco, man mano la popolazione cominci\u00f2 a trasferirsi a valle per cui nel giro di una cinquantina d'anni il paese venne quasi del tutto abbandonato, anche se fino al 1977 la chiesa sul Borgo rest\u00f2 la chiesa del paese a valle e alcune case del borgo vecchio erano ancora abitate.\nInfrastrutture e trasporti.\nA San Severino \u00e8 situata la stazione di Centola-Palinuro-Marina di Camerota, chiamata semplicemente Centola fino al 2018."}
{"id": "2210498", "revid": "287204", "url": "https://it.wikipedia.org/wiki?curid=2210498", "title": "Vitthal Udyognagar", "text": " \nVitthal Udyognagar (censita come Vitthal Udyognagar INA) \u00e8 una citt\u00e0 dell'India di 4.103 abitanti, situata nel distretto di Anand, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 32' 50 N e 72\u00b0 54' 51 E.\nSociet\u00e0.\nEvoluzione demografica.\nAl censimento del 2001 la popolazione di Vitthal Udyognagar assommava a 4.103 persone, delle quali 2.188 maschi e 1.915 femmine. I bambini di et\u00e0 inferiore o uguale ai sei anni assommavano a 571, dei quali 300 maschi e 271 femmine. Infine, coloro che erano in grado di saper almeno leggere e scrivere erano 2.857, dei quali 1.703 maschi e 1.154 femmine."}
{"id": "2210509", "revid": "123949065", "url": "https://it.wikipedia.org/wiki?curid=2210509", "title": "Valeria De Franciscis", "text": "Biografia.\nNata in una famiglia nobile, da madre torinese e padre napoletano, che svolgeva l'attivit\u00e0 d'avvocato, Valeria De Franciscis ricevette sin da giovane un'educazione rigida. Quando aveva appena quattro anni mor\u00ec la madre e il padre successivamente si rispos\u00f2. Nel 1981, all'et\u00e0 di 66 anni, mor\u00ec il marito della De Franciscis.\nFa il suo debutto sul grande schermo in tarda et\u00e0, in \"Pranzo di ferragosto\" (2008) di Gianni Di Gregorio, in cui interpreta, all'et\u00e0 di 93 anni, la madre del protagonista Gianni Di Gregorio: il film fu presentato alla 65\u00aa Mostra internazionale d'arte cinematografica di Venezia. Per la sua interpretazione fu premiata al Bat\u00eck Film Festival di Perugia come miglior attrice esordiente e vinse il premio \"Sosterzio d'argento\". Nel 2009 ha partecipato invece al film \"I mostri oggi\" di Enrico Oldoini.\nNel 2010 torna ad essere diretta di nuovo da Di Gregorio, questa volta in \"Gianni e le donne\", ancora nei panni della madre del protagonista, come lo fu in \"Pranzo di Ferragosto\". L'attrice ottiene nel 2011 una candidatura ai David di Donatello come miglior attrice non protagonista, risultando tra l'altro la pi\u00f9 longeva attrice a ricevere una candidatura al premio e la pi\u00f9 anziana attrice ad avere una candidatura a un premio cinematografico nel mondo (candidature ricevute nell'anno dei suoi 96 anni), superando l'attrice Gloria Stuart candidata nel 1998 all'Oscar come miglior attrice non protagonista nel film \"Titanic\" a 87 anni.\n\u00c8 morta nel 2014 all'et\u00e0 di 98 anni e riposa nel cimitero del Verano ."}
{"id": "2210512", "revid": "1747171", "url": "https://it.wikipedia.org/wiki?curid=2210512", "title": "Ines Alfani Tellini", "text": "Biografia.\nDopo aver terminato gli studi di canto e pianoforte al Conservatorio di Firenze il debutt\u00f2 fu al teatro Dal Verme di Milano nel 1923. Venne scelta per esibirsi alla Scala, guidato da Arturo Toscanini. Nel 1931 canta ne L'amico Fritz al Teatro Massimo Vincenzo Bellini di Catania. Famosa anche all'estero, grazie alla collaborazione con il governo sovietico tenne dei concerti a Mosca e Leningrado negli anni 1934, 1936 e 1938, fu la prima cantante lirica italiana ad esibirsi in quel paese.\nIn seguito alla seconda guerra mondiale si ritir\u00f2 dal canto dedicandosi sia all'insegnamento che alla regia di opere da camera.\nNel 1948 \u00e8 alla regia dell'opera lirica \"Il vecchio geloso\", con musica di Carlo Savina e il libretto di Mario Verdone rappresentata il 17 agosto 1948 al Teatro dei Rozzi di Siena con l'orchestra diretta da Vittorio Baglioni, l'opera vinse il premio dell'Accademia Chigiana.\nMadre dello sceneggiatore Piero Tellini, \u00e8 scomparsa nel 1985 all'et\u00e0 di 89 anni, pochi giorni prima della morte del figlio."}
{"id": "2210514", "revid": "1305772", "url": "https://it.wikipedia.org/wiki?curid=2210514", "title": "Alfonso della Viola", "text": "Biografia.\nAlfonso nacque in una famiglia di musicisti, della quale tuttavia non si \u00e8 ancora in grado di chiarire le relazioni di parentela. Probabilmente, era figlio illegittimo di Agostino della Viola (o Agostino di Ferrara), noto cantante e strumentista alla corte di Ferrara dal 1497 al 1522.\nDal 1528 al servizio di Alfonso I d'Este, Duca di Ferrara, come suo musicista di camera, Alfonso della Viola fu al soldo degli Estensi come strumentista di \"viola d'arco\" e compositore per 40 anni. Tra il 1563 ed il 1572 ricopr\u00ec il posto di maestro di cappella presso la Cattedrale di Ferrara.\nLa sua abilit\u00e0 tanto come compositore che come strumentista \u00e8 celebrata da vari scrittori dell'epoca, tra cui Cristoforo di Messisbugo e Luigi Dentice, il quale scrive\nOpere.\nSi dice abbia composto la musica per il matrimonio di Ercole II d'Este con Renata di Francia. Scrisse anche musiche per varie tragedie e drammi pastorali rappresentati a Ferrara, tra le quali l'Orbecche di Giambattista Giraldi Cinzio (1541), l\"'Aretusa\" di Alberto Lollio (1563) e \"Lo Sfortunato\" di Agostino Argenti (1567). Tutte queste opere sono andate perdute, eccetto alcuni frammenti delle musiche per \"Il Sacrificio\" di Agostino Beccari (1564). Lo stile musicale ricorda i brani di Francesco Corteccia per gli intermedi fiorentini.\nPubblic\u00f2 a Ferrara due libri di madrigali a 4 voci, il primo (1539) comprendente 43 composizioni, il secondo (1540) 46; inoltre, si trovano altri sei madrigali a 5 voci in antologie dell'epoca."}
{"id": "2210516", "revid": "2226284", "url": "https://it.wikipedia.org/wiki?curid=2210516", "title": "Grano (musica)", "text": "Si definisce grano (o granulo) un \"microevento Suono al limite della percettibilit\u00e0 uditiva, che pu\u00f2 variare come lunghezza tra uno e cento millisecondi ciascuno, pu\u00f2 essere generato da una formula matematica o da un suono campionato. Il grano quindi \u00e8 una rappresentazione del suono nel dominio del tempo e della frequenza. Pu\u00f2 definirsi quasi come una visione del suono quantistica (vedi gabor).\nCiascun grano \u00e8 generato da un oscillatore collegato a un generatore di inviluppo d' ampiezza. L' inviluppo d' ampiezza modella ogni grano, pu\u00f2 essere una forma gaussiana, una linea a tre fasi o pu\u00f2 avere una forma a campana. Inviluppi complessi creano grani risonanti per esempio. Un grano pu\u00f2 durare un tempo costante, casuale o dipendente dalla frequenza. All' interno del grano oltre l' inviluppo d' ampiezza che lo modella vi \u00e8 una forma d' onda che pu\u00f2 essere sintetica o campionata.\nL'avvicendamento di una serie di questi \"grani\" (o granuli) produce un suono che sta alla base della sintesi granulare."}
{"id": "2210518", "revid": "1810027", "url": "https://it.wikipedia.org/wiki?curid=2210518", "title": "Musei di Genova", "text": ""}
{"id": "2210520", "revid": "339392", "url": "https://it.wikipedia.org/wiki?curid=2210520", "title": "Voblasc' di Vitebsk", "text": ""}
{"id": "2210526", "revid": "105741747", "url": "https://it.wikipedia.org/wiki?curid=2210526", "title": "Acquedotto di Piombino", "text": "L'acquedotto di Piombino \u00e8 l'acquedotto dell'omonima citt\u00e0 e del suo circondario (Val di Cornia).\nL'acquedotto \u00e8 posto in aperta campagna in localit\u00e0 Campo all'Olmo ed \u00e8 visibile dalla Strada statale 398 Via Val di Cornia nei pressi dell'ingresso lato Piombino.\nLe sue condotte si estendono oggi per 126 km, alimentate da quattro pozzi e dall'impianto cosiddetto \"anello\", \u00e8 dotato di otto centrali di rilancio e otto depositi di stoccaggio. Le acque sono disinfettate con biossido di cloro.\nL'acqua erogata dall'acquedotto \u00e8 ritenuta potabile.\nStoria.\nLa prima pietra fu posta nel 1922. Prima di questa data i piombinesi usufruivano delle cisterne, fontane e pozzi sparsi nella citt\u00e0 e, anche se raramente, nelle campagne.\nAll'epoca esisteva gi\u00e0 un piccolo acquedotto sito in localit\u00e0 Bottaccio, nei pressi del cimitero e dei macelli pubblici di Piombino. Questo impianto sfruttava una sorgente locale (una delle tante falde acquifere che hanno origine nel Promontorio di Piombino) la cui portata insufficiente costringeva per\u00f2 a servirsi spesso delle vecchie fontane cittadine.\nIl primo progetto per la realizzazione del nuovo acquedotto di Campo all'Olmo risale al 1911.\nFu inaugurato il 18 ottobre 1925, in presenza di Vittorio Emanuele III d'Italia.\n\u00c8 attualmente gestito dall'ASA (Azienda Servizi Ambientali)."}
{"id": "2210530", "revid": "1982", "url": "https://it.wikipedia.org/wiki?curid=2210530", "title": "Massacro di Trily", "text": ""}
{"id": "2210534", "revid": "463107", "url": "https://it.wikipedia.org/wiki?curid=2210534", "title": "Zignago Vetro", "text": "Zignago Vetro S.p.A. \u00e8 una societ\u00e0 per azioni italiana, costituita negli anni cinquanta da Gaetano Marzotto, produce contenitori in vetro cavo, destinati prevalentemente ai mercati delle bevande ed alimenti, della cosmetica e profumeria, dell'alta profumeria e dei vetri speciali.\nLa societ\u00e0 \u00e8 quotata dal 2007 presso la Borsa di Milano dove \u00e8 presente negli indici FTSE Italia Mid Cap e FTSE Italia STAR.\nIl gruppo.\nll Gruppo Zignago Vetro opera in tutto il mondo con un modello \"business to business\" attraverso quattro societ\u00e0 operative: \nLa business unit \"Zignago Vetro\" \u00e8 attiva nel mercato delle bevande &amp; alimenti e della cosmetica &amp; profumeria. In quest'attivit\u00e0 \u00e8 complementare alla business unit \"Zignago Vetro Brosse\", societ\u00e0 francese che opera nel mercato dei contenitori in vetro per l'alta profumeria con uno stabilimento situato in Normandia, al centro di un distretto di antica tradizione nella produzione di raffinati flaconi per la profumeria di lusso.\nLa business unit \"Vetri Speciali\" produce e commercializza bottiglie personalizzate destinate alle fasce premium di vino, olio e liquori, realizzate in forme originali con ampia gamma di colori ed in lotti anche molto piccoli.\nLa business unit \"Zignago Vetro Polska\", societ\u00e0 di diritto polacco, con sede e stabilimento a Trabki, nella regione della Masovia, nei pressi di Varsavia, opera in nicchie del mercato mondiale dei contenitori in vetro per cosmetica e profumeria e anche per bevande e alimenti con un'ampia offerta di prodotti personalizzati.\nDal 2013 il gruppo \u00e8 attivo anche nel riciclo del vetro attraverso \"Vetreco S.r.l.\" (partecipata al 30%), societ\u00e0 tra le pi\u00f9 importanti nel settore in Italia sia per dimensioni che per soluzioni tecnologiche.\nZignago Holding.\nLa societ\u00e0 fa parte della Zignago Holding, controllata dalla famiglia Marzotto.\nLa holding, oltre alla Zignago Vetro, controlla anche:"}
{"id": "2210535", "revid": "767487", "url": "https://it.wikipedia.org/wiki?curid=2210535", "title": "Domanda walrasiana", "text": "La domanda walrasiana, dal nome dell'economista L\u00e9on Walras, chiamata anche domanda marshalliana, dall'economista Alfred Marshall, in microeconomia \u00e8 definibile come quella funzione (o corrispondenza) che associa ad ogni insieme di prezzi dei beni (formula_1) e patrimonio individuale \"w\" il paniere di consumo che massimizza l'utilit\u00e0 del consumatore sotto il vincolo di bilancio, il vincolo costituito dal reddito a disposizione del consumatore.\nIn termini formali si ha:\ndove \"x\"i \u00e8 appunto la domanda del bene \"i\" e U(.) \u00e8 la funzione di utilit\u00e0.\nLa domanda walrasiana \u00e8 dunque il massimizzatore nel problema di massimizzazione dell'utilit\u00e0 individuale, problema di massimo vincolato che rappresenta il \"duale\" di quello di minimizzazione della spesa dato il vincolo costituito dall'utilit\u00e0 minima ottenibile, il cui minimizzatore \u00e8 la domanda hicksiana.\nPropriet\u00e0 della domanda walrasiana.\nData una funzione di utilit\u00e0 continua che rappresenta un sistema di preferenze localmente non soddisfatte, la domanda walrasiana soddisfa le seguenti propriet\u00e0:"}
{"id": "2210539", "revid": "287204", "url": "https://it.wikipedia.org/wiki?curid=2210539", "title": "Piazza XX Settembre", "text": "Piazza XX Settembre (data della Presa di Roma, 1870) \u00e8 una piazza di Livorno, celebre per essere stata, per oltre 60 anni, sede del famoso \"Mercatino americano\".\nStoria.\nLa realizzazione della piazza, ubicata nel cuore della citt\u00e0 ottocentesca, \u00e8 strettamente legata alla costruzione dell'antistante chiesa di San Benedetto, innalzata, in un'area esterna alle fortificazioni medicee delimitate dal vicino Fosso Reale, tra il 1817 ed il 1819 su progetto di Gaspero Pampaloni.\nParallelamente, al fine di organizzare razionalmente lo spazio intorno all'edificio, furono avviati i progetti per la sistemazione della piazza. Peraltro, proprio tra il sito destinato ad essere trasformato in piazza e il Fosso Reale erano gi\u00e0 presenti alcuni fabbricati costruiti sfruttando le diverse quote tra il fossato da un lato ed il terrapieno dall'altro; tra questi occorre segnalare il Palazzo Du Clou, poi Lamotte, ricordato dalla guida di Pietro Volpi per la presenza di rifiniture in pietra serena, per le belle scale interne e per la grandiosit\u00e0 degli appartamenti.\nL'architetto Pasquale Poccianti, gi\u00e0 nel 1819, avanz\u00f2 la proposta per una piazza proporzionata alle dimensioni della chiesa, delimitata, sul fronte orientale, dalla presenza di un lotto edificabile interposto tra la via di Salviano e la facciata del medesimo tempio. Tuttavia, l'idea di Poccianti non ebbe seguito e nel 1827 fu dato incarico all'ingegnere della Comunit\u00e0 di redigere il progetto definitivo della piazza, che quindi fu estesa fino alla via di Salviano (attuale via Mentana), assumendo pertanto la forma di un grande viale alberato.\nInizialmente intitolata a San Benedetto, il 5 settembre 1881 ebbe l'odierna denominazione, mentre solo nel 1958 qui fu innalzata la statua di \"Leopoldo II di Toscana\"; l'imponente scultura di Paolo Emilio Demi era originariamente posta sulla piazza del Voltone, ma fu danneggiata durante l'insurrezione del 1849 e tolta con decisione presa dal consiglio comunale nella notte fra il 6 e il 7 maggio, per restare nascosta da allora e per oltre un secolo nel vecchio arsenale del porto.\nSuccessivamente al 1\u00ba novembre 1944, con l'arrivo in citt\u00e0 delle truppe statunitensi, in questo luogo ebbe sede il cosiddetto \"Mercatino americano\", che con le sue strutture cel\u00f2, di fatto, le peculiarit\u00e0 architettoniche ed artistiche della piazza. Dopo oltre 60 anni il mercatino \u00e8 stato trasferito nelle aree portuali della Stazione Marittima, dove il 25 luglio 2009 si \u00e8 tenuta l'inaugurazione ufficiale.\nQuindi, le vetuste baracche che occupavano la piazza sono state smantellate e rimosse."}
{"id": "2210540", "revid": "1573940", "url": "https://it.wikipedia.org/wiki?curid=2210540", "title": "Capetus palustris", "text": "Capetus palustris \u00e8 un anfibio estinto, appartenente ai temnospondili. Visse nel Carbonifero superiore (circa 300 milioni di anni fa) e i suoi resti sono stati ritrovati nel famoso giacimento di N\u00fd\u0159any, in Repubblica Ceca.\nDescrizione.\nIl cranio di questo animale era largo e grosso, e raggiungeva la lunghezza di 40 centimetri; la mandibola era molto robusta nella parte posteriore. Si presume che l'intero animale potesse superare il metro e mezzo di lunghezza e, quindi, fosse uno dei pi\u00f9 grandi tetrapodi di N\u00fd\u0159any. I denti erano conici, ma quelli posizionati nella parte anteriore della bocca erano leggermente compressi lateralmente e forse erano debolmente carenati. Il cranio era sprovvisto dei canali della linea laterale, come nella maggior parte degli edopoidi.\nClassificazione.\nA causa di numerose caratteristiche primitive nel cranio, il capeto \u00e8 considerato un membro poco specializzato dell'ordine dei temnospondili. Probabilmente la sua posizione era ancestrale a quella della maggior parte dei temnospondili, e le sue parentele potrebbero essere ricercate nella superfamiglia degli edopoidi.\nStile di vita.\nSi presume che questo animale conducesse una vita anfibia (Sequeira &amp; Milner, 1993), simile a quella degli attuali alligatori: le sue prede, in questo caso, potrebbero essere state tetrapodi di media taglia dai movimenti lenti. Lo stile di vita, in questo caso, potrebbe essere stato piuttosto diverso da quello dei contemporanei loxommatidi o di \"Cochleosaurus\", pi\u00f9 specializzati nella caccia a prede strettamente acquatiche come i pesci. Un'altra possibilit\u00e0 \u00e8 che questo animale fosse maggiormente adatto a una vita terrestre; questa ipotesi \u00e8 data dalla mancanza dei canali della linea laterale, di solito distintivi di creature acquatiche."}
{"id": "2210541", "revid": "767487", "url": "https://it.wikipedia.org/wiki?curid=2210541", "title": "Saharastega moradiensis", "text": "La saharastega (Saharastega moradiensis) \u00e8 un anfibio estinto appartenente ai temnospondili. Visse nel Permiano superiore (circa 250 milioni di anni fa) e i suoi resti sono stati ritrovati esclusivamente in Niger.\nDescrizione.\nDi grandi dimensioni, questo anfibio possedeva un aspetto insolito rispetto a quello dei temnospondili. Il cranio, infatti, non era molto simile a quello dei suoi stretti parenti, ma era corto e molto largo; le orbite, inoltre, non erano dirette verso l'alto ma erano piccole e poste lateralmente. Oltre a ci\u00f2, l'osso tabulare presente nella parte posteriore del cranio era diretto lateralmente e non posteriormente come negli altri temnospondili. I denti erano piuttosto piccoli e indifferenziati. Tutte queste particolarit\u00e0 indicano che la saharastega era un animale piuttosto specializzato, a dispetto della presunta posizione ancestrale che occupava all'interno dei temnospondili.\nClassificazione.\nNonostante i resti di \"Saharastega\" provengano da terreni del Permiano superiore, gli studiosi concordano nell'affermare che questo animale fosse un rappresentante basale dei temnospondili; questo fatto significherebbe che la linea evolutiva che porta alla saharastega potrebbe essere ricondotta direttamente al Carbonifero inferiore (quasi cento milioni di anni prima rispetto all'epoca in cui \u00e8 vissuta). Nello stesso giacimento \u00e8 stato rinvenuto un altro anfibio primitivo, \"Nigerpeton\", riconducibile ai cocleosauridi. Originariamente \"Saharastega\" era stata ascritta agli edopoidi (Sidor et al., 2005), ma un successivo esame ha determinato che questo animale potrebbe aver occupato una posizione ancor pi\u00f9 ancestrale all'interno dei temnospondili (Steyer et al., 2006)."}
{"id": "2210543", "revid": "767487", "url": "https://it.wikipedia.org/wiki?curid=2210543", "title": "Retifacies abnormalis", "text": " \nIl retifacie (Retifacies abnormalis) \u00e8 un artropodo estinto, vissuto nel Cambriano inferiore (circa 520 milioni di anni fa). I suoi resti fossili sono stati ritrovati in Cina, nel ben noto giacimento di Maotianshan.\nDescrizione.\nDi dimensioni considerevoli rispetto a quelle di altri artropodi primitivi, questo animale poteva raggiungere i 12 centimetri di lunghezza, anche se la maggior parte degli esemplari rinvenuti era di dimensioni minori. Lo scudo cefalico era corto, ed era seguito da una decina di segmenti corporei (tergiti) che si sovrapponevano l'uno all'altro. La parte posteriore del corpo era costituita da un grosso scudo e da una lunga coda segmentata. Tutte le tergiti erano dotate di una superficie costituita da poligoni irregolari, sconosciuta tra gli altri artropodi di Maotianshan.\nVentralmente erano presenti due occhi posti su peduncoli, e subito accanto vi erano due lunghe antenne provviste di corte setole. Come molti artropodi primitivi, anche questo animale possedeva le classiche appendici biramate, in numero di diciotto paia. Tre di queste erano posizionate sotto la testa, dieci corrispondevano alle tergiti toraciche e cinque erano presenti nello scudo caudale. Le appendici erano costituite da un ramo con funzione deambulatoria (endopodio) dotato di margine interno spinoso, e da un ramo \u2013 branchia (esopodio) formato da una struttura a forma di pinna, costituita da una ventina di setole.\nClassificazione.\nL'aspetto vagamente simile a quello di un trilobite ha originariamente portato gli studiosi a pensare che \"Retifacies\" fosse un possibile parente di \"Helmetia\" o di \"Naraoia\", altri due artropodi primitivi imparentati con i trilobiti (Delle Cave e Simonetta 1991, Hou e Bergstrom 1997). Successivamente, un altro studio sugli aracnomorfi del Cambriano ha mostrato come \"Retifacies\" fosse imparentato con altri artropodi basali, come \"Emeraldella\" e \"Sidneyia\", provenienti dal giacimento di Burgess Shales in Canada.\nStile di vita.\nCome molti altri artropodi del Cambriano, il retifacie probabilmente viveva strisciando sul fondale marino. Nonostange i fossili non conservino alcuna appendice cefalica degna di nota, il margine seghettato delle zampe fa supporre che questo animale fosse un predatore o un necrofago. La possibile presenza di sedimento nell'intestino di un esemplare (Hou e Bergstrom 1997) suggerisce che \"Retifacies\" potrebbe aver utilizzato altre strategie per nutrirsi."}
{"id": "2210545", "revid": "1573940", "url": "https://it.wikipedia.org/wiki?curid=2210545", "title": "Batofasciculus ramificans", "text": "Batofasciculus ramificans \u00e8 un enigmatico organismo estinto, forse appartenente agli ctenofori, vissuto nel Cambriano inferiore (circa 520 milioni di anni fa). I suoi resti sono stati ritrovati esclusivamente nel giacimento di Maotianshan, in Cina.\nDescrizione.\nNoto per pochi esemplari, questo misterioso organismo raggiungeva la lunghezza di circa 5 centimetri. Ogni esemplare \u00e8 costituito da un gruppo di rami, di norma in numero di 8-12. Ogni ramo \u00e8 indipendente e appuntito alla base; le basi sono poste l'una vicina all'altra, e da questo punto in poi ogni ramo curva leggermente verso l'esterno, per poi seguire un percorso semicircolare e andare a riunirsi alla sommit\u00e0. Sul margine convesso, ogni ramo \u00e8 dotato di corte spine ben spaziate fra loro, con una distribuzione molto regolare. Queste spine sembrerebbero essere state rigide e forse cave; su alcuni esemplari si \u00e8 conservato un livello di materia nera, forse a rappresentare un resto organico.\nNuovo materiale rinvenuto (Ou et al., 2015) ha rivelato la presenza di uno statolite nell'organo apicale e una regione orale, collegando quindi \"Batofasciculus\" agli ctenofori. Lo statolite \u00e8 conservato sotto forma di residui carboniosi, come \u00e8 stato rivelato grazie a un'analisi spettroscopica a dispersione di energia, ed \u00e8 compatibile con la conservazione carboniosa di statoliti in altri ctenofori provenienti da Chengjiang (per esempio \"Galeactena\"). Gli otto raggi arcuati portano spine robuste, e conservano la loro integrit\u00e0 strutturale anche quando disarticolati, suggerendo un notevole grado di sclerotizzazione.\nClassificazione.\nLa natura di questo organismo \u00e8 stata a lungo un mistero. Si \u00e8 ipotizzato che l'intera struttura dell'animale fosse a simmetria radiale nell'organismo in vita. Le basi separate delle braccia non chiarivano se questa struttura fosse parte di un organismo pi\u00f9 grande o no; si era persino ipotizzato che \"Batofasciculus\" fosse una struttura coloniale. La presenza di strutture organiche rigide avevan lasciato intravedere una parentela con i graptoliti o con altri emicordati, idrozoi o persino alghe, ma l'apparente mancanza di aperture lungo i rami escluderebbe per\u00f2 qualunque parentela con gli emicordati. Altre ipotesi vedevano in \"Batofasciculus\" un arcaico parente bizzarro degli ctenofori. L'appartenenza a quest'ultimo gruppo sembrerebbe essere stata confermata da ritrovamenti pi\u00f9 recenti (Ou et al., 2015). A differenza di molti omologhi attuali, tuttavia, \"Batofasciculus\" era sprovvisto di tentacoli, aveva un corpo sclerotizzato e possedeva otto coppie di righe a pettine. \"Batofasciculus\" e i suoi stretti parenti sono stati riconosciuti in gruppo monofiletico (Scleroctenophora) all'interno degli ctenofori (Ou et al., 2015)."}
{"id": "2210546", "revid": "256896", "url": "https://it.wikipedia.org/wiki?curid=2210546", "title": "Myoscolex ateles", "text": " \nIl mioscoleco (Myoscolex ateles) \u00e8 un enigmatico animale estinto, forse imparentato con gli anellidi o con i dinocaridi, vissuto nel Cambriano inferiore (circa 520 milioni di anni fa). I suoi resti sono stati ritrovati in Australia meridionale (isola dei Canguri).\nDescrizione.\nI resti fossili di questo organismo consistono in impronte di tessuti organici fosfatizzati. Il corpo era dotato di file di strutture simili a bastoncini, interpretate come chaetae. Il corpo, inoltre, era costituito da un livello esterno con fibre trasversali, che lo circondavano completamente. Numerose fibre longitudinali erano presenti lungo il corpo e nella regione dorsale. Lungo il ventre si incrociavano altre strutture oblique. L'intero organismo, probabilmente, aveva un aspetto allungato e sottile, appiattito lateralmente.\nClassificazione.\nNon sono chiare le parentele di questo animale; alcuni studiosi ha ipotizzato che \"Myoscolex\" fosse uno dei pi\u00f9 antichi rappresentanti degli anellidi, a causa del corpo annulato e della somiglianza superficiale con i policheti della famiglia degli ofeliidi. Altre interpretazioni chiamano in causa l'appiattimento laterale del corpo, che ricorda quello del cordato primitivo \"Pikaia\", ma \u00e8 improbabile che \"Myoscolex\" possa essere un rappresentante arcaico di questo phylum. Un'ulteriore interpretazione dei resti fossili ha condotto a supporre che questo animale fosse un parente dell'altrettanto misteriosa \"Opabinia\", l'animale dotato di cinque occhi e di proboscide prensile proveniente dal giacimento di Burgess Shales. In quest'ultimo caso, il corpo di \"Myoscolex\" non sarebbe stato annulato ma segmentato, e costituito da una cuticola pi\u00f9 rigida; le strutture tipiche di \"Opabinia\" (occhi, coda, proboscide) si sarebbero perse nel corso della fossilizzazione.\nStile di vita.\n\"Myoscolex\" era senza dubbio un organismo marino, ma i resti incompleti e di difficile interpretazione rendono del tutto ipotetico lo stile di vita. Probabilmente, dato il corpo appiattito lateralmente, era un organismo nuotatore che si muoveva grazie a moti ondulatori del corpo e usava chetae o strutture simili per orientarsi."}
{"id": "2210548", "revid": "339392", "url": "https://it.wikipedia.org/wiki?curid=2210548", "title": "Voblasc' di Homiel'", "text": ""}
{"id": "2210550", "revid": "1543377", "url": "https://it.wikipedia.org/wiki?curid=2210550", "title": "Il ginepro", "text": "Il ginepro (titolo tedesco: \"Vom Machandelbaum\", KHM 047) \u00e8 il titolo di una fiaba popolare contenuta nella celebre raccolta dei fratelli Grimm, \"Kinder- und Hausm\u00e4rchen\". Il racconto, dai toni molto crudi e violenti, narra della persecuzione di un bambino da parte della sua matrigna, della sua metamorfosi in uccello e della sua rivalsa finale. Nel sistema di classificazione Aarne-Thompson \u00e8 rappresentato dal tipo 720, \"The Juniper Tree\", ma \u00e8 anche noto come \"My Mother Slew Me; My Father Ate Me\".\nTrama.\nUna donna, rattristata dalla sua impossibilit\u00e0 di avere figli, un giorno d'inverno sbuccia una mela seduta ai piedi di un ginepro, nel suo giardino. Inavvertitamente si ferisce ad un dito e il sangue che ne fuoriesce macchia la neve che ricopriva il terreno: d'istinto esprime il desiderio di poter dare alla luce un figlio rosso come il sangue e bianco come la neve. Di l\u00ec a poco, con grande gioia sua e di suo marito, la donna rimane incinta, ma verso la fine della gravidanza si ammala per aver mangiato troppe bacche del ginepro. Poco prima di partorire, chiede al marito di essere seppellita sotto quell'albero: il parto va a buon fine, ma la donna effettivamente muore dando alla luce suo figlio.\nIl marito esaudisce il suo desiderio e la piange giorno e notte, ma col tempo il dolore si attenua e l'uomo si decide a prendere nuovamente moglie. Da questo nuovo matrimonio nasce una bambina, Marilena, che si affeziona profondamente al fratellastro; sua madre, invece, ben presto lo prende in odio a tal punto da perseguitarlo continuamente, da riprenderlo e punirlo con ogni pretesto, tanto da non lasciargli pace. Questo suo accanimento si fa sempre pi\u00f9 pesante, fino al giorno in cui la donna arriva al punto di ucciderlo: simulando gentilezza lo convince a prendere una mela da un baule dotato di un pesante e tagliente coperchio di ferro e, quando l'ignaro bambino si china per infilare la mano all'interno, ella con un colpo secco gli sbatte sul collo il coperchio, decapitandolo. Spaventata - ma non pentita - per il misfatto, la matrigna ricompone la testa del figliastro sul collo reciso nascondendo il taglio con un fazzoletto, poi sistema il cadavere su una sedia davanti alla porta e gli mette in mano una mela. Marilena, ingolosita alla vista del frutto, chiede al fratello di averne un po', e davanti al suo silenzio si cruccia: la madre, allora, le consiglia di dargli uno schiaffo, ma a quel gesto la testa del ragazzino cade ovviamente a terra. Marilena, pensando di essere la responsabile della morte del fratello, si dispera; a quel punto, la perfida donna la convince a tacere dell'incidente col padre, e - per sbarazzarsi del cadavere - lo taglia a pezzi e si fa aiutare a cucinarlo. Il padre, ignaro, divora con gusto le carni di suo figlio, al punto da mangiarselo per intero da solo.\nMarilena, disperata, piangendo raccoglie le ossa del fratello, le avvolge nel suo pi\u00f9 bel fazzoletto e le seppellisce ai piedi del ginepro. A quel punto l'albero comincia a muoversi in modo strano finch\u00e9 da esso non esce una nube e da questa nube un uccellino bellissimo e dal canto meraviglioso. Questo uccellino vola prima presso la casa di un orefice, poi presso quella di un calzolaio e infine presso un mulino, e ogni volta si mette a cantare la stessa canzone, che fa:\nIncantati dalla bellezza del canto, sia l'orefice, sia il calzolaio, sia i garzoni che lavoravano al mulino pregano l'uccelletto di cantare di nuovo per loro, e in cambio esso chiede - nell'ordine - una catena d'oro, un paio di belle scarpette rosse e una pesante macina di pietra. Con la catena in una zampa, le scarpe nell'altra e la macina attorno al collo, vola nuovamente verso casa, si posa su un ramo del ginepro, nel giardino, e ricomincia a cantare la sua canzone. All'udire quelle note, il padre e Marilena si rallegrano ed escono in giardino, dove ricevono dall'uccellino in dono la preziosa catena d'oro e le scarpette. La matrigna, invece, terrorizzata dal presentimento di qualcosa di terribile, rimane in casa a tormentarsi finch\u00e9, esasperata, non fugge all'esterno, ma appena mette piede fuori dalla soglia l'uccellino le fa cadere in testa la pesante macina e ne fa poltiglia. A quel punto l'uccello si ritrasforma nuovamente e riacquista le sue fattezze umane: felici e contenti, il bambino, Marilena e il padre rientrano in casa e si mettono a tavola.\nAnalisi.\nLa fiaba \u00e8 costruita su una serie di momenti ben precisi che seguono uno schema di nascita, morte e rigenerazione: inizia infatti con la raffinatissima descrizione della gravidanza della madre biologica del bambino e prosegue con la sua nascita che per\u00f2 comporta la morte della madre biologica; gli eventi si sviluppano in seguito alla persecuzione sanguinaria della matrigna, che uccide il bambino, e poi con la metamorfosi delle sue ossa nell'uccellino; infine, il tutto si conclude con una giusta vendetta e con la ritrasformazione dell'uccello in bambino. Al centro di tutto sta il tema dell'abuso da parte dei genitori sui figli: sia il bambino, che finisce decapitato e poi cucinato, sia la piccola Marilena subiscono violenza da parte della feroce matrigna, che elimina fisicamente uno e fa credere all'altra di essere responsabile di un orrendo delitto solo per salvarsi, e questo a cospetto di una figura paterna totalmente passiva e incapace di arginare l'oppressione materna. Le dinamiche familiari, sotto questo punto di vista, ricordano molto quelle di \"H\u00e4nsel e Gretel\": anche in quel caso, infatti, abbiamo una figura materna priva di scrupoli che crea danno alla prole, e una figura paterna che, pur non essendo di fatto aggressiva o minacciosa, risulta totalmente succube dell'altra. Non \u00e8 un caso che \"Il ginepro\" venga spesso trattata accanto a questo racconto e ad altri ancora che condividono le stesse linee guida, come \"Pollicino\" e Molly Whuppie. Interessante, in proposito, \u00e8 il dettaglio della macina come mezzo di punizione del malvagio: sembra infatti che tale scelta rimandi ad un passo evangelico relativo proprio al comportamento da tenere verso i bambini.\nIndubbiamente l'antagonista della situazione, dunque, \u00e8 la matrigna. Ella va considerata in coppia con la madre biologica, assieme alla quale rappresenta l'aspetto distruttivo e spaventoso della Natura: se la madre del bambino, infatti, \u00e8 colei che dispensa la vita, l'altra \u00e8 colei che opera per toglierla, per distruggere e smembrare. Questa sua tendenza a dividere si nota anche in un altro dettaglio del suo comportamento, pi\u00f9 sottile: la matrigna, in effetti, \u00e8 l'unico personaggio che risulta in grado di fare distinzioni, di notare le differenze: non ci riesce il padre, quando mangia le carni di suo figlio senza accorgersi di ci\u00f2 che fa, non ci riesce Marlene, quando non capisce che il fratello \u00e8 gi\u00e0 morto quando riceve il suo schiaffo, e non ci riesce nemmeno il bambino quando cade nel tranello della matrigna. Pi\u00f9 in generale, il comportamento dei personaggi di questa fiaba risulta sempre piuttosto infantile e quasi sempliciotto: proprio questo sembra essere uno dei motivi per i quali la fiaba, nonostante la crudezza del suo nucleo narrativo, suscita spesso nei bambini reazioni d'inaspettato divertimento. \u00c8 vero che il protagonista viene decapitato e poi smembrato, ma tutto questo avviene secondo una logica tipicamente infantile (vedi il padre che si cruccia non per l'assenza improvvisa del figlio, ma perch\u00e9 quello non l'ha aspettato per salutarlo; vedi la matrigna che, davanti al danno, cerca di coprirlo per far ricadere la colpa su qualcun altro). Questo consente al pubblico infantile una forte immedesimazione, e ci\u00f2 rinforza le potenzialit\u00e0 d'azione della fiaba sulla psiche: in particolare, molte letture psicoanalitiche si sono concentrate sulla natura matricentrica della storia per analizzare il rapporto madre/figlio. Secondo queste ultime, l'accento sarebbe posto sulla figura della madre edipica, la cui onnipotenza creerebbe un senso di dipendenza e d'impotenza nel bambino, accompagnato da conseguente risentimento. In quest'ottica il padre simboleggia invece l'autonomia al quale il bambino aspira: il fatto che nella fiaba il finale preveda l'eliminazione della matrigna e la riunione felice tra figlio, padre e sorella, dunque, sarebbe nient'altro che la rappresentazione allegorica dell'affrancamento del bambino dall'opprimente controllo della madre.\nVarianti.\nEsistono centinaia di varianti de \"Il ginepro\", riferibili alle tradizioni folkloriche dell'intera Europa. In particolar modo le risultano affini \"The Rose Tree\", riscritta da Joseph Jacobs, e \"Pippety Pew\", una fiaba tradizionale scozzese raccolta da Norah e William Montgomery. Bench\u00e9 i passaggi chiave della narrazione siano rispettati, esistono alcune differenze a livello di dettagli, il che pu\u00f2 aiutare a farsi un'idea di come poteva essere il nucleo narrativo tradizionale sul quale i vari Runge e Grimm hanno ricamato.\nThe Rose Tree.\nLa differenza pi\u00f9 vistosa \u00e8 che, in questa versione, la protagonista \u00e8 una bambina: la storia, inoltre, parte da una situazione in cui il padre si \u00e8 gi\u00e0 risposato con la sua seconda moglie, in seguito alla morte della prima, e ha gi\u00e0 avuto da ella un figlio. L'astio della matrigna verso la figliastra rimane inalterato, cos\u00ec come il suo intento omicida, che per\u00f2 viene ispirato da un pretesto concreto: mentre il bambino de \"Il ginepro\" non aveva fatto praticamente nulla nel momento in cui la sua matrigna lo invita a cogliere una mela dalla cassa, nella fiaba di Jacobs la fanciulla aveva finito per spendere tutti i soldi che le erano stati dati per alcune candele che aveva perduto. La donna, a quel punto, finge amorevolezza e invita la piccola ad appoggiare la testa sul suo grembo, in modo da pettinarla. La bellezza dei suoi capelli biondi la acceca di invidia, e sommando nervosismo al nervosismo si risolve ad ucciderla: adducendo banali scuse, convince la ragazzina a portarle prima uno sgabello, poi un'ascia, e infine ad appoggiare la testa sullo sgabello. In un attimo, cala la scure sul suo collo e la uccide. Interessante \u00e8 che in \"The Rose Tree\" manca il motivo della paura conseguente al misfatto: la matrigna si limita a ridere e a pulire l'arma del delitto, per poi mettere a bollire i pezzi del cadavere. Di conseguenza, il fratellino non vive lo stesso dramma di Marilena, limitandosi a rifiutare di mangiare la carne servita a cena e a raccogliere le ossa avanzate dal pasto e a seppellirle sotto un albero di rose. Quando le rose sbocciano, su uno dei rami del rosaio compare un uccello bianco canterino. Anch'esso si reca prima da un calzolaio, poi da un gioielliere e infine presso un mulino. In cambio del suo canto, riceve le solite scarpette, un prezioso orologio e una catena d'oro e la solita macina di pietra. Come da copione, ritorna a casa per regalare al padre e al fratellino gli oggetti d'oro e le scarpe, e per rovesciare la macina sulla crudele matrigna. Interessante \u00e8 che, in questa versione, non c'\u00e8 la metamorfosi finale: la fiaba termina con la descrizione della morte della donna malvagia.\nPippety Pew.\nPrima importantissima differenza: in questa fiaba la perfida assassina non \u00e8 la matrigna del protagonista, ma sua madre. Un giorno il padre cattura un leprotto e lo porta alla moglie perch\u00e9 lo cucini. La donna si mette all'opera, ma a furia di assaggiare per controllare la cottura finisce per mangiarsi tutta la carne: non sapendo come rimediare, chiama suo figlio Johnnie con la scusa di pettinarlo. Inutile dire che i suoi propositi sono ben pi\u00f9 sanguinari.\nDopo aver ucciso il povero bambino, lo fa a pezzi e lo mette a cuocere. Quando, a cena, il marito si mette a tavola, nota che c'\u00e8 qualcosa che non va. Gli sembra di riconoscere una mano e un piede del proprio figlio, ma la moglie lo smentisce sostenendo che sono le zampe del leprotto. La sorellina, Kate, raccoglie al solito le ossa avanzate e le mette sotto una pietra. Da esse si genera una colomba bianca, che vola prima da alcune donne che stanno lavando i panni, poi da un uomo intento a contare un mucchio di monete d'argento, e infine da un mugnaio. A tutti quanti canta la sua canzoncina, e in cambio ottiene dei bei vestiti, le monete e la solita macina. Tornata a casa, la colomba non attira i familiari cantando, bens\u00ec lasciando cadere dei sassolini gi\u00f9 per il camino. Kate esce per vedere che stia succedendo e riceve in regalo i vestiti; il padre, uscito a sua volta, si vede consegnare dall'uccello le monete. Alla madre cattiva, invece, tocca in sorte la pesante macina. Di nuovo, nemmeno in questa versione abbiamo la metamorfosi finale: la colomba si limita a volare via, lasciando comunque la sorella e il padre felici e contenti."}
{"id": "2210551", "revid": "287204", "url": "https://it.wikipedia.org/wiki?curid=2210551", "title": "Friends Club", "text": "Il NIBL Friends Club \u00e8 una squadra di calcio nepalese con sede nella citt\u00e0 di Lalitpur."}
{"id": "2210552", "revid": "1305772", "url": "https://it.wikipedia.org/wiki?curid=2210552", "title": "Bomakellia kelleri", "text": " \nLa bomakellia (Bomakellia kelleri) \u00e8 un enigmatico organismo estinto di incerta classificazione, vissuto nel Precambriano superiore (Ediacarano, circa 555 milioni di anni fa). I suoi resti sono stati ritrovati sulle rive del Mar Bianco, in Russia settentrionale.\nDescrizione.\nConosciuto solo per un esemplare fossile, questo organismo doveva essere lungo (o alto) una decina di centimetri. Il fossile mostra una struttura cilindrica che terminava in un'espansione molto larga di dimensioni notevoli. Lungo la struttura cilindrica erano presenti nove coppie di strutture allungate e piatte, simili a foglie, di dimensioni simili fra loro. Il \u201ccorpo\u201d terminava bruscamente appena dopo l'ultima coppia di queste strutture.\nClassificazione.\nNon \u00e8 chiaro che tipo di organismo fosse la bomakellia. Secondo un'interpretazione (Fedonkin, 1985) questo organismo era un artropodo primitivo, appartenente al gruppo dei Paratrilobita. Successivamente (Waggoner, 1996) \u00e8 stato proposto che \"Bomakellia\" potesse essere un parente primitivo del predatore del Cambriano noto come \"Anomalocaris\"; secondo questa interpretazione, l'espansione finale interpretata come il capo dell'animale era dotata non di rilievi, ma di veri e propri occhi. La bomakellia, quindi, sarebbe stata il primo animale dotato di vista. Questa ipotesi, tuttavia, non ha riscontrato grande successo nell'ambito accademico. Ulteriori studi dell'esemplare hanno portato alla conclusione che questo organismo era dotato di simmetria tetraradiale; la morfologia, in questo caso, sarebbe paragonabile a quella dei cosiddetti rangeomorfi, un gruppo di organismi simili a fronde tipici dell'Ediacarano.\nStile di vita.\nNon \u00e8 possibile ipotizzare uno stile di vita per questo organismo, dal momento che non \u00e8 nemmeno chiaro a quale gruppo di esseri viventi appartenesse. Se fosse stato un artropode primitivo, la bomakellia potrebbe aver strisciato sul fondo alla ricerca di cibo; se invece fosse stato un anomalocaride, \u00e8 possibile che fosse un organismo natante, che si muoveva grazie alle strutture simili a foglie ai lati del corpo. Se, infine, fosse stato un rangeomorfo, la struttura interpretata come la testa dell'animale sarebbe stata in realt\u00e0 un peduncolo, grazie al quale \"Bomakellia\" si ancorava al fondale marino."}
{"id": "2210553", "revid": "13833", "url": "https://it.wikipedia.org/wiki?curid=2210553", "title": "Homiel'", "text": ""}
{"id": "2210556", "revid": "349837", "url": "https://it.wikipedia.org/wiki?curid=2210556", "title": "Operatori di creazione e annichilazione", "text": ""}
{"id": "2210560", "revid": "726373", "url": "https://it.wikipedia.org/wiki?curid=2210560", "title": "Salamandastron", "text": "Salamandastron \u00e8 un romanzo di Brian Jacques uscito in Inghilterra nel 1992\nQuinto romanzo appartenente alla saga di Redwall che vede protagoniste le creature della contea di \"Fiormuschiato\". In questo capitolo le vicende si estendono fino alla lontana rocca di \"Salamandastron\" gi\u00e0 precedentemente incontrata in Fiormuschiato, dove il tasso signore della montagna forgi\u00f2 per \"Martino\" il guerriero la spada che lo port\u00f2 alla vittoria. In questo romanzo l'intreccio \u00e8 molto articolato, i personaggi sono molti e accuratamente rifiniti. Nonostante sia riferito ad un pubblico giovane, come tutta la saga del resto, in \"Salamandastron\" troviamo molto presente il tema della violenza e della morte, nonch\u00e9 spicca pi\u00f9 degli altri libri il rapporto tra padri e figli e lo scontro generazionale (sia il buono \"Urtvait\" che il malvagio \"Feragho\" hanno scontri frequenti con la propria prole, tematiche che rendono il libro appartenente ad una categoria comunque non strettamente \"per ragazzi\". Il libro \u00e8 stato edito in Italia per la prima volta nel 1999 da Arnoldo Mondadori Editore nella traduzione di Anna Zapparoli e con illustrazioni di Gary Chalk.\nTrama.\nOltre le montagne ad ovest di \"Fiormuschiato\" si erge il vulcano spento di \"Salamandastron\" che funge da rocca per i tassi da tempi immemorabili. L'orda della temibile donnola \"Feragho\" e del suo impudente figlio si appressano a conquistare la montagna e il presunto tesoro contenuto al suo interno. \"Lord Urtvait\" il forte, insieme alle sue fide lepri combattenti, lotterano contro gli invasori, mentre la figlia adottiva del primo \u00e8 scappata per spirito di ribellione. Intanto di qua dalle montagne, nella prestigiosa abbazia di \"Redwall\" viene rubata la spada di Martino, patrono dell'abbazia, spetter\u00e0 al giovane scoiattolo \"Samkim\" andare a cercarla, nel mentre nell'abbazia scoppia una grave epidemia. Personaggi e avventure si mischieranno insieme e i destini si intrecceranno tra loro."}
{"id": "2210569", "revid": "767487", "url": "https://it.wikipedia.org/wiki?curid=2210569", "title": "Xandrianesimo", "text": ""}
{"id": "2210587", "revid": "287204", "url": "https://it.wikipedia.org/wiki?curid=2210587", "title": "Fenicio", "text": ""}
{"id": "2210588", "revid": "1437722", "url": "https://it.wikipedia.org/wiki?curid=2210588", "title": "Vieni qui", "text": "Vieni qui \u00e8 il quinto singolo estratto dall'album di Vasco Rossi \"Il mondo che vorrei\".\nIl singolo, scaricabile anche su PlayStation 3, \u00e8 uscito il 16 gennaio 2009 ed \u00e8 entrato direttamente al 25\u00ba posto nella classifica dei brani pi\u00f9 trasmessi dalle radio.\nVideo musicale.\nIl videoclip, dove si pu\u00f2 vedere parte della tourn\u00e9e estiva del 2008, narra di una storia realmente accaduta: una coppia di sposi che arriva, con i loro amici, direttamente dalla chiesa allo Stadio San Siro. La sposa scappa dall'auto approfittando di un semaforo rosso ed entra allo stadio, all'insistente \"vieni qui\" di Vasco cui lei non sa resistere, poi sale sul palco e lancia il suo bouquet in mezzo agli altri fan. Ancora una volta la regia \u00e8 stata affidata a Swan."}
{"id": "2210589", "revid": "128334", "url": "https://it.wikipedia.org/wiki?curid=2210589", "title": "Pino Daniele", "text": "Chitarrista di formazione blues, \u00e8 stato, a cavallo degli anni settanta e ottanta, uno dei musicisti pi\u00f9 innovativi del panorama italiano. In oltre quarant'anni di carriera ha collaborato con numerosi artisti di prestigio tra i quali: Franco Battiato, Francesco De Gregori, Lucio Dalla, Ralph Towner, Yellowjackets, Mike Mainieri, Claudio Baglioni, Danilo Rea e Mel Collins. Nel corso degli anni ha presenziato e suonato in molti palcoscenici di rilievo come al Festival di Varadero a Cuba e al teatro Olympia di Parigi. Tra le sue varie esibizioni dal vivo, annovera, inoltre, collaborazioni con artisti di fama internazionale come Pat Metheny, Eric Clapton, Chick Corea, Robert Randolph, Bob Berg e Joe Bonamassa.\nLa sua tecnica strumentale e compositiva \u00e8 stata influenzata dalla musica rock, dal jazz di Louis Armstrong, dal chitarrista George Benson e soprattutto dal blues, in una sintesi fra elementi musicali e linguistici assai differenti, interpretati con vena del tutto personale e creativa. La sua passione per i pi\u00f9 svariati generi musicali (da Elvis Presley a Roberto Murolo) ha dato origine a un nuovo stile da lui stesso denominato \"tarumb\u00f2\", a indicare la mescolanza di tarantella e blues, assunti come emblema delle rispettive culture di appartenenza.\nBiografia.\nGli esordi.\nNato nel Quartiere Porto di Napoli, Pino Daniele era il primogenito di sei figli di un modesto lavoratore portuale. Secondo quanto dichiarato da un amico d'infanzia, le condizioni economiche della famiglia erano cos\u00ec indigenti che da bambino non riusc\u00ec neppure a comperarsi l'annuale foto scolastica. Dopo i primi anni trascorsi nel basso dov'era nato, il piccolo Daniele and\u00f2 ad abitare in Piazza Santa Maria La Nova a casa di due zie acquisite, Lia e Bianca, che gli poterono offrire una sistemazione decorosa. Frequent\u00f2 le scuole elementari presso l'istituto Oberdan, dove ebbe come compagno di classe Enzo Gragnaniello. Qui Daniele si distinse rispetto agli altri bambini per la costante attenzione all'ordine e alla cura di s\u00e9. Profondamente appassionato alla musica fin da piccolo, si esib\u00ec per la prima volta a dodici anni in una festa di bambini, incappando in una stecca vocale. Tale episodio rivel\u00f2 al giovane Daniele il significato autentico di cosa significasse stare su un palcoscenico. Frequent\u00f2 l'Istituto Armando Diaz di Napoli dove si diplom\u00f2 in ragioneria, e impar\u00f2 a suonare la chitarra da autodidatta, assorbendo dall'ambiente di contestazione sociale del Sessantotto molte delle istanze che ne guidarono l'espressione artistica negli anni successivi.\nPino Daniele esord\u00ec in un complesso chiamato New Jet, fondato con il suo compagno di classe Gino Giglio, in cui rimase per breve tempo, ma le prime significative esperienze di composizione ed esecuzione in gruppo si concretizzarono con la fondazione del complesso musicale Batracomiomachia, insieme a Paolo Raffone, Rosario Jermano, Rino Zurzolo, Enzo Avitabile ed Enzo Ciervo. A quest'ultimo apparteneva anche lo spazio in Vico Fontanelle alla Sanit\u00e0 dove il gruppo effettuava le prove, e dove in quegli anni passarono molti dei futuri protagonisti di un'intera stagione della musica napoletana, tra cui Corrado Rustici, Edoardo Bennato e il gruppo degli Osanna. Nel 1975 inizi\u00f2 l'attivit\u00e0 di sessionman, suonando nell'album che Mario Musella registr\u00f2 per la King di Aurelio Fierro e che \u00e8 rimasto inedito fino al 2012, anno in cui \u00e8 stato pubblicato con il titolo \"Arrivederci\". L'anno seguente, Pino Daniele apparve per la prima volta come chitarrista nell'album \"Suspiro\" che Jenny Sorrenti, sorella del pi\u00f9 famoso Alan, stava realizzando per la EMI. Nello stesso periodo partecip\u00f2 alla registrazione dell'album \"Le due facce di Gianni Nazzaro\" di Gianni Nazzaro (cantando anche i cori nella canzone \"Me ne vado\") e accompagn\u00f2 in tour Bobby Solo.\nOltre ad essere l'anno delle prime esperienze professionali come musicista, il 1976 fu anche l'anno di un importante evento per la vita e la maturazione artistica di Daniele. Il giovane chitarrista entr\u00f2 a far parte come bassista dei Napoli Centrale, \"ensemble\" partenopeo di primissimo piano in cui il musicista venne a contatto con diversi strumentisti fra i quali spicca il nome di James Senese. Il sassofonista napoletano avrebbe in seguito contribuito in modo rilevante alla crescita musicale di Pino Daniele e alla realizzazione di alcuni dei primi album dell'artista come \"Pino Daniele\" (1979), \"Nero a met\u00e0\" (1980) e \"Vai mo\"' (1981). Sempre nel 1976, Claudio Poggi, produttore discografico della EMI Italiana, ascolt\u00f2 una cassetta provino con alcuni brani originali del giovane cantautore, che decise di seguire discograficamente. Gi\u00e0 a met\u00e0 anno quindi venne inciso un 45 giri contenente i brani \"Che calore\" e \"Fortunato\".\nAlla registrazione del 45 giri fece presto seguito l'album di esordio \"Terra mia\", pubblicato nel 1977, dove venivano tra l'altro recuperati i brani del precedente singolo (il titolo \"Ca calore\" fu italianizzato in \"Che calore\"). La cifra stilistica dell'artista in questo primo lavoro era espressione di un profondo legame con la tradizione partenopea e mediterranea sia per le sonorit\u00e0 che per i testi, i quali riprendono e reinterpretano canti e usanze popolari napoletane. Pur essendo il primo lavoro di Daniele, l'album contiene numerosi brani che negli anni successivi assursero ad un ruolo iconico, caratterizzando fortemente l'identit\u00e0 dell'artista. Tra quelli maggiormente noti vanno certamente ricordati \"Terra mia\", \"Suonno d'ajere\", \"Na tazzulella 'e caf\u00e8\", \"Libert\u00e0\" e soprattutto \"Napule \u00e8\", composta a soli diciotto anni come dichiar\u00f2 lui stesso nel 2009 al Festival di Sanremo e che nel tempo sarebbe stata un vero manifesto per l'autore e per l'intera citt\u00e0. \"'Na tazzulella 'e caf\u00e8\" divenne ben presto una delle sue prime canzoni lanciate in radio grazie a Renzo Arbore, all'epoca conduttore radiofonico della trasmissione \"Alto gradimento\".\nGli anni settanta si chiusero con la pubblicazione dell'album \"Pino Daniele\", nel quale il cantautore si distacc\u00f2 maggiormente dalle influenze della musica partenopea per abbracciare sonorit\u00e0 di esplicita derivazione blues. Nell'album spiccano numerosi brani divenuti successivamente classici della sua produzione, come \"Je so' pazzo\", \"Je sto vicino a te\", \"Chi tene 'o mare\" (con James Senese nuovamente al sassofono), \"Putesse essere allero\", \"Basta na jurnata 'e sole\" e \"Donna Cuncetta\".\nGli anni ottanta.\nL'arrivo degli anni ottanta apr\u00ec al musicista le porte della consacrazione come artista di primo livello. Il 27 giugno 1980, infatti, suon\u00f2 in apertura del concerto milanese tenuto da Bob Marley allo Stadio San Siro, davanti a circa persone. Nello stesso anno arriv\u00f2 la pubblicazione dell'album \"Nero a met\u00e0\", nel quale manifest\u00f2 in maniera matura il nuovo sound napoletano, un latin blues costruito su sonorit\u00e0 tipicamente mediterranee. Il titolo dell'opera \u00e8 una dedica che l'artista fece all'allora cantante degli Showmen Mario Musella, scomparso poco prima della pubblicazione del disco, definito da Pino Daniele \"Nero a met\u00e0\" in quanto figlio di madre napoletana e di padre nativo americano. Il disco \u00e8 presente nella classifica dei 100 album italiani pi\u00f9 belli di ogni tempo, stilata dalla rivista \"Rolling Stone Italia\" nel gennaio del 2012. L'artista compare un'unica volta in diciassettesima posizione.\nIl 19 settembre 1981 Daniele tenne un grande concerto in Piazza del Plebiscito a Napoli di fronte a persone, accompagnato sul palco da Tullio De Piscopo, Joe Amoruso, Rino Zurzolo, Tony Esposito, James Senese, una formazione tutta partenopea che lo stesso anno partecip\u00f2 al quarto album \"Vai mo\"'. In questo contesto si andava definendo il cosiddetto \"Neapolitan Power\" (letteralmente: energia napoletana), all'insegna dell'innovazione artistica in seno alla tradizione campana, con richiami preponderanti a blues, jazz, funk e rock. Tale miscela musicale \u00e8 riscontrabile nei brani \"Yes I Know My Way\", \"Viento 'e terra\", \"Have You Seen My Shoes\" e \"Notte che se ne va\". Se il concerto costitu\u00ec un evento di grandissimo rilievo per la carriera di tutti i musicisti coinvolti, fu anche il momento in cui si concretizz\u00f2 la divisione del gruppo e l'inizio delle carriere soliste dei suoi componenti.\nNel 1982 cominciarono le prime grandi collaborazioni con musicisti di fama internazionale. L'album di quell'anno, \"Bella 'mbriana\", \u00e8 forte dei contributi di Alphonso Johnson al basso e Wayne Shorter al sassofono soprano, entrambi provenienti dallo storico gruppo Weather Report, e prosegue il proprio percorso di commistioni musicali gi\u00e0 iniziate nei lavori precedenti. Nel 1983 incise e produsse l'album \"Common Ground\", in collaborazione con Richie Havens, e partecip\u00f2, con due brani, all'album \"Apasionado\" di Gato Barbieri.\nDi nuovo sul palcoscenico, il 24 giugno 1984 apr\u00ec l'esibizione milanese di Carlos Santana e Bob Dylan. Il lavoro in studio di registrazione diede origine nello stesso anno all'uscita di \"Musicante\", nel quale confluiscono le sonorit\u00e0 mediterranee, le melodie cantilenanti di impronta araba, i ritmi brasiliani scanditi dalle percussioni di Nan\u00e1 Vasconcelos e i fiati dell'ex King Crimson Mel Collins e che costituisce perci\u00f2 il primo passo in direzione della world music. Nel medesimo anno l'artista partenopeo pubblic\u00f2 il suo primo album dal vivo denominato \"Sci\u00f3 live\", dove oltre all'abituale band si esibirono svariati musicisti di fama. Nel 1985 diede alle stampe il suo settimo LP in studio dal titolo \"Ferryboat\", punto di sintesi fra differenti approcci emozionali ed esperienze musicali eterogenee: alla realizzazione del lavoro, oltre ai collaudati Zurzolo e Vitolo, Pino Daniele si fece affiancare anche da Steve Gadd, Mino Cinelu e Gato Barbieri che presta il proprio sassofono nei brani \"Che ore so' \" e \"Amico mio\".\nIl 1987 fu l'anno di \"Bonne soir\u00e9e\", un album di rottura apprezzato da musicisti e addetti ai lavori per le sue sonorit\u00e0 internazionali. Anche questa volta, Daniele si avvalse di musicisti di altissima levatura: Pino Palladino al basso, Bruno Illiano alle tastiere (l'unico musicista italiano dell'album, con cui avrebbe registrato rigorosamente dal vivo senza l'ausilio dell'elaboratore), Jerry Marotta alla batteria (allora musicista di Peter Gabriel), Mel Collins al sassofono e Mino Cinelu alle percussioni. Nel 1988 venne pubblicato il nono album in studio \"Schizzechea with Love\", che vide la partecipazione di Steve Gadd e Agostino Marangolo. Il brano di lancio \"Schizzechea\" si aggiudic\u00f2, l'anno seguente, la Targa Tenco come miglior canzone in dialetto. Nello stesso periodo gir\u00f2 l'Europa con i concerti di \"Night of the Guitar\", insieme a Randy California, Pete Haycock, Steve Hunter, Robby Krieger, Andy Powell, Ted Turner, Leslie West, Phil Manzanera, Jan Akkerman.\nIl prolifico decennio si chiuse con la pubblicazione dell'album \"Mascalzone latino\", nome che anni pi\u00f9 tardi riprese l'omonimo team velico partecipante alle regate dell'America's Cup. Il disco apr\u00ec a sonorit\u00e0 completamente acustiche dove i vari fraseggi di chitarra avevano il compito di riportare l'album a suoni volutamente latini e mediterranei. Il brano d'apertura \"Anna verr\u00e0\" (dedicata all'attrice Anna Magnani) fu uno dei primi composti dall'artista interamente in italiano.\nGli anni novanta.\nDal 1990 e per molti mesi, Pino Daniele ridusse sensibilmente il numero dei suoi concerti per ragioni di salute. Un anno pi\u00f9 tardi si present\u00f2 nuovamente sul mercato discografico presentando l'album \"Un uomo in blues\", il quale vide un ritorno a impostazioni blues e all'uso preminente della chitarra elettrica, evidente nei brani \"O scarrafone\", \"Leave a Message\" e nella title-track. Nello stesso anno esce l'album \"Sotto 'o sole\", con i brani \"Quando\" e \"O ssaje comme fa 'o core\". Nel 1992 il cantautore fece una delle sue rare apparizioni televisive, partecipando insieme al fraterno amico Massimo Troisi al programma \"Alta classe\" condotto da Gianni Min\u00e0. Daniele e Troisi, entrambi da tempo sofferenti di cuore, erano legati da una profonda amicizia, e in quella circostanza diedero luogo a una serie di gag, scherzando sul loro modo di collaborare. In quella occasione, Troisi attribu\u00ec scherzosamente a Daniele la frase \"Massimo, ho scritto una canzone, mi fai un film?\". Il riferimento era al celebre brano \"Quando\", che aveva costituito il tema principale del film di Troisi \"Pensavo fosse amore... invece era un calesse\", uscito l'anno prima. I due artisti avevano gi\u00e0 collaborato in pi\u00f9 occasioni. Il musicista partenopeo, infatti, compose le musiche di due dei precedenti film di Troisi dal titolo \"Ricomincio da tre\" e \"Le vie del Signore sono finite\" (contenente il singolo \"Qualcosa arriver\u00e0\"), rispettivamente del 1981 e del 1987.\nAgli inizi degli anni novanta la vita sentimentale del musicista ebbe una svolta. Dopo aver divorziato da Dorina Giangrande (corista negli album \"Terra mia\" e \"Un uomo in blues\"), da cui aveva avuto due figli, nel 1991 si rispos\u00f2 con Fabiola Sciabbarrasi con cui ebbe due figlie (alle quali dedic\u00f2 i brani \"Sara\" e \"Sofia sulle note\", presenti rispettivamente in \"Medina\" e \"Passi d'autore\") e un figlio.\nDal 1993 l'artista ritorn\u00f2 a esibirsi regolarmente dal vivo. Il 22 e 23 maggio dello stesso anno fu sul palco a Cava de' Tirreni in due concerti che vennero successivamente registrati e pubblicati nell'album dal vivo \"E sona mo\"'. Nello stesso anno pubblic\u00f2 il dodicesimo album, \"Che Dio ti benedica\", dove si registr\u00f2 l'ultima collaborazione con l'amico Troisi, coautore del testo del brano \"T'aggia vede' morta\". Il disco present\u00f2 collaborazioni con artisti di calibro come il jazzista Chick Corea con il quale duett\u00f2 in \"Sicily\" e Ralph Towner, protagonista in \"Two Pisces in alto mare\". Nel disco si alternano brani scritti sia in lingua italiana che partenopea, come \"Questa primavera\", \"Un angelo vero\", \"Pace e serenit\u00e0\" e \"Nuda\". Il brano \"Sicily\" venne riconosciuto, lo stesso anno, miglior canzone in dialetto durante la rassegna del Club Tenco. Nell'occasione, l'artista ricevette la sua seconda Targa Tenco. Sempre in quell'anno Daniele produsse l'album d'esordio del cantautore Joe Barbieri, arrivando a definirlo pubblicamente il suo \u00aberede naturale\u00bb; ancora nello stesso anno collabor\u00f2 con Vasco Rossi come chitarrista e corista del brano \"Hai ragione tu\", incluso nell'album \"Gli spari sopra\".\nNel 1994 fu protagonista di una tourn\u00e9e condivisa insieme a Eros Ramazzotti e Jovanotti, in uno spettacolo nel quale tre artisti con stili e influenze differenti si esibivano in set separati, ma che a turno si confrontavano in intermezzi musicali intervenendo nei brani di ognuno dei tre. Il tour, che si svilupp\u00f2 durante il mese di giugno, tocc\u00f2 dapprima gli stadi di Monza, Bari e Palermo; ebbe il suo picco al San Paolo di Napoli e all'Olimpico di Roma, e si chiuse con le date di Bassano del Grappa e Modena. Un anno pi\u00f9 tardi, assieme al collega Pat Metheny, diede vita a un nuovo tour toccando numerose citt\u00e0 d'Italia quali Roma (stadio Olimpico), Reggio Emilia (festival dell'Unit\u00e0), Torino (Palastampa), Cava de' Tirreni e Milano (al Forum di Assago).\nLa consacrazione commerciale arriv\u00f2 con i due album successivi: \"Non calpestare i fiori nel deserto\" (1995) e \"Dimmi cosa succede sulla terra\" (1997). Con il primo disco, Daniele diede una svolta alla propria carriera sviluppando un nuovo modo di comporre brani, allontanandosi dalle contaminazioni funky e dal dialetto napoletano per abbracciare sonorit\u00e0 pop con forti influenze orientali e nordafricane, attingendo alle sue radici partenopee e mescolando il tutto con l'ormai consolidato stile blues. L'album, trascinato dal singolo di lancio \"Io per lei\", vendette oltre copie, risultando tra gli album pi\u00f9 venduti del 1995 in Italia con sei settimane al numero uno in classifica, di cui cinque consecutive, oltre a fargli ottenere la Targa Tenco come miglior album dell'anno.\nIl seguente \"Dimmi cosa succede sulla terra\" avrebbe fatto ancora meglio, conquistando dieci dischi di platino e risultando il disco pi\u00f9 venduto in Italia per otto settimane consecutive. Il disco gli valse la trionfale vittoria al Festivalbar 1997, nella finalissima svoltasi proprio a Piazza del Plebiscito nella sua Napoli, e il musicista si aggiudic\u00f2 sia il premio per il miglior album che quello per il miglior singolo con il brano \"Che male c'\u00e8\".\nUn anno pi\u00f9 tardi presenzi\u00f2 al \"Pavarotti international\", duettando assieme al grande tenore. Nell'occasione cantarono a due voci il brano \"Napule \u00e8\". Il millennio venne chiuso dal musicista con la pubblicazione dell'album \"Come un gelato all'equatore\" dove vengono a convergere maggiori sonorit\u00e0 di matrice elettronica e impronte jazz sottolineate dalla voce di Rossana Casale. L'uscita dell'opera venne anticipata dal singolo \"Neve al sole\", in rotazione sulle varie stazioni radiofoniche a partire dalla primavera del 1999.\nNel settembre dello stesso anno il bluesman fu ospite del collega Zucchero Fornaciari in una data all'Arena di Verona del \"Bluesugar World Tour Mondiale\": i due si riappacificano dopo alcuni battibecchi dei mesi precedenti.\nGli anni duemila.\nLe contaminazioni con la tradizione musicale nordafricana si sarebbero fatte preponderanti nel successivo album di inediti \"Medina\", pubblicato dalla BMG-Ricordi nel febbraio del 2001. Il lavoro vide la partecipazione del maliano Salif Ke\u00efta, del franco-algerino Faudel, del turco Omar Farouk Tekbilek, del tunisino Lotfi Bushnaq e dei 99 Posse (presenti nel brano \"Evviva o rre\"), pubblicazione a cui segu\u00ec il tour omonimo. Tra le varie canzoni si ricordano \"Via Medina\", \"Mareluna\", \"Lacrime di sale\" e \"Senza 'e te\", interamente scritta in lingua napoletana. Nel dicembre 2001 esce il CD \"Concerto Medina Tour 2001\" con Allison Miller alla batteria, Miriam Sullivan e Rino Zurzolo ai contrabbassi e Mia Cooper come corista. Nell'estate dell'anno successivo, Pino Daniele ebbe l'idea di una tourn\u00e9e a quattro condivisa insieme ai colleghi Fiorella Mannoia, Francesco De Gregori e Ron, successivamente immortalata nel CD e nel DVD \"In tour\", pubblicato attraverso la Blue Drag, etichetta discografica indipendente creata dal musicista napoletano assieme al figlio.\nCon l'album \"Passi d'autore\" del 2004 il cantautore abbandon\u00f2 la ricerca di sonorit\u00e0 mediterranee virando verso altri lidi. L'opera sperimentale si giov\u00f2 della presenza del Peter Erskine Trio, essenziale a dare una coloritura jazz a diversi brani che si alternano a composizioni dal sapore barocco nel quadro di un'opera di riscoperta da parte di Pino Daniele dei madrigali cinquecenteschi.\nNell'ottobre 2005 present\u00f2 il singolo \"It's Now or Never\" (celebre cover inglese di O sole mio\", a suo tempo lanciata da Elvis Presley), a introdurre l'album \"Iguana caf\u00e8\" che lo stesso autore aveva annunciato diversi mesi prima come secondo capitolo del progetto del 2004. Al disco parteciparono fra gli altri due percussionisti non nuovi a collaborazioni con Daniele, Nan\u00e1 Vasconcelos e Karl Potter. Il 14 maggio, in occasione della data napoletana dellIguana Caf\u00e8 Tour\", dopo 25 anni si ritrovarono sullo stesso palco per la prima volta Pino Daniele, James Senese e Tony Esposito.\nA due anni dall'ultimo lavoro, il musicista napoletano lanci\u00f2 sul mercato \"Il mio nome \u00e8 Pino Daniele e vivo qui\". Caratterizzato dall'incontro fra la tradizione partenopea e i ritmi latino-americani, il disco vide la partecipazione di Giorgia, Tony Esposito e Alfredo Paix\u00e3o. Ad aprile part\u00ec da Palermo il tour \"Il mio nome \u00e8 Pino Daniele e suono qui\" che dopo aver attraversato tutta l'Italia con una puntata a Zurigo, si concluse il 29 maggio 2007 al Palalottomatica di Roma in un concerto a cui intervennero Giorgia e la cantante israeliana Noa.\nNel 2008 si un\u00ec ai vecchi amici Tullio De Piscopo, James Senese, Tony Esposito, Joe Amoruso e Rino Zurzolo, in nome di una sorta di rifondazione, a distanza di anni, del \"Neapolitan Power\". Con tale formazione, potenziata dalla presenza di Chiara Civello e di Al Di Meola, realizz\u00f2 un triplo CD con quarantacinque brani, tra vecchi successi riarrangiati, versioni originali e alcuni inediti. Il lavoro si sarebbe intitolato, simbolicamente, \"Ricomincio da 30\", a significare trent'anni ininterrotti di carriera musicale, ma anche un omaggio all'amico Massimo Troisi (che nel 1981 aveva debuttato come cineasta con il film \"Ricomincio da tre\", per cui Daniele aveva composto le musiche). Con i musicisti citati si ricomponeva perci\u00f2 la formazione che aveva suonato ventisette anni prima nell'album \"Vai m\u00f2\", e all'insegna delle giuste celebrazioni il gruppo part\u00ec per una nuova fortunata tourn\u00e9e. L'8 luglio 2008 Daniele torn\u00f2 a esibirsi nella \"sua\" Piazza del Plebiscito per un trionfale concerto a cui parteciparono numerosi ospiti (tra gli altri Giorgia, Irene Grandi, Avion Travel, Nino D'Angelo, Gigi D'Alessio). L'evento fu trasmesso in diretta televisiva, e fu seguito dalla pubblicazione su DVD, avvenuta il 22 gennaio 2013. In quella occasione, e diversamente dall'accoglienza tributata agli altri ospiti della serata, D'Alessio fu sonoramente fischiato dal pubblico al suo apparire sul palco per eseguire con Daniele il brano \"O scarrafone\".\nIl 27 marzo 2009 fu pubblicato l'album \"Electric Jam\", anticipato dal singolo \"Il sole dentro di me\", realizzato in duetto con il rapper J-Ax. In occasione del nuovo disco venne organizzato l\"'Electric Jam Europen tour\" conclusosi in settembre, a Capri. Il 1\u00ba ottobre 2009 Pino Daniele si esib\u00ec per la prima volta all'Apollo Theater di New York, mentre tre giorni pi\u00f9 tardi tenne un concerto a Toronto.\nGli anni duemiladieci.\nIl 26 giugno 2010 partecip\u00f2 al Crossroads Guitar Festival, organizzato da Eric Clapton al Toyota Park di Chicago, suonando assieme a Joe Bonamassa e Robert Randolph. Il 23 novembre dello stesso anno fu pubblicato il ventiduesimo album in studio, \"Boogie Boogie Man\", anticipato dal singolo omonimo il 5 novembre e impreziosito dai duetti con artisti quali Mina, Franco Battiato, Mario Biondi e J-Ax.\nIl 24 giugno 2011 si esib\u00ec allo stadio di Cava de' Tirreni, in concerto con Eric Clapton davanti a una platea di spettatori. Durante il concerto, Pino Daniele cant\u00f2 in italiano una strofa di \"Wonderful Tonight\" di Clapton. Un mese dopo fu nuovamente ospite del collega Zucchero Fornaciari allo Stadio Olimpico di Roma durante il \"Chocabeck World Tour\".\nNel 2012 fu lanciato il nuovo lavoro \"La grande madre\", a cui collaborarono Steve Gadd, Chris Stainton, Mel Collins, Omar Hakim, Rachel Z, Willie Weeks, Gianluca Podio, Solomon Dorsey e Mino Cinelu. Nel marzo dello stesso anno Pino Daniele si imbarc\u00f2 nel tour omonimo affiancato sul palco da Rachel Z al pianoforte, Omar Hakim alla batteria, Solomon Dorsey al basso e Gianluca Podio alle tastiere. La tourn\u00e9e tocc\u00f2 per due mesi metropoli, grandi centri e cittadine dell'intera penisola per spostarsi poi oltreoceano a New York, Boston e Washington e riprendere, da luglio a ottobre, per altre diciassette date in tutt'Italia.\nNel marzo del 2013 presenzi\u00f2 al concerto tributo tenuto in onore del collega Lucio Dalla, e nell'occasione cant\u00f2 il brano \"Caruso\".\nPer l'estate 2014 annunci\u00f2 un tour nel quale esegu\u00ec integralmente l'album \"Nero a met\u00e0\", interpretandolo dal vivo il 1\u00ba settembre 2014 con i membri del gruppo originale in un concerto all'Arena di Verona; erano con lui James Senese e il suo sassofono, Gigi De Rienzo al basso, Agostino Marangolo alla batteria, Ernesto Vitolo al piano e alle tastiere, Rosario Jermano alle percussioni e Tony Cercola ai bongos. Sul palco Pino Daniele duett\u00f2 con Elisa, Mario Biondi, Fiorella Mannoia, Emma e Francesco Renga. Il tour ripart\u00ec con il concerto del 6 dicembre a Conegliano per proseguire l'11 dicembre a Bari, il 13 a Roma, il 16 e 17 a Napoli e il 22 dicembre ad Assago. Il 31 dicembre 2014 si esib\u00ec per l'ultima volta a Courmayeur prendendo parte al programma televisivo \"L'anno che verr\u00e0\".\nLa morte.\nLa sera del 4 gennaio 2015, da tempo sofferente di seri problemi cardiaci, \u00e8 colto da infarto presso la sua villa, un podere isolato nelle campagne tra i comuni di Magliano in Toscana e Orbetello in Toscana. Giunto all'ospedale Sant'Eugenio di Roma, dopo vani tentativi di rianimazione, viene dichiarato deceduto alle 22:45.\nLa sua scomparsa ha provocato forti risposte emotive soprattutto a Napoli, dove una folla di circa persone si \u00e8 riunita in Piazza del Plebiscito la sera del 6 gennaio per commemorarlo cantando le sue canzoni. I funerali si sono svolti in due tappe distinte: la mattina del 7 gennaio 2015 al Santuario della Madonna del Divino Amore a Roma e la sera in Piazza del Plebiscito nella sua citt\u00e0 natale, con una cerimonia svolta all'aperto officiata dal Cardinale di Napoli Crescenzio Sepe a cui hanno partecipato circa centomila persone. La morte dell'artista ha, inoltre, generato nel mondo della musica e dello spettacolo numerosi ricordi di amici e colleghi tra i quali: Eric Clapton, Zucchero Fornaciari, Francesco De Gregori, Antonello Venditti, Roberto Vecchioni, Vasco Rossi, Luciano Ligabue e altri ancora.\nDal 12 al 22 gennaio 2015, l'urna contenente le ceneri di Pino Daniele \u00e8 stata esposta nella Sala dei Baroni del Maschio Angioino a Napoli, per consentire alla citt\u00e0 di rendere omaggio all'artista scomparso. L'urna \u00e8 stata successivamente trasferita nel cimitero di Magliano in Toscana per esservi tumulata.\nVerso la fine di settembre 2015, la citt\u00e0 di Napoli ha reso omaggio al cantautore dedicandogli una via presso le vicinanze della sua casa natale. Il 4 gennaio 2016, nel primo anniversario dalla morte, la Rai gli ha dedicato uno speciale. In seguito il 29 giugno del 2016, si \u00e8 inaugurato presso il Museo della pace - \"Mamt\", un'esposizione permanente chiamata \"Pino Daniele Alive\", dedicato al cantautore napoletano.\nA tre anni dalla morte il 14 maggio 2018 \u00e8 stato pubblicato il singolo inedito \"Resta quel che resta\". Il 7 giugno dello stesso anno l'artista viene ricordato con un concerto omaggio tenuto presso lo Stadio San Paolo di Napoli, durante il quale hanno preso parte artisti come Biagio Antonacci, Eros Ramazzotti, Jovanotti, Antonello Venditti, Giorgia, Francesco De Gregori, Fiorella Mannoia, Massimo Ranieri e Tullio De Piscopo, oltre alle band storiche di \"Vai mo\"' e \"Nero a met\u00e0\".\nNel 2019, durante la seconda serata del 69\u00ba Festival di Sanremo, ha ricevuto il premio alla carriera e alla memoria, ritirato dalle due figlie. Nel mese di ottobre dello stesso anno Poste Italiane ha emesso un francobollo in memoria del cantautore napoletano.\nColonne sonore.\nPino Daniele ha composto le musiche per colonne sonore di diverse pellicole. Oltre ai tre film di Massimo Troisi (\"Ricomincio da tre\", \"Le vie del Signore sono finite\" e \"Pensavo fosse amore... invece era un calesse\"), portano la firma di Daniele le colonne sonore di \"La mazzetta\" (1978) di Sergio Corbucci, \"Se lo scopre Gargiulo\" (1988) di Elvio Porta, \"Amore a prima vista\" (1999) di Vincenzo Salemme e \"Opopomoz\" (2003) film d'animazione di Enzo D'Al\u00f2.\nPer \"Mi manda Picone\" (1983) di Nanni Loy, Daniele ha invece composto la canzone \"Assaje\", interpretata dalla protagonista Lina Sastri (le restanti musiche del film sono di Tullio De Piscopo). Due brani estratti da un suo concerto alla Mostra d'Oltremare a Napoli nel 1984 aprono e chiudono la pellicola \"Blues metropolitano\" del 1984 (\"Yes I know my way\" e \"Lazzari felici\").\n\"Je so' pazzo\" \u00e8 stata utilizzata come \"colonna sonora\" per il sogno di uno dei \"Tre fratelli\" nella pellicola di Francesco Rosi (1981); la stessa canzone \u00e8 presente anche in \"Maradona - La mano de Dios\" di Marco Risi (2006), nel momento in cui Maradona arriva a Napoli. Il madrigale \"Disperata vita\" \u00e8 stato invece inserito nella colonna sonora di \"Fame chimica\" (2003) di Antonio Bocola e Paolo Vari.\nPorta la sua firma la colonna sonora di \"La seconda volta non si scorda mai\" (2008) con Alessandro Siani. Siani ripropone poi \"zio Pino\" con il brano \"U\u00e8 Man!\" nel film \"Il principe abusivo\" (2013)."}
{"id": "2210592", "revid": "486946", "url": "https://it.wikipedia.org/wiki?curid=2210592", "title": "PayPass", "text": ""}
{"id": "2210596", "revid": "93556", "url": "https://it.wikipedia.org/wiki?curid=2210596", "title": "Mastretta MXT", "text": "La Mastretta MXT \u00e8 la prima vettura sportiva ideata e costruita interamente in Messico dal costruttore Mastretta; presentata nel 2008, la produzione \u00e8 iniziata nel 2011 e terminata nel 2014.\nStoria.\nDaniel Mastretta (assieme al fratello Carlos) ha creato la \"Mastretta Design\" a Citt\u00e0 del Messico negli anni ottanta, iniziando a costruire piccole vetture sportive negli anni novanta. La sua MXT, viene considerata la prima auto sportiva messicana lanciata sul mercato internazionale.\nDaniel Mastretta \u00e8 il disegnatore e stilista principale della MXT, che \u00e8 stata presentata al Salone dell'automobile di Londra del 2008.\nLa MXT \u00e8 stata costruita in una fabbrica messicana con capacit\u00e0 produttiva di 150 vetture all'anno, delle quali 105 si prevedeva sarebbero state esportate in Europa e negli Stati Uniti d'America, a un prezzo stimato di circa USD 55.000.\nCaratteristiche.\nIl primo modello coup\u00e9 della \"Mastretta\" risale al 1990 e fu battezzato MXA, seguito dalla MXB. A questi due succede il modello MXT, dotato di un motore turboalimentato di quattro cilindri in linea e 2,0 litri di cilindrata, costruito in alluminio.\nHa una potenza massima di 250 CV e raggiunge una velocit\u00e0 massima di 230\u00a0km/h, con accelerazione che la porta da 0 a 100\u00a0km/h in 4,9 secondi.\nLa carrozzeria, principalmente in lega a base di alluminio e fibra di carbonio, ha un peso massimo di 1050;kg. La sua configurazione \u00e8 a 2 posti.\nNote.\nTop Gear st.19 ep.4"}
{"id": "2210597", "revid": "486946", "url": "https://it.wikipedia.org/wiki?curid=2210597", "title": "PayWave", "text": ""}
{"id": "2210598", "revid": "767487", "url": "https://it.wikipedia.org/wiki?curid=2210598", "title": "Il colpo (film 2001)", "text": "Il colpo (\"Heist\") \u00e8 un film del 2001 diretto da David Mamet, con Gene Hackman, Danny DeVito, Delroy Lindo e Sam Rockwell; soggetto e sceneggiatura di questo caper movie sono dello stesso regista, Premio Pulitzer 1984, qui alla sua nona regia sul grande schermo.\nTrama.\nJoe Moore \u00e8 uno scafato professionista del crimine che commette rapine con la moglie Fran e i suoi compagni Bobby Blane e Don \"Pinky\" Pincus. Durante un colpo in una gioielleria rimane ripreso da una telecamera di sicurezza nel tentativo di distrarre uno dei dipendenti del negozio. Decide cos\u00ec di ritirarsi dalla professione, ma il ricettatore Mickey Bergman lo ricatta costringendolo ad un ultimo colpo: un mega furto di lingotti, in pieno giorno, su una stiva di un aereo. Joe a malincuore accetta e al gruppo si unisce anche Jimmy Silk, nipote di Mickey.\nIn auto, il gruppo viene fermato da alcuni agenti di polizia e mentre Joe e Bobby parlano con gli ufficiali, Jimmy, in preda all'agitazione estrae una pistola ma viene fermato in tempo dal gruppo che \u00e8 costretto a rimandare il colpo riuscendo con successo. Infatti Don fa la guardia aiutando i compagni, che si fingono personale di sicurezza dell'aeroporto, a fermare l'aereo per una situazione di emergenza. Trovati i lingotti, il gruppo decide di nasconderli in un furgone preso in affitto che per\u00f2 viene portato dal carro attrezzi.\nJimmy, infatuatosi ricambiato di Fran, riesce a coinvolgerla ad escludere Joe per poi recuperare il furgone, dove per\u00f2 non ci sono lingotti ma rondelle di metallo. Infatti, Joe e Bobby trovano i lingotti che fondono sotto forma di barre lunghe.\nMickey, furioso, cattura e uccide Pinky dopodich\u00e9 si reca alla barca a vela di Joe insieme a Jimmy e Fran, dove tengono Joe a mano armata, chiedendo di sapere dov'\u00e8 l'oro; cos\u00ec notano che le ringhiere nella barca sono d'oro e Fran supplica Mickey a dare a Joe un po' di soldi e lasciarlo andare ma Mickey si prepara a sparare a Joe ma l'arrivo di Bobby salva Joe e il duo uccide Mickey e gli scagnozzi.\nBobby d\u00e0 a Joe l'indirizzo a cui deve inviare la sua parte mentre Joe incontra Fran con un nuovo camion pieno di barre nere dipinte e con lei c'\u00e8 anche Jimmy. Insieme prendono il camion e l'oro e fuggono insieme. Ma Joe aveva progettato ogni cosa, compresa l'infedelt\u00e0 e avidit\u00e0 della moglie, manipolatrice, e la stupidit\u00e0 del suo giovane complice; infatti sul loro camion ci sono solo barre di ferro mentre Joe aveva nascosto le barre dorate su un altro camion che copre con un telo impermeabile per poi fuggire con l'oro."}
{"id": "2210601", "revid": "392652", "url": "https://it.wikipedia.org/wiki?curid=2210601", "title": "Pagamento contactless", "text": "Il sistema di pagamento contactless o pagamento senza contatto \u00e8 un sistema che permette di effettuare acquisti tramite carte di credito o di debito, smart card, smartphone e altri dispositivi, per mezzo delle tecnologie RFID e NFC. Le carte contactless, a differenza delle carte tradizionali dotate di banda magnetica e \"microchip\", non richiedono l'inserimento fisico della carta nel lettore ma solo l'avvicinamento della stessa, a patto di non superare una certa soglia di distanza.\nCaratteristiche.\nIl vantaggio di questo tipo di pagamento \u00e8 che rende la procedura pi\u00f9 rapida rispetto ai sistemi tradizionali. A tale scopo, per pagamenti sotto un certo importo (al 2020 generalmente fino a 25 euro in Italia e fino a 40 CHF in Svizzera), la transazione viene effettuata senza digitare il codice PIN (se carta di debito) o firmare la ricevuta (se carta di credito), il tutto avviene in pochi istanti. Nel caso di carta di debito e pagamento contactless sotto i 25 euro, l'esercente pu\u00f2 comunque stampare la copia della ricevuta se il cliente la desidera (o inviargliela via SMS o altro canale).\nUn altro importante aspetto \u00e8 che questo tipo di pagamento ha posto le basi per applicazioni \"Near Field Communication\" (NFC); per esempio associando una carta bancaria contactless a uno smartphone o a un qualsiasi altro dispositivo (ad esempio un tablet) abilitato a NFC (ovvero con un sistema di lettura e scrittura RFID incorporato) \u00e8 possibile effettuare transazioni di moneta elettronica, pagamenti e accedere a servizi.\nIn alcuni casi, per voluta impostazione dell'esercente, il pagamento contactless pu\u00f2 essere disabilitato per le carte di debito (in Italia dette impropriamente \"bancomat\" per la capillare diffusione di tale circuito) anche se l'importo \u00e8 inferiore ai 25 euro, mentre \u00e8 lasciato attivo per le carte di credito; in questi casi occorre inserire la carta e il codice PIN.\nI terminali di pagamento.\nI terminali di pagamento (chiamati comunemente POS) possono essere dotati di un apparato supplementare che si aggiunge alla base principale oppure al tastierino numerico e che permette la lettura contactless; i terminali pi\u00f9 recenti hanno la funzione integrata.\nI circuiti.\nLe soluzioni contactless sono proposte dalle maggiori societ\u00e0 emittenti di carte di credito, come Visa, MasterCard, American Express, ecc.\nDiffusione dei pagamenti contactless in Italia.\nInizialmente la zona d'Italia a maggior diffusione \u00e8 stata la Provincia di Milano, scelta come localit\u00e0 di prova per la maggiore concentrazione di carte di credito. Il progetto prevedeva l'implementazione di postazioni POS presso i commercianti, al fine di diffondere il pi\u00f9 possibile i punti di accettazione delle carte contactless. Inoltre, importanti istituti di credito regionali e nazionali stanno diffondendo presso la propria clientela le nuove carte, sia per le nuove emissioni sia per le sostituzioni.\nDal 1\u00ba gennaio 2016 le macchine distributrici di biglietti di Trenitalia accettano le carte contactless e si pu\u00f2 pagare senza l'inserimento del codice PIN per importi fino a 25 euro.\nDal 1\u00ba gennaio 2021, grazie a un accordo tra Bancomat, Mastercard e Visa, i limiti per i pagamenti senza codice PIN in Italia salir\u00e0 a 50 euro."}
{"id": "2210611", "revid": "1031941", "url": "https://it.wikipedia.org/wiki?curid=2210611", "title": "Vincenzo di Troyes", "text": "Biografia.\nVincenzo fu consacrato vescovo di Troyes attorno al 536. Fu un pastore molto devoto e molto attento ai bisogni dei suoi concittadini. Mostr\u00f2 un grande zelo per il culto dei santi, vener\u00f2 particolarmente sant'Aventino discepolo di san Lupo e di san Cameliano.\nFece costruire una piccola chiesa dedicata ad Aventino sul luogo della sua tomba, alle porte della citt\u00e0, e volle essere seppellito lui stesso in quella chiesa, che nel IX secolo divenne sede di una parrocchia, il cui territorio comprendeva oltre a un quartiere della citt\u00e0, il casale della \"Vacherie\" e una parte di quello della \"Molme\". La chiesa fu poi demolita in parte durante la Rivoluzione francese e definitivamente nel 1833. Per fortuna per\u00f2 le reliquie di sant'Aventino erano state traslate gi\u00e0 nel XIII secolo nella chiesa a lui dedicata nella collegiata di Saint Etienne.\nMor\u00ec attorno al 546 sotto il regno di Childeberto I.\nCulto.\nIl culto \u00e8 circoscritto alla diocesi di Troyes e non pi\u00f9 riconosciuto dalla Chiesa cattolica, bench\u00e9 un tempo il Martirologio romano ne avesse fissato la memoria liturgica il 4 febbraio.\nUna sua costola, custodita in una piccola cassa d'argento con un'iscrizione in caratteri gotici si trova fra le reliquie di sant'Aventino. Il resto del suo corpo rimase nella sua tomba che fu distrutta con tutta la chiesa di Sant'Aventino durante la Rivoluzione francese."}
{"id": "2210619", "revid": "767487", "url": "https://it.wikipedia.org/wiki?curid=2210619", "title": "Nikolaj Jakovlevi\u010d Danilevskij", "text": "Danilevskij \u00e8 ricordato soprattutto come esponente delle teorie panslavistiche e filoslave esposte nel suo scritto \"Russia ed Europa\" (1869), nel quale sostenne la sostituzione della civilt\u00e0 slava alla civilt\u00e0 occidentale. Fu fautore di una federazione slava con a capo la Russia e Costantinopoli per capitale. Esercit\u00f2 la sua influenza su molti letterati dell'epoca, in particolare su Dostoevskij.\nFu un sostenitore di spicco della teoria delle \"specie chiuse\", secondo la quale il concetto di umanit\u00e0 \u00e8 ascrivibile ad una commistione ed interazione del tutto casuale di popoli e trib\u00f9 che si sono, socialmente e culturalmente, sviluppati indipendentemente gli uni dagli altri. Secondo Danilevskij solo i russi, uniti agli slavi in generale, possono sviluppare armonicamente un'unione di religione, politica, cultura e sviluppo sociale."}
{"id": "2210620", "revid": "767487", "url": "https://it.wikipedia.org/wiki?curid=2210620", "title": "You, the Living", "text": "You, the Living (\"Du levande\") \u00e8 un film del 2007 scritto e diretto da Roy Andersson.\n\u00c8 stato presentato nella sezione Un Certain Regard al 60\u00ba Festival di Cannes."}
{"id": "2210622", "revid": "135491", "url": "https://it.wikipedia.org/wiki?curid=2210622", "title": "Du levande", "text": ""}
{"id": "2210623", "revid": "486946", "url": "https://it.wikipedia.org/wiki?curid=2210623", "title": "Gabriel Giolito de' Ferrari", "text": ""}
{"id": "2210624", "revid": "89951705", "url": "https://it.wikipedia.org/wiki?curid=2210624", "title": "Arcieparchia di Leopoli", "text": "Con arcieparchia di Leopoli si pu\u00f2 intendere:"}
{"id": "2210633", "revid": "135224", "url": "https://it.wikipedia.org/wiki?curid=2210633", "title": "Alleanza cattolica", "text": ""}
{"id": "2210636", "revid": "559685", "url": "https://it.wikipedia.org/wiki?curid=2210636", "title": "Alleanza Cattolica", "text": "Alleanza Cattolica \u00e8 un'associazione di laici cattolici di impronta tradizionalista, che si propone lo studio e la diffusione della dottrina sociale della Chiesa cattolica. Essa svolge un'azione di apostolato culturale e civile con l'obiettivo dichiarato di mirare alla promozione e alla costruzione di una societ\u00e0, secondo le parole di Giovanni Paolo II, \"a misura d'uomo e secondo il piano di Dio\".\nStoria e organizzazione.\nAlleanza Cattolica fu fondata e costituita in maniera informale da Giovanni Cantoni nel 1960, e ricevette maggiore formalit\u00e0 a partire dal 1968; \u00e8 regolata da un direttorio dal 1977, e possiede uno statuto dal 1998.\nNel 2012 ha ottenuto il riconoscimento ecclesiastico come associazione privata di fedeli da parte del vescovo di Piacenza-Bobbio Gianni Ambrosio.\nDal 2012 al fondatore e reggente nazionale Giovanni Cantoni, si affianca come reggente vicario Massimo Introvigne, ed entrambi rassegnano le dimissioni il 23 aprile 2016. Dallo stesso giorno \u00e8 attivo un comitato di Reggenza composto da 6 membri, e presieduto dal Prof. Mauro Ronco, che guida provvisoriamente l'associazione sino all'elezione del nuovo reggente nazionale. Il Capitolo nazionale di Alleanza Cattolica, riunito a Roma nei giorni 28 e 29 maggio 2016, ha eletto Marco Invernizzi reggente nazionale dell'associazione per gli anni 2016-2022, con Cantoni reggente emerito.\nDal 1973 l'organo informativo ufficiale dell'associazione \u00e8 la rivista \"Cristianit\u00e0\".\nSimbolo.\nLo stemma dell'associazione \u00e8 costituito da un'aquila nera su fondo d'oro, con al centro un cuore rosso sormontato dalla croce.\nIl motto dell'associazione \u00e8 \"Ad maiorem Dei gloriam et socialem\" (\"Per la maggior gloria di Dio anche sociale\").\nPosizioni politiche e sociali.\nGli articoli sul giornale dell'associazione, \"Cristianit\u00e0\", esaltano i valori cattolici e in accordo con la morale cristiana si distaccano da pratiche omosessuali, aborto, contraccezione, divorzio e qualificano il World Social Forum come \"laboratorio di sovversione\".\nNel 2009 l'associazione ha fatto campagna elettorale per il candidato della Lega Nord alla presidenza del Piemonte, Roberto Cota. Tra i suoi massimi esponenti figura Alfredo Mantovano, ex parlamentare di Alleanza Nazionale e poi del Popolo delle Libert\u00e0.\nQuando una fonte informativa ha definito Alleanza Cattolica come \"catto-fascista\", la qualifica \u00e8 stata smentita dai vertici dell'associazione e dal filosofo Massimo Introvigne, in quanto la stessa \u00e8 sempre stata critica verso l'esperienza fascista."}
{"id": "2210643", "revid": "1652635", "url": "https://it.wikipedia.org/wiki?curid=2210643", "title": "Constitutio romana", "text": "La Constitutio romana, nota anche come Constitutio Lotharii, \u00e8 uno statuto imperiale-pontificio in nove capitoli emanato l'11 novembre 824 da Lotario I, sovrano del \"Regnum Italicum\", figlio dell'imperatore Ludovico il Pio e coimperatore, mediante il quale vennero regolati gli affari giuridici dell'Urbe. \nAntefatti.\nLotario, re d'Italia e associato al trono imperiale dal padre Ludovico il Pio, si era recato a Roma una prima volta nella primavera dell'823 per ricevere la consacrazione a coimperatore dall'allora Papa Pasquale I. Nella sua visita aveva allacciato rapporti con numerosi membri dell'aristocrazia romana assicurandosi nel contempo una notevole popolarit\u00e0 presso le classi popolari della Citt\u00e0 eterna. Intravista la possibilit\u00e0 di rinsaldare il potere imperiale su quello che veniva ancora denominato Ducato romano, legandolo ancor pi\u00f9 al \"Regnum Italicum\" e all'impero, aveva approfittato della lotta per il potere fra il nuovo papa, Eugenio, e il capopopolo Sisinnio o Zinzinno (in latino \"Zinzinnus\"), per tornare nuovamente a Roma nel settembre dell'anno successivo erigendosi ad arbitro nella contesa. \nLotario, in rappresentanza dell'imperatore, e papa Eugenio concordarono la stesura di un documento per mettere fine alle continue dispute tra le fazioni romane, sancire definitivamente i diritti e i doveri di ciascuno e prevenire futuri disordini.\nIl documento non redistribuisce i poteri tra Santa Sede ed Imperatore, bens\u00ec riconosce ufficialmente lo \"stato di fatto\" esistente: l'aristocrazia, erede dell'antico Senato, detiene i poteri municipali, ma sopra di essa viene il pontefice. Egli, a sua volta, \u00e8 assistito dall'imperatore, il quale, rivestito del titolo di \"patricius\" (cio\u00e8 protettore di Roma), deve vigilare affinch\u00e9 regni l'ordine. Il pontefice \u00e8 a capo della Chiesa, ma \u00e8 solo il successore di San Pietro sul trono papale. \u00c8 San Pietro il vero padrone di Roma, come riconosce il documento all'articolo IX.\nContenuti.\nLa \"Constitutio romana\" si articola in nove punti, o articoli, che regolano:\nSignificato e conseguenze.\nLa facolt\u00e0 di ciascun romano di scegliere la propria legge fu una novit\u00e0. Fino ad allora veniva utilizzato nei tribunali dell'Urbe il diritto romano in forma quasi esclusiva. La \"Constitutio\" sanc\u00ec dunque la parit\u00e0 tra esso, il diritto salico e quello longobardo. L'adozione del diritto individuale (salico o longobardo) in luogo di quello territoriale (romano), venne accolta favorevolmente, a dimostrazione di come la presenza dell'elemento germanico in citt\u00e0 e nel territorio laziale fosse tutt'altro che trascurabile. D'altra parte, la coesistenza di tre diversi sistemi giuridici nello Stato della Chiesa non diede origine a disordini o proteste nei decenni successivi, segno evidente che il diritto romano continu\u00f2 ad essere \u00abquasi universalmente riconosciuto, e tale rimase fino a che un editto di Corrado II non ne restrinse la validit\u00e0 al solo territorio di Roma\u00bb;\nL'obbligo del giuramento dei sudditi al pontefice sanc\u00ec il pieno riconoscimento del suo potere temporale. L'imperatore, da una parte, riconobbe alla Sede apostolica diritti sovrani sul territorio dello Stato della Chiesa, ma afferm\u00f2 d'altra parte l'assoluto diritto di sovranit\u00e0 imperiale sui poteri amministrativi e giuridici esercitati da \"singuli duces et iudices\" (\"ciascun duce e giudice\"). L'Impero d'Occidente si sostituiva a quello d'Oriente come garante del rispetto dell'ordine civile in Roma.\nRiforma di Lotario (850).\nNell'anno 850 lo stesso Lotario volle reinterpretare lo spirito con cui era stata formulata la \"Constitutio romana\", attenuando la posizione non paritaria in cui si era venuto a trovare il potere pontificio rispetto a quello imperiale. Diede infatti disposizioni a suo figlio Ludovico II, allorch\u00e9 venne incoronato imperatore a Roma da Papa Leone IV (affiancandosi nel governo dell'Impero a suo padre), di condurre per le briglie, lungo una parte del cammino, il cavallo del Papa all'uscita di quest'ultimo dalla propria residenza. Con tale atto simbolico il sovrano franco volle sottolineare la propria sottomissione formale al pontefice.\nLa \"Constitutio romana\" nella storiografia.\nGli storici si sono variamente espressi sul significato del documento. Non ci sono dubbi nel collocarlo tra i documenti pi\u00f9 importanti nella storia dello Stato Pontificio. Gli studiosi si dividono su un'altra questione: se cio\u00e8 esso rappresenti il riconoscimento formale e solenne di una situazione in essere oppure sancisca il predominio dell'imperatore sul papa, limitandone le prerogative.\nFerdinand Gregorovius fu del secondo avviso: la \"Constitutio romana\" affermava, o riaffermava, la sovranit\u00e0 pontificia su Roma e il \"Patrimonium Sancti Petri\", ma sanciva anche un'ingombrante tutela dell'Impero sul papato, con la possibilit\u00e0, da parte imperiale, di esercitare in vario modo una forma di controllo sull'elezione al Soglio, vincolando i pontefici ancor pi\u00f9 strettamente all'Impero.\nAltri storici hanno affermato che la \"Constitutio romana\" rappresent\u00f2 il momento di massima influenza e controllo da parte del potere franco sulla Sede apostolica. Tale documento si configurerebbe pertanto come l'espressione di una volont\u00e0 unilaterale imposta da Lotario al papa. Alcuni articoli, concernenti la partecipazione, in veste di osservatori, di rappresentanti imperiali alle elezioni papali e la facolt\u00e0 lasciata all'imperatore di non avallare la nomina di un candidato a lui ostile, assoggettavano di fatto la Chiesa di Roma al potere imperiale."}
{"id": "2210645", "revid": "1005847", "url": "https://it.wikipedia.org/wiki?curid=2210645", "title": "Tony Guoga", "text": "Carriera.\nTrasferitosi a Melbourne, in Australia, gi\u00e0 all'et\u00e0 di undici anni, incomincia a giocare a poker all'et\u00e0 di diciotto; da bambino ha anche frequentato una scuola di scacchi. Bench\u00e9 sia australiano di adozione, non \u00e8 raro vedere Tony indossare maglie sportive della Nazionale lituana agli show televisivi.\nNel 2003 si classifica quinto in una delle pi\u00f9 importanti competizioni di poker mondiali: il \"World Poker Tour Grand Prix\" a Parigi. Nel 2004 conclude a premi il World Series of Poker in 7 card stud e in pot-limit Texas hold 'em e sempre nel 2004 conclude secondo ancora al \"World Poker Tour Grand Prix\" di Parigi: ci\u00f2 gli valse il montepremi di 414.478$.\nIl 7 agosto 2005 vince il \"No Limit Hold-Em Main Event\" dell'European Poker Championships, guadagnando 456,822$. Sempre nel 2005 arriva al tavolo finale nel World Speed Poker Open.\nNel 2006 gioca il tour asiatico nell'evento \"Bad Boys of poker II\" dove indossa un kimono per promuovere il poker in Giappone. Vince il torneo battendo Mike Matusow allo scontro finale: per lui e per Matusow, e sul board . Sempre nel 2006, rappresentando l'Australia, ha concluso secondo all'Intercontinental Poker Championship, guadagnando 150,000$. Il 17 novembre 2006 vince un altro torneo a Singapore: il Betfair Asian Poker Tour, che gli frutta 451,700$.\nNel febbraio 2007 ha preso parte al programma della NBC \"Poker After Dark\", concludendo terzo. Nel novembre dello stesso anno ha vinto un torneo a Mosca che gli ha fruttato 205,000$.\nArrivati al 2011, Tony G vanta un ammontare di oltre 4 milioni di dollari all'attivo.\nNel 2014, Guoga viene eletto europarlamentare per il Partito Liberale lituano; egli abbandona quindi la carriera di giocatore di poker.\nIl 19 giugno 2017 diventa il nuovo proprietario del Lietuvos rytas, acquistando il 50% delle quote societarie."}
{"id": "2210654", "revid": "256896", "url": "https://it.wikipedia.org/wiki?curid=2210654", "title": "CSAIN", "text": ""}
{"id": "2210656", "revid": "1543377", "url": "https://it.wikipedia.org/wiki?curid=2210656", "title": "Briksdalsbreen", "text": "Il Briksdalsbreen (che significa: \"ghiacciaio di Briksdal\") \u00e8 uno dei bracci pi\u00f9 accessibili e meglio conosciuti del ghiacciaio Jostedalsbreen. Il Briksdalsbreen si sviluppa sul lato nord dello Jostedalsbreen, nella \"Briksdalen\" (la valle di Briks), della municipalit\u00e0 \"Oldedalen\" di Stryn nella contea di Sogn og Fjordane in Norvegia. \u00c8 parte del Parco nazionale Jostedalsbreen. Il Briksdalsbreen finisce in un piccolo lago glaciale, il \"Briksdalsbrevatnet\", a 346 m slm.\nLa dimensione del Briksdalsbreen dipende sia dalla temperatura sia dalle precipitazioni meteorologiche. Misure effettuate dal 1900 hanno registrato piccoli cambiamenti nella prima decade del secolo ed avanzamenti tra il 1910 ed il 1929. Tra il 1934 ed il 1951 il ghiacciaio si \u00e8 ritirato di 800\u00a0m scoprendo il lago glaciale. Tra il 1967 ed il 1997 il ghiacciaio si \u00e8 ampliato di 46 5\u00a0m ricoprendo nuovamente il lago. Il sito ha destato particolare interesse negli anni 90 quando riprese ad ampliarsi mentre gli altri ghiacciai europei si ritiravano.\nDopo il 2000, il ghiacciaio \u00e8 tornato a ritirarsi. Nel 2004 \u00e8 arrivato al limite del lago, mentre nel 2007 il suo fronte era su terreno asciutto, all'incirca nella situazione degli anni sessanta. I glaciologi pensano, per\u00f2, che la sua ampiezza sia ai minimi dal 1200.\nNel 2008 si \u00e8 ritirato di 12\u00a0m rispetto alle misure del 2007. Il rallentamento della fusione \u00e8 spiegato dai glaciologi osservando che ormai il ramo glaciale si trova tutto su terreno asciutto. L'inverno 2007-2008 vide un aumento della massa di ghiaccio, per cui si attendeva un ampliamento del fronte glaciale per il 2010, fatto che fu confermato nell'autunno del 2010 quando le misurazioni mostrarono un avanzamento della massa glaciale di circa 8 metri rispetto all'anno precedente, che rappresentava il valore pi\u00f9 basso dall'inizio delle misurazioni iniziate nel 1900.\nPoich\u00e9 l'inverno 2009-2010 ha registrato un basso livello di precipitazioni nevose e la temperatura dell'estate 2010 \u00e8 stata di 2,5-3\u00a0\u00b0C superiore alla media, Atle Nesje prevede che si avr\u00e0 un'ulteriore recessione nel 2013.\nConsiderando che il Briksdalsbreen in alcuni punti \u00e8 ormai diventato molto stretto, \u00e8 possibile che si verifichino delle disconnessioni temporanee dallo Jostedalsbreen, il ghiacciaio principale."}
{"id": "2210657", "revid": "1924342", "url": "https://it.wikipedia.org/wiki?curid=2210657", "title": "Huun-Huur-Tu", "text": "Huun-Huur-Tu (; ) \u00e8 un gruppo musicale russo originario della repubblica di Tuva.\nUno degli elementi distintivi della loro musica \u00e8 l'utilizzo della tecnica del canto armonico (in inglese: \"throat singing\"), nel quale il cantante, sfruttando le risonanze che si creano nel tratto vocale che si trova tra le corde vocali e la bocca, emette contemporaneamente la nota e l'armonico relativo (detto anche ipertono, in inglese: \"overtone\"), il cui timbro pu\u00f2 ricordare quello di un flauto.\nAltro elemento peculiare \u00e8 l'utilizzo, da parte del gruppo, di strumenti tradizionali come l'igil, il byzaanchi, il khomuz, il doshpuluur, il tuyug.\nStoria.\nIl quartetto di musica x\u00f6\u00f6mej \"Kungurtuk\" \u00e8 stato fondato nel 1992 da Kaigal-ool Khovalyg, dai fratelli Alexander e Sayan Bapa, ed Al'bert Kuvezin. Non molto tempo dopo, il gruppo ha cambiato nome in \"Huun-Huur-Tu\". L'ambito musicale si ritrova nella musica tradizionale tuvana, un genere che rappresenta spesso situazioni di vita legate alla steppa ed ai cavalli.\nIl loro primo album, \"60 Horses in My Herd\", \u00e8 stato pubblicato nel 1993. Esso \u00e8 stato registrato in studio a Londra e Mill Valley (California). Alla fine delle registrazioni, Kuvezin abbandon\u00f2 il gruppo per fondare gli Yat-Kha, pi\u00f9 orientati verso la musica rock. Kuvezin \u00e8 stato sostituito da Anatoli Kuular, che aveva avuto una precedente esperienza con Khovalyg e Kongar-ool Ondar come membro della Tuva Ensemble. La nuova formazione ha registrato l'album \"The Orphan's Lament\" a New York e Mosca, pubblicato nel 1994.\nNel 1995, Alexander Bapa, che aveva prodotto i primi due album, abbandon\u00f2 il gruppo per dedicarsi completamente alla carriera di produttore. \u00c8 stato sostituito da Alexei Saryglar, gi\u00e0 membro dell'orchestra di stato russa Siberian Souvenir. Segu\u00ec un terzo album, \"If I'd Been Born An Eagle\", registrato nei Paesi Bassi, nel 1997. In questa occasione, in aggiunta alla musica tradizionale, il gruppo ha eseguito alcune canzoni tuvane contemporanee.\nAll'inizio del 1999, il gruppo ha pubblicato il suo quarto lavoro, \"Where Young Grass Grows\". Per la prima volta in un loro album compaiono strumenti non tuvani, quali l'arpa, il tabla, le scottish smallpipe (suonate da Martyn Bennett) ed il sintetizzatore. Sull'album compaiono anche due estratti da registrazioni di Kaigal-ool ed Anatoli che cantano mentre cavalcano nella steppa tuvana.\nGli Huun-Huur-Tu hanno partecipato nel 2000 all'evento musicale organizzato dalla BBC, esibendosi nelle canzoni di apertura e chiusura del programma. L'anno successivo hanno realizzato il loro primo album dal vivo.\nNel 2003, Kuular lasci\u00f2 la formazione ed \u00e8 stato sostituito da Andrey Mongush, un insegnante di strumenti tuvani e x\u00f6\u00f6mej di grande esperienza.\nUna loro canzone dal titolo \"Tuvan Internationale\" \u00e8 stata inserita nella colonna sonora del film giapponese \"Dororo\" del 2007.\nDiscografia.\nCon The Bulgarian Voices Angelite:"}
{"id": "2210659", "revid": "1566286", "url": "https://it.wikipedia.org/wiki?curid=2210659", "title": "Piero Ballerini", "text": "Biografia.\nInizia l'attivit\u00e0 nel cinema come assistente alla regia in Francia. Al ritorno in Italia gira il suo primo film, \"Freccia d'oro\", curandone anche la sceneggiatura e diretto assieme a Corrado D'Errico. \nSuccessivamente dirige altri lungometraggi di scarso interesse. \u00c8 tra i pochi registi che aderiscono alla Repubblica Sociale Italiana: nell'autunno del 1943 si trasferisce a Venezia, dove vengono frettolosamente installati, in quei mesi, due studi cinematografici. Sua \u00e8 la regia di \"Un fatto di cronaca\", l'ultimo film interpretato da Osvaldo Valenti e Luisa Ferida. Nel dopoguerra riprende la sua attivit\u00e0 di regista e sceneggiatore con pellicole di carattere commerciale. \nEra sposato con l'attrice Milena Penovich\nMuore a Roma all'et\u00e0 di 54 anni."}
{"id": "2210660", "revid": "767487", "url": "https://it.wikipedia.org/wiki?curid=2210660", "title": "Pacifico (album)", "text": "Pacifico \u00e8 il primo album in studio di Pacifico."}
{"id": "2210662", "revid": "433605", "url": "https://it.wikipedia.org/wiki?curid=2210662", "title": "Rocca dei Rettori", "text": "Rocca dei Rettori \u00e8 il nome comunemente dato al castello di Benevento. \u00c8 sede della provincia di Benevento e ospita la sezione storica del museo del Sannio, con il materiale pertinente alla storia, all'arte e alle tradizioni popolari della citt\u00e0 e della provincia.\nDescrizione.\nLa Rocca sorge nel punto pi\u00f9 elevato del centro storico di Benevento. L'aspetto attuale \u00e8 il risultato di numerosi interventi succedutisi nei secoli, ed \u00e8 perci\u00f2 piuttosto disomogeneo. L'edificio si compone di due corpi distinti: il \"Torrione\" angolare, costruito dai Longobardi, \u00e8 quanto resta di riconoscibile del loro fortilizio; fu ristrutturato in epoche successive, giungendo nel XV secolo alla forma attuale (e per questo \u00e8 detto anche \"Castrum novum\").\nAlto 28 m, presenta una pianta poligonale. Nelle sue pareti si riconoscono diverse pietre provenienti da edifici di et\u00e0 romana (concentrate nel versante orientale), e vi si aprono bifore ogivali. Sul terrazzo si elevano due torrette.\nIl torrione in realt\u00e0 era il castello vero e proprio, mentre la parte pi\u00f9 estesa del complesso \u00e8 costituita dal \"Palazzo dei Governatori Pontifici\" (ovvero dei rettori), il cui ingresso principale \u00e8 posto sul versante occidentale, dove una rampa conduce ad un giardino posteriore, sopraelevato rispetto al livello stradale.\nIl \"Palatium\", su tre piani, ha pianta rettangolare con cortile interno. In esso particolari antichi come i barbacani si affiancano ad elementi neoclassici come le finestre incorniciate, e il colonnato sormontato da un timpano davanti ad una vetrata che d\u00e0 sul cortile.\nIl piano terra \u00e8 occupato dalle segrete; entrando dall'ingresso sulla rampa un doppio scalone conduce al primo piano, organizzato in ampi saloni con soffitti in legno e decorazioni, spesso floreali, settecetesche: modificati negli ultimi decenni a causa della loro destinazione ad uffici, sono stati recuperati da un recente restauro.\nIl giardino posteriore, alberato, termina a sud con uno strapiombo. Esso accoglie un \"lapidario\", dedicato ai miliarii della via Traiana, nonch\u00e9 diversi frammenti architettonici romani, alcuni dei quali rinvenuti a largo Feuli, come due colonne tortili; inoltre vi sono esposte diverse opere di arte moderna.\nMonumento del Leone.\nDavanti alla rampa d'accesso si trova il \"monumento del Leone\", eretto nel 1640 davanti al castello, in onore di papa Urbano VIII. Il leone, di epoca medievale, simboleggia \u00abLa vigilanza, la maest\u00e0 e la fortezza dell'antico popolo dei Sanniti\u00bb, come \u00e8 scritto nel suo piedistallo, di forma ottagonale, che reimpiega elementi romani riccamente decorati.\nStatua di Traiano.\nAll'ingresso del \"Castrum novum\" si trova la statua bronzea dell'imperatore Traiano, copia di un originale marmoreo antico: la statua di Traiano da Minturno.\nStoria.\nDurante il restauro della Rocca, conclusosi nel 1998, sono stati rinvenute molte testimonianze archeologiche che attestano l'utilizzo dell'area da epoche antichissime.\nOriginariamente l'altura su cui sorge la Rocca era interrotta da una fossa, in cui sono stati rinvenuti resti di una necropoli del periodo orientalizzante antico (VII- VI secolo a.C.), sormontati da tombe sannitiche. Furono proprio i Sanniti a realizzare un terrapieno (\"agger\") attorno al IV secolo a.C., e ad utilizzare per primi il luogo come postazione difensiva: lo testimoniano un muro di contenimento sul versante est, e i resti di terrazzamenti digradanti in corrispondenza dello strapiombo a sud.\nI Romani costruirono in quest'area un serbatoio idrico, detto \"Castellum aquae\", portandovi un acquedotto proveniente da Serino, i cui resti sono ancora visibili nel giardino.\nI Longobardi utilizzarono di nuovo il sito per scopi militari, e sopraelevarono il muro sul lato est includendolo nella cinta muraria. Nell'VIII secolo, in corrispondenza dell'attuale braccio occidentale della Rocca nacque il monastero benedettino femminile di Santa Maria a Porta Somma, dal nome della porta della citt\u00e0 che sorgeva a pochi metri.\nA partire dal 771, sotto il duca Arechi II, al monastero venne affiancato quello che poi venne detto il \"Castrum vetus\", in parte utilizzando strutture dello stesso convento. Questo era gi\u00e0 un vero e proprio palazzo fortificato, ampliato attorno all'XI secolo con nuovi ambienti ricavati svuotando parte del terrapieno, fra il muro nord e le strutture dell'acquedotto romano.\nSuccessivamente l'edificio cadde in uno stato di semi-abbandono. Nel 1321 papa Giovanni XXII da Avignone incaric\u00f2 il rettore di Benevento, Guglielmo di Balaeto, del ripristino della fortificazione come palazzo per i rettori. Il progetto si articolava un \"castrum\" ed un \"palatium\", recintati da mura protetti da fossati, attraversati da tre ponti leavatoi. La costruzione inglob\u00f2 porta Somma, che venne ricostruita poco pi\u00f9 oltre. Era prevista la costruzione di due torri e di un'altana, che vennero tuttavia sostituite da un corpo di fabbrica destinato a deposito. Le monache furono trasferite al monastero di San Pietro.\nIn base ai documenti, alla fine del XVI secolo la Rocca si era ampliata con i bracci a sud e sud-est, sull'attuale giardino. Il palazzo assunse una pianta a G attorno al cortile interno; chiudeva il perimetro un camminamento difensivo. A partire dal 1586 la fortezza venne trasformata progressivamente in carcere, rimasto attivo fino al 1865.\nDopo il terremoto del 1702, con la ricostruzione parziale dell'edificio, diretta dall'architetto Carlo Buratti, molte coperture a volta furono sostituite con solai in legno, per motivi di sicurezza. Nel XIX secolo il braccio nord fu inspessito verso il cortile interno, e fu completato il braccio est in prossimit\u00e0 del torrione."}
{"id": "2210667", "revid": "287204", "url": "https://it.wikipedia.org/wiki?curid=2210667", "title": "Antonio Cur\u00f2", "text": "Biografia.\nNato da famiglia di origine svizzera proveniente da Celerina, localit\u00e0 dell'alta Engadina, inizia gli studi in Svizzera francese e si sposta in seguito a Parigi, dove si laurea in ingegneria.\nPatriota Italiano nel 1848, cacciatore delle alpi al seguito di Garibaldi durante la Seconda guerra d'indipendenza italiana.\nEntomologo.\nAttivo entomologo, in 40 anni di attivit\u00e0 si occup\u00f2 principalmente di Lepidotteri: colleziona 12.000 esemplari appartenenti a 57 famiglie di 4.827 specie, provenienti da ogni parte del mondo. La sua collezione \u00e8 attualmente conservata presso il museo civico di scienze naturali Enrico Caffi di Bergamo, assieme ad altri esemplari collezionati da Renato Perlini, da lui introdotto alle scienze naturali.\nAlpinista.\nAppassionato naturalista e amante della montagna, la sua impresa alpinistica pi\u00f9 rilevante \u00e8 stata la prima ascensione della Presolana, la cui vetta pi\u00f9 elevata fu raggiunta per la prima volta il 4 ottobre 1870 con il cugino Federico Frizzoni e il tagliapietre Carlo Medici, che in seguito diverr\u00e0 guida alpina. Questa salita verr\u00e0 da lui descritta in una dettagliata relazione di 11 pagine. Ritorner\u00e0 in seguito diverse volte sulla montagna, cercando altre vie di salita.\nNegli anni seguenti tra le altre realizzazioni effettua salite nel gruppo del Bernina, al Piz Corvatsch, Pizzo delle Tre Mogge e Pizzo Zup\u00f2, effettuate con le guide engadinesi N. Mueller, Peter Jenny e Hans Grass.\nIl 14 aprile 1873 fonda la Sezione di Bergamo del Club Alpino Italiano assieme a Matteo Rota e altri 28 soci fondatori. Dal 1870 al 1900 lui e altri alpinisti del C.A.I. di Bergamo, da lui presieduto, salgono sulla maggior parte delle vette orobiche. Tra gli altri alpinisti si ricordano le guide Antonio Baroni, Carlo Medici, Ilario Zamboni e Isaia Bonetti.\nNello stesso periodo, assieme agli altri pionieri del C.A.I. di Bergamo, edific\u00f2 tre rifugi alpini: \n- la C\u00e0 Brunona, attualmente Rifugio Baroni al Brunone, inaugurato nel 1879, posto lungo la risalita verso il Pizzo Redorta, \n- il rifugio Cur\u00f2 al Barbellino, attualmente Rifugio Antonio Cur\u00f2, inaugurato nel 1886 e a lui dedicato, posto lungo le risalite verso il Pizzo del Diavolo della Malgina, le Cime di Caronella, il Monte Torena, il Pizzo Strinato. Il Monte Gleno, il Pizzo Recastello, il Pizzo dei Tre Confini e il Pizzo Coca, \n- il Rifugio Laghi Gemelli, inaugurato nel 1900, posto lungo le risalite per il Pizzo del Becco, il Pizzo Farno, il Monte Corte e il Pizzo dell'Orto.\nMuore a Bergamo il 10 maggio del 1906 all'et\u00e0 di 78 anni."}
{"id": "2210668", "revid": "104458", "url": "https://it.wikipedia.org/wiki?curid=2210668", "title": "Sci alpino ai XX Giochi olimpici invernali - Supergigante femminile", "text": "Tra le competizioni dello sci alpino ai XX Giochi olimpici invernali di il supergigante femminile si disput\u00f2 luned\u00ec 20 febbraio sulla pista Fraiteve Olympique di San Sicario; l'austriaca Michaela Dorfmeister vinse la medaglia d'oro, la croata Janica Kosteli\u0107 quella d'argento e l'austriaca Alexandra Meissnitzer quella di bronzo.\nDetentrice uscente del titolo era l'italiana Daniela Ceccarelli, che aveva vinto la gara dei XIX Giochi olimpici invernali di disputata sul tracciato di Snowbasin precedendo la Kosteli\u0107 (medaglia d'argento) e l'italiana Karen Putzer (medaglia di bronzo); la campionessa mondiale in carica era la svedese Anja P\u00e4rson, vincitrice a Bormio/Santa Caterina Valfurva 2005 davanti all'italiana Lucia Recchia e alla statunitense Julia Mancuso.\nRisultati.\nLegenda:\nDNF = prova non completata\nDSQ = squalificata\nDNS = non partita\nPos. = posizione\nOre: 14.45 (UTC+1)\nPista: Fraiteve Olympique\nPartenza: 2\u00a0286\u00a0m\u00a0s.l.m.\nArrivo: 1\u00a0738\u00a0m\u00a0s.l.m.\nLunghezza: 2\u00a0331\u00a0m\nDislivello: 548\u00a0m\nPorte: 37\nTracciatore: J\u00fcrgen Graller (Austria)"}
{"id": "2210674", "revid": "648716", "url": "https://it.wikipedia.org/wiki?curid=2210674", "title": "Peso ley argentino", "text": "Il peso ley (nome ufficiale: peso ley 18.188) \u00e8 stata la valuta dell'Argentina tra il 1\u00ba gennaio 1970 e il 5 maggio 1983. Era suddiviso in 100 \"centavos\". Il simbolo era \"$\" e il codice ISO 4217 era \"ARL\". Il suo nome deriva dal numero della legge 18188, in vigore dal 5 aprile 1969.\nStoria.\nIl \"peso ley\" sostitu\u00ec il \"peso moneda nacional\" al cambio di 100 a 1. \u00c8 stato a sua volta rimpiazzato dal \"peso\" argentino al cambio di 10\u00a0000 a 1.\nMonete.\nNel 1970 furono introdotte monete in tagli da 1, 5, 10, 20 e 50 \"centavos\". A causa dell'erosione del valore della valuta dovuta all'inflazione, furono successivamente introdotti tagli maggiori: 1 \"peso\" nel 1974, 5 e 10 \"pesos\" nel 1976, 50 e 100 \"pesos\" nel 1978.\nBanconote.\nLe banconote furono emesse nei tagli seguenti:"}
{"id": "2210676", "revid": "1573940", "url": "https://it.wikipedia.org/wiki?curid=2210676", "title": "Chiesa di Sant'Ilario a Port'Aurea", "text": "La ex chiesa di Sant'Ilario a Port'Aurea, di costruzione longobarda, si trova nella citt\u00e0 di Benevento, lungo via San Pasquale, che costituiva un tratto della Via Traiana. Il nome della chiesa deriva dalla vicinanza all'Arco di Traiano, che nel medioevo, inserito nella cinta muraria, assunse il nome di Porta Aurea.\nStoria.\nLa chiesa \u00e8 presumibilmente di origine longobarda (VI-VII secolo), costruita su rovine precedenti. Il primo documento che attesta la presenza della chiesa e di un annesso monastero \u00e8, tuttavia, del dicembre 1148. Nel 1504 fu annessa da papa Giulio II al Capitolo Metropolitano.\nAlla fine del XVII secolo fu sconsacrata e trasformata in casa colonica. L'edificio ha cos\u00ec subito riparazioni e modifiche nel tempo, diventando irriconoscibile. Solo negli anni 1920 il Bertarelli individu\u00f2 in esso la chiesa di Sant'Ilario.\nI primi interventi di riqualificazione furono eseguiti nel 1952 ad opera del professore Mario Rotili, futuro sindaco di Benevento dal 1956 al 1963. Ebbe luogo un restauro conservativo, cui solo nel 1981 fece seguito un pi\u00f9 consistente intervento. Furono ripristinati l'ingresso originario ed il tetto del tiburio pi\u00f9 basso, e vennero consolidate le strutture.\nAcquistata dalla provincia, \u00e8 stata ulteriormente restaurata. I lavori si sono conclusi il 25 luglio 2003.\nDescrizione.\nLa chiesa di Sant'Ilario ha una semplice pianta rettangolare, cui si aggiunge un'abside semicircolare. Sull'edificio si elevano due torrette di diversa altezza, con tetto in tegole, sotto le quali si trovano due cupole visibili dall'interno, attualmente spoglio. Vi sono due entrate, una sulla parete corta che guarda verso l'Arco di Traiano, l'altra aperta nell'abside. L'interno non \u00e8 pavimentato per consentire la visione delle strutture sottostanti la costruzione, e una passerella conduce da una porta all'altra.\nL'edificio \u00e8 stato affidato in gestione dalla Provincia di Benevento al Ministero per i Beni e le Attivit\u00e0 Culturali - Soprintendenza per i Beni Archeologi di Salerno, Avellino e Benevento, per l'allestimento del videomuseo dell'Arco: un sistema di proiettori visualizza sulle pareti interne della costruzione un filmato di circa mezz'ora, \"I racconti dell'Arco\".\nL'edificio si trova in un prato recintato, digradante verso nord. \u00c8 circondato da rovine, forse relative al monastero annesso alla chiesa."}
{"id": "2210677", "revid": "339392", "url": "https://it.wikipedia.org/wiki?curid=2210677", "title": "Somma dei quadrati degli n numeri naturali", "text": ""}
{"id": "2210681", "revid": "298229", "url": "https://it.wikipedia.org/wiki?curid=2210681", "title": "Nuoto ai I Giochi panamericani", "text": "Il nuoto ai Giochi panamericani 1951 ha visto lo svolgimento di 14 gare, 7 maschili e 7 femminili."}
{"id": "2210687", "revid": "298229", "url": "https://it.wikipedia.org/wiki?curid=2210687", "title": "Nuoto ai II Giochi panamericani", "text": "Il nuoto ai Giochi panamericani 1955 ha visto lo svolgimento di 16 gare, 8 maschili e 8 femminili."}
{"id": "2210688", "revid": "729019", "url": "https://it.wikipedia.org/wiki?curid=2210688", "title": "Regionalverkehr Bern-Solothurn", "text": "Regionalverkehr Bern-Solothurn (\"Traffico regionale Berna-Soletta\", acronimo RBS) \u00e8 una societ\u00e0 di trasporto regionale svizzera. Gestisce diverse linee ferroviarie a scartamento ridotto, tra cui la principale \u00e8 la linea che collega Berna a Soletta, ma anche linee di tram e di bus nella regione di Berna, in Svizzera.\n\u00c8 stata creata nel 1984 dalla fusione della \"Vereinigten Bern-Worb Bahnen\" (VBW) e la \"Solothurn-Zollikofen-Bern-Bahn\" (SZB).\nLa societ\u00e0 \u00e8 per il 94 % propriet\u00e0 della Confederazione Svizzera, dei cantoni e dei comuni toccati."}
{"id": "2210692", "revid": "486946", "url": "https://it.wikipedia.org/wiki?curid=2210692", "title": "Pitosforo", "text": ""}
{"id": "2210693", "revid": "351943", "url": "https://it.wikipedia.org/wiki?curid=2210693", "title": "Riccardo Castagnedi", "text": "Biografia.\nDurante gli anni Venti frequenta l'Accademia di Brera. Aderisce al secondo Futurismo e alle idee di Filippo Tommaso Marinetti, di cui diventa l'allievo pi\u00f9 giovane e grande amico personale (Marinetti fu suo testimone di nozze).\nIn quel periodo conosce Bruno Munari, con cui apre lo studio grafico \"R+M\": insieme disegnano i primi marchi per industrie, creano le prime campagne per la stampa e sperimentano tecniche artistiche innovative, dal fotomontaggio alle macchine inutili, alle tavole tattili. Negli anni quaranta orienta i suoi interessi al surrealismo e alla metafisica, a Salvador Dal\u00ed e a Alberto Savinio.\nNel dopoguerra, attraverso il design e la grafica, approda al mondo della pubblicit\u00e0 e dell'editoria: lavora con Arrigo Benedetti alla creazione della grafica del settimanale \"L'Europeo\", e con Mario Pannunzio a quella de \"Il Mondo\"; diventa direttore generale dell'Editoriale Domus e, in seguito, passa alla Sipra, dove \u00e8 tra gli ideatori della formula pubblicitaria di \"Carosello\". Nel 1962 \u00e8 il primo direttore dell'ufficio pubblicit\u00e0 interno della Rizzoli.\nSi impegna nel Rotary Club, di cui diventa governatore, e si batte per un turismo pi\u00f9 moderno e consapevole, fino a diventare presidente del Touring Club Italiano, carica ricoperta dal 1984 al 1988.\nMuore nel 1999, durante un trasbordo in elicottero, in seguito a un incidente domestico. Riposa nella tomba permanente di famiglia al Cimitero Maggiore di Milano.\nLo pseudonimo d'arte \"Ricas\" (poi registrato ufficialmente all'anagrafe) deriva dalle prime lettere del nome e del cognome: RIccardo CAStagnedi."}
{"id": "2210695", "revid": "6923", "url": "https://it.wikipedia.org/wiki?curid=2210695", "title": "Villa dei Papi", "text": "Villa dei Papi \u00e8 una costruzione in stile neogotico situata a Benevento, nel quartiere Pacevecchia.\nLa villa sorge sulle rovine del Convento di Santa Maria della Pace, crollato nel terremoto del 1688. Fu costruita a partire dal 1696 dall'arcivescovo Vincenzo Maria Orsini. Divenuto papa con il nome di Benedetto XIII, questi utilizz\u00f2 la villa come residenza nei periodi trascorsi a Benevento.\nLa villa fu poi acquistata dalla famiglia De Agostini, quindi pass\u00f2 di propriet\u00e0 a Pietro Perlingieri, che volle utilizzarla come sede della Banca Sannitica da lui fondata, oggi assorbita dalla Banca Popolare di Novara. Negli anni ottanta quindi furono realizzati alcuni saloni per conferenze.\nSuccessivamente la villa fu abbandonata ed il bosco che la circondava fu quasi tutto distrutto.\nNel 2001 \u00e8 stata acquistata congiuntamente dal Comune e dalla Provincia: il secolare boschetto, che forma una folta macchia verde, con pregevoli alberi di alto fusto, \u00e8 stato ricostruito, e la villetta \u00e8 stata ristrutturata.\nLa villa \u00e8 utilizzata per convegni e congressi di vario genere, ed \u00e8 inoltre sede del MARSec (Agenzia Mediterranea per il Rilevamento Remoto e il Controllo Ambientale).\nIl MARSec.\nLa \"\"Mediterranean Agency for Remote Sensing and Environmental Control \" Costantino Di Fede\" (Agenzia Mediterranea per il Rilevamento Remoto e il Controllo Ambientale, acronimo MARSec) \u00e8 un ente per il monitoraggio e la ricezione di dati provenienti da satellite, che fa capo alla Provincia di Benevento.\nIl progetto del MARSec, voluto ed ideato dal Presidente della Provincia on. Carmine Nardone ed elaborato dai professori Domenico Villacci, Innocenzo Pinto e Maurizio di Biscieglie dell'Universit\u00e0 degli Studi del Sannio \u00e8 stato presentato ufficialmente dalla Provincia di Benevento il 15 settembre 2001, attirando l'attenzione delle province circostanti e della Regione Campania. Inaugurato il 14 febbraio 2003, \u00e8 pienamente operativo da settembre 2004.\nIl MARSec riceve dati sul territorio dai satelliti Terra, Aqua, EROS A, EROS B e RADARSAT. \u00c8 in grado di ricevere ed elaborare informazioni dalle aree del Mar Mediterraneo, dell'Europa settentrionale e del Nordafrica, sfruttando anche sensori posti a terra. I dati vengono utilizzati principalmente per la tutela ambientale, l'aggiornamento cartografico e il controllo dell'agricoltura. Gli utenti principali per il momento sono la Regione Campania, le province di Benevento e Campobasso, il Ministero dell'Ambiente. Tra le \"partnership\" internazionali, la NASA e l'Universit\u00e0 del Wisconsin.\nL'antenna del MARSec \u00e8 stata realizzata dall'azienda californiana SeaSpace. \u00c8 costituita da una parabola orientabile automaticamente, protetta da una copertura sferica, e innestata su un traliccio alto 10 m. Su idea dell'artista Salvatore Paladino, esso \u00e8 stato curato esteticamente per integrarsi nei giardini della villa. \u00c8 costituito da tre piloni: uno posteriore di servizio, a sezione circolare, e due anteriori a sezione triangolare. Sono suddivisi in fasce dei colori della pace, su ognuna delle quali \u00e8 disegnato un simbolo, come quelli della terra dell'acqua e del fuoco."}
{"id": "2210696", "revid": "156618", "url": "https://it.wikipedia.org/wiki?curid=2210696", "title": "Battaglia di Cholet", "text": ""}
{"id": "2210699", "revid": "112791173", "url": "https://it.wikipedia.org/wiki?curid=2210699", "title": "Pier Alessandro Paravia", "text": "Gli anni della formazione e le prime opere.\nFiglio di Giovanni, colonnello degli Oltremarini (meglio noti col nome di Schiavoni) e nipote di Antonio, ufficiale di marina della Serenissima, nacque a Zara due mesi dopo la caduta della Repubblica.\nAncora fanciullo si trasfer\u00ec a Venezia, ove studi\u00f2 presso il liceo-convitto di Santa Caterina. Laureatosi in legge a Padova nel 1818, fu di nuovo a Venezia funzionario statale (\"alunno di concetto\") per dodici anni, fino a quando - nel 1832 - fu chiamato alla cattedra di eloquenza dell'Universit\u00e0 di Torino. In questi anni aveva gi\u00e0 pubblicato una serie di studi: per lo pi\u00f9 biografie di letterati e artisti, ma soprattutto un'apprezzata traduzione delle \"Lettere\" di Plinio il Giovane.\nA Torino.\nDalla presa in carico della nuova funzione, ha inizio un fecondissimo periodo di produzione, che spazi\u00f2 dalla letteratura italiana (studi sul Tasso, sull'Ariosto, sul Bartoli) a quella provenzale, giungendo addirittura ai romanzi cinesi, dello studio dei quali fu uno dei precursori in Italia. Oltre alla letteratura, si interess\u00f2 anche di storia e di politica, dando altres\u00ec prova dei propri sentimenti patriottici nella prolusione universitaria \"Del sentimento patrio nelle sue relazioni con la letteratura \"(Torino 1839) e nella \"Orazione recitata il d\u00ec 5 maggio 1849 nella chiesa della Gran Madre di Dio alla presenza di S.M. il re Vittorio Emanuele II in occasione dei solenni funerali celebrati a onore e suffragio dei morti nella battaglia di Novara\" (Torino, Stamperia Reale, 1849). Pur essendo politicamente un conservatore, per questa sua adesione agli ideali patriottici italiani venne costantemente controllato dalle autorit\u00e0 austroungariche, avendo egli acquistato una villa nelle vicinanze di Treviso (allora il Veneto era sotto la sovranit\u00e0 austriaca), dove si recava abitualmente.\nFu amico e corrispondente con molti illustri italiani dell'epoca - dal Tommaseo al Pellico, dal re Carlo Alberto di Savoia al Gioberti - e nutr\u00ec per tutta la vita un sincero affetto per l'abate Rosmini, da lui conosciuto fin dai tempi dell'Universit\u00e0, a Padova.\nAttentissimo ai problemi della lingua italiana, anche in questo campo scrisse degli importanti saggi, che gli valsero la nomina ad Accademico della Crusca.\nMor\u00ec a Torino nel 1857. In suo onore venne eretta un'erma all'Universit\u00e0 degli Studi di Torino; a Torino si conserva pure un cospicuo e prezioso lascito di carte appartenute allo zio Antonio.\nIl rapporto con Zara.\nParavia non dimentic\u00f2 mai la propria citt\u00e0 natale, alla quale - in seguito ad una visita nel 1850 - don\u00f2 nel 1855 la propria biblioteca privata, costituita da oltre diecimila volumi, perch\u00e9 divenisse il nucleo iniziale per una biblioteca pubblica, che in suo onore venne denominata \"Biblioteca Comunale Paravia\". Il suo scopo per\u00f2 non fu solo munifico: Paravia invocava: \"Studiate la vostra lingua, perch\u00e9 qui sta la vostra futura grandezza, \u00e8 merito che nessuno pu\u00f2 contestarvi ed \u00e8 merito grande\", e perci\u00f2 credette con la sua donazione di dare un forte indirizzo ai dalmati, tanto che invit\u00f2 i maggiori esponenti della cultura italiana dell'epoca - con i quali intratteneva un'attivissima corrispondenza - ad offrire anch'essi dei libri. Questa biblioteca venne ospitata all'interno dell'antica loggia veneziana di Zara fino al 1938, e fin dalla sua apertura (18 agosto 1857) fu la maggiore dell'intera Dalmazia. Chiusa a causa della guerra, venne riaperta il 14 ottobre 1945 col nuovo nome di \"Narodna biblioteka\" (Biblioteca nazionale).\nIdentificazione nazionale.\nData la storia personale del Paravia, la sua entusiastica adesione ai sentimenti risorgimentali italiani e le esplicite affermazioni di nazionalit\u00e0 (egli scrisse \"niuno pu\u00f2 essere grande scrittore senza che sia scrittore nazionale, senza che rappresenti, cio\u00e8, nei suoi scritti la propria nazione, il proprio secolo\"), fino a tempi recenti non si discusse mai della sua nazionalit\u00e0. Attualmente invece \u00e8 anche possibile trovare in Croazia il suo nome traslitterato in \"Paravija\" e con regolarit\u00e0 si omette di citare la sua esplicita scelta nazionale, privilegiando una semplice indicazione locale quale \"zaratino\"."}
{"id": "2210702", "revid": "753473", "url": "https://it.wikipedia.org/wiki?curid=2210702", "title": "Streghe di Benevento", "text": ""}
{"id": "2210704", "revid": "37401", "url": "https://it.wikipedia.org/wiki?curid=2210704", "title": "Inghilterra nel periodo Stuart", "text": "Il periodo Stuart in Inghilterra inizi\u00f2 nel 1603 con l'ascesa al trono di Giacomo I e si concluse nel 1714 con la morte della regina Anna. Alla morte della regina, spentasi senza figli, il trono pass\u00f2 nelle mani della dinastia Hannover, lontanamente imparentata con la famiglia Stuart.\nLa famiglia Stuart fu esclusa dal governo del Paese dal 1649, anno della condanna a morte di Carlo I sino al 1660, anno della restaurazione del figlio Carlo II. In questi anni venne abolita la monarchia e l'Inghilterra divenne repubblica: dal 1649 al 1653 venne instaurato il Commonwealth mentre dal 1653 al 1659 vi fu il Protettorato di Oliver e Richard Cromwell.\nI sovrani.\nPeriodi.\nGli anni di regno della famiglia Stuart si possono dividere al loro interno in altri diversi periodi:\nSviluppo economico.\nGli anni di ascesa della famiglia Stuart sul trono inglese (1603) coincisero con l'inizio di un periodo di grande sviluppo economico e commerciale del regno inglese, che divenne, da isolato agglomerato di isole nel nord Europa qual era alla fine del Cinquecento, una della maggiori potenze mondiali all'inizio del Settecento.\nTra il 1603 e il 1714 nacque l'Impero coloniale britannico e l'Inghilterra si assicur\u00f2 il dominio incontrastato sui mari. Con il dominio dei mari, l'Inghilterra prese a popolare nel XVII secolo le colonie americane della Virginia e della baia del Massachusetts, le isole Barbados e la Nuova Scozia. Con la formazione della East India Company iniziarono gli scambi con le Molucche mentre la Royal African Company si occup\u00f2 della tratta degli schiavi. Queste nuove compagnie, oltre a una grande ricchezza, portarono al paese prodotti nuovi come il tabacco, lo zucchero e la menta; il caff\u00e8 e il t\u00e8 ebbero una diffusione capillare in tutte le citt\u00e0 inglesi. I rapporti frequenti con l'India portarono alla fondazione di Calcutta e di numerosi altri scali commerciali importanti.\nMa lo sviluppo non riguard\u00f2 solo i commerci: sotto il regno di Maria II e del marito Guglielmo III, nel 1694, avvenne la fondazione della Banca d'Inghilterra e un anno dopo, nel 1695, fu fondata la Banca di Scozia. Ben presto sorsero, accanto alla Borsa dei Valori, le prime compagnie d'assicurazione, si diffusero i giornali e vennero inaugurate le Nuove Poste.\nMiglior\u00f2 anche la vita quotidiana, con l'invenzione della prima rudimentale macchina a vapore e della pentola a pressione. E fu proprio durante il periodo Stuart che in Inghilterra si diffusero, anche se solo fra le famiglie pi\u00f9 abbienti, i primi bagni domestici.\nSviluppo scientifico.\nL'Inghilterra stuartiana fu caratterizzata da una grande diffusione delle scienze; il Seicento fu infatti uno dei periodi di maggiori fioritura delle sperimentazioni scientifiche britanniche. Le odierne discipline di biologia, chimica e fisica sono tutte invenzioni inglesi del XVII secolo. A partire da Francis Bacon, una serie di matematici, biologi, filosofi e fisici rivoluzion\u00f2 numerosi settori del sapere scientifico.\nBacone, con il suo \"Novum Organum\", invent\u00f2 la sperimentazione scientifica moderna e il metodo induttivo. Successivamente Isaac Newton scopr\u00ec la legge di gravitazione universale e, attraverso le sue leggi del moto, cre\u00f2 i fondamenti per la meccanica classica. Il medico William Harvey scopr\u00ec e descrisse accuratamente la circolazione del sangue, mentre il naturalista John Ray, con la sua classificazione di piante, venne considerato come uno dei padri della tassonomia. I matematici John Napier e William Oughtred inventarono rispettivamente i logaritmi e il simbolo matematico della moltiplicazione.\nA livello tecnologico Robert Hooke invent\u00f2 e perfezion\u00f2 il microscopio, il barometro marino e il quadrante; Robert Boyle invece cre\u00f2 il primo vuoto e la pompa d'aria.\nLa medicina fece passi avanti talmente importanti che la peste, dopo quella di Londra del 1665, non si present\u00f2 mai pi\u00f9 nelle isole britanniche.\nCome risultato del grande fervore scientifico di quegli anni, il re Carlo II diede grandi contributi per fondazione dell'Osservatorio di Greenwich e della Royal Society, che venne istituita nel 1660.\nLetteratura e musica.\nLa produzione letteraria nell'Inghilterra degli Stuart fu un elemento di notevole rilevanza: nel primo periodo Stuart lavorarono scrittori come Shakespeare, Donne, George Herbert. Durante il regno di Giacomo I vennero rappresentate opere shakespeareane come \"Otello\", \"Re Lear\", \"Macbeth\" e \"La tempesta\" e la tragedia raggiunse le sue massime espressioni. Lo stesso re, fine intellettuale, fece tradurre la Bibbia in lingua inglese, che prese il nome di Bibbia di re Giacomo e che \u00e8 ancora oggi il Testo Sacro ufficiale della Chiesa anglicana.\nNella met\u00e0 del Seicento artisti come John Milton pubblicarono i loro capolavori e altri come Samuel Pepys redassero i loro diari, importanti resoconti della vita quotidiana e politica dell'epoca.\nAlla fine del secolo Daniel Defoe \"invent\u00f2\" il romanzo inglese, Addison fond\u00f2 un importante giornale, Swift scrisse \"I viaggi di Gulliver\" e Pope diede un grande contributo alla diffusione dei Classici.\nSotto il regno di Carlo II, la rinnovata libert\u00e0 e il clima di serenit\u00e0 portarono alla diffusione della commedia e della satira.\nOpere di teoria politica.\nOltre alle tragedie e commedie di Shakespeare, i testi pi\u00f9 letti in lingua inglese e di maggiore successo all'epoca, trovarono larga diffusione i testi di teoria politica.\nRobert Filmer pubblic\u00f2 il \"Patriarcha\", Thomas Hobbes il \"Leviatano\", massima espressione della filosofia politica del XVII secolo. Inoltre John Locke scrisse i \"Due trattati sul governo\" e James Harrington \"La Repubblica di Oceana\". Mentre re Giacomo I ribadiva il diritto divino dei re con la \"True Law of Free Monarchies\", una fitta schiera di scrittori e filosofia ribatteva formulando teorie sulla sovranit\u00e0 del Parlamento. La prima di queste teorie venne proposta da Henry Parker. L\"'Instrument of Government\" fu la prima e unica costituzione scritta mai adottata in Inghilterra.\nMusica.\nFu inoltre durante il periodo Stuart che in Inghilterra si diffuse l'amore per l'opera lirica italiana. I teatri ospitarono le prime rappresentazioni di Claudio Monteverdi, Antonio Vivaldi, Giovanni Gabrieli, Gregorio Allegri. Il Salder's Wells Theatre venne adibito a teatro per concerti e cominciarono ad essere indetti concerti aperti al pubblico. E iniziarono ad emergere anche talenti inglesi: Thomas Ravenscroft, per esempio, introdusse il canone alternato e John Bull compose il \"God Save the King\".\nIl maggiore talento inglese dell'epoca fu per\u00f2 Henry Purcell. Cresciuto in ambienti musicali, divenne il pi\u00f9 illustre compositore inglese del Seicento e music\u00f2 opere di successo come \"Didone ed Enea\". Purcell si ispir\u00f2 sempre all'opera italiana per comporre tutto il suo lavoro. E negli ultimi anni di regno della regina Anna emersero le composizioni di un altro grande, che sar\u00e0 per\u00f2 al servizio degli Hannover: Handel.\nPittura e architettura.\nAl suo arrivo in Inghilterra, Giacomo I decise di confermare molti dei collaboratori di Elisabetta I; cos\u00ec fece anche con la cerchia di pittori di corte, che continuarono a lavorare per la casa reale. Tra i pi\u00f9 celebri Marcus Gheeraerts il Giovane, che divenne il pittore favorito della nuova regina Anna, Nicholas Hilliard, celebre miniaturista e Robert Peake il Vecchio, ritrattista di corte.\nCarlo I decise invece di rinnovare completamente il campo pittorico a corte. Dopo aver assunto Daniel Mytens come suo pittore ritrattista ufficiale e aver mantenuto a sue spese i pittori che avevano servito il padre, come Cornelis Janssens van Ceulen, cerc\u00f2 di far arrivare a Londra pittori italiani e fiamminghi. Fu cos\u00ec che Orazio Gentileschi e la figlia Artemisia si stabilirono in Inghilterra e che Rubens affresc\u00f2 il palazzo della regina Enrichetta Maria. Nel 1628 Carlo, grande ammiratore dei pittori rinascimentali italiani, acquist\u00f2 dal duca di Mantova la grande collezione di dipinti accumulati negli anni dai Gonzaga, anch'essi noti protettori di artisti di fama internazionale.\nFinalmente, nel 1632, Carlo I assunse come ritrattista di corte il fiammingo Antoon van Dyck, allievo di Rubens. Il giovane van Dyck ebbe una rapida ascesa: in breve tempo aveva rimpiazzato tutti gli altri pittori di corte, aveva ottenuto il titolo di baronetto e per lui venne istituita la carica di primo pittore di corte. Durante la sua permanenza a Londra, che dur\u00f2 sino alla sua morte nel 1649, van Dyck ebbe modo di ritrarre il re e la famiglia reale innumerevoli volte, divenendo il pittore favorito anche dalla nobilt\u00e0.\nCarlo I fu anche protettore di Inigo Jones, che divenne il maggiore architetto inglese del periodo.\nCarlo II, in seguito alla Restaurazione, divenne noto con il nome di \"Merrie Monarch\", Monarca Allegro, visto il rinnovato fervore artistico e culturale che caratterizz\u00f2 gli anni del suo regno.\nAppassionato di teatro e di arte, sovvenzion\u00f2 numerosi artisti; dopo aver ripristinato la carica di Primo Pittore di Corte, la affid\u00f2 a Peter Lely, che cre\u00f2 baronetto. Ma a differenza del padre che, all'arrivo di van Dyck, aveva trascurato tutti gli altri pittori, Carlo II mantenne numerosi altri artisti, oltre a Lely, come l'italiano Antonio Verrio, John Michael Wright e John Riley. Dopo il grande incendio di Londra, che distrusse larga parte della citt\u00e0 nel 1665, Carlo II affid\u00f2 la ricostruzione della capitale all'architetto Christopher Wren, che riprogett\u00f2 molte chiese, tra cui la Cattedrale di Saint Paul ed edific\u00f2 palazzi e monumenti. A questo periodo risalgono St. James's Park, la residenza reale di Kensington Palace e gli ospedali di Chelsea e Greenwich.\nGiacomo II non trascur\u00f2 la protezione di artisti, ma la sua fama di mecenate \u00e8 legata nella maggior parte al suo ultimo periodo, quello dell'esilio in Francia. Presso la sua corte, nel castello di Saint-Germain, assunse celebri pittori francesi, come Alexis Simon Belle. Maria II e Anna mantennero la tradizione familiare di incremento delle arti e continuarono a mantenere artisti come Peter Lely e Godfrey Kneller.\nGuerre, rivoluzioni e complotti.\nIl governo della famiglia Stuart, in Scozia come in Inghilterra, fu caratterizzato sempre da violente rivolte con lo scopo di assassinare o deporre il re, da guerre e battaglie e infine da due importanti rivoluzioni.\nSolo nei primi due anni del suo regno, Giacomo I si salv\u00f2 da tre congiure; Carlo I dovette affrontare una rivolta del Parlamento che port\u00f2 alla sua esecuzione capitale; negli ultimi anni di regno, Carlo II si ritrov\u00f2 circondato da attentati, pi\u00f9 o meno autentici, mentre suo fratello Giacomo II pot\u00e9 regnare solo per tre anni, a causa di una nuova rivoluzione che lo costrinse all'esilio.\nLa prima e la pi\u00f9 celebre delle congiure cosiddette \"papiste\" avvenne nel 1606 e prese il nome di congiura delle Polveri: un giovane cattolico di nome Guy Fawkes attent\u00f2 alla vita del re, del principe di Galles e dell'intero Parlamento preparando barili di dinamite negli scantinati della Camera dei Lord. A poche ore dalla prevista esplosione venne per\u00f2 scoperto e arrestato, mentre i barili vennero disinnescati. Da allora ogni 5 novembre si celebra lo scampato pericolo nella cosiddetta Guy Fawkes Night. La fallita impresa di Fawkes rafforz\u00f2 le posizioni anti-cattoliche e le repressioni del cattolicesimo in tutto il regno.\nCelebre \u00e8, dopo la congiura delle Polveri, il Rye House Plot, complotto organizzato per eliminare Carlo II Stuart e Giacomo, suo fratello ed erede al trono. I due fratelli avevano deciso di passare del tempo in una residenza di campagna, Rye House. Intanto dei congiurati avevano disposto tutto per assassinarli; ma un imprevisto imped\u00ec alla carrozza del re di proseguire per la casa e il sovrano torn\u00f2 a Londra, cogliendo i congiurati di sorpresa. I pi\u00f9 vennero condannati a morte, altri riuscirono a fuggire in Olanda, tra questi il figlio illegittimo di Carlo II, James Crofts.\nLe due rivoluzioni che contraddistinsero il Seicento inglese furono la Rivoluzione inglese (1642-1660) e la Gloriosa Rivoluzione (1689). La prima fu caratterizzata da una lunga serie di battaglie tra le truppe reali e le armate del Parlamento e si conclusero con la vittoria dei parlamentari, l'esecuzione capitale di re Carlo I e l'instaurazione del Protettorato di Oliver Cromwell. La seconda invece \u00e8 definita \"rivoluzione pacifica\": non vi furono infatti scontri militari, pur essendo presenti sul suolo inglese truppe di invasori olandesi. Il re Giacomo II prefer\u00ec non affrontare le armate del genero Guglielmo d'Orange e fuggire da Londra. In seguito alla fuga del re, che visse il resto dei suoi giorni in Francia, governarono unitamente Guglielmo III d'Inghilterra e sua moglie Maria II Stuart.\nReligione.\nLa linea moderata di Giacomo I.\nDurante il regno di Elisabetta I (1558-1603) l'anglicanesimo aveva dovuto affrontare per un periodo di tempo una frangia di suoi membri che predicavano una svolta della Chiesa nella quale l'autorit\u00e0 delle Scritture doveva essere superiore ad ogni pretesa della gerarchia ecclesiastica e che sostenevano che la vera religione fosse un patto personale fra Dio e quelle persone che avevano ricevuto il dono divino della grazia. Questo gruppo, denominato \"puritano\" sembr\u00f2 spegnersi dopo pochi anni dalla sua nascita, ma con l'avvento al trono di Giacomo I nel 1603, un gruppo di puritani present\u00f2 al nuovo sovrano una \"Millenary Petition\", petizione che conteneva una serie di lagnanze riguardo all'attivit\u00e0 della Chiesa anglicana. Giacomo I si vide cos\u00ec costretto a convocare un'assemblea che cercasse di dirimere le difficolt\u00e0 tra la Chiesa ufficiale e il formoso gruppo puritano. Da questa assemblea i puritani uscirono sconfitti, dal momento che il re accett\u00f2 solamente una delle loro richieste, quella di pubblicare una versione ufficiale della Bibbia in lingua inglese, su modello di quella tedesca tradotta da Lutero. Nel 1611 venne infatti edita la Bibbia di re Giacomo. Per tutto il suo periodo di regno (1603-1625), Giacomo I segu\u00ec la linea moderata di azione religiosa proposta da Elisabetta I. Fu sotto Giacomo I che, nel 1620, part\u00ec la nave Mayflower con a bordo i Padri Pellegrini, un gruppo di predicatori puritani considerati i primi coloni del Nuovo Mondo.\nDalla guerra civile alla Restaurazione.\nAlla morte di Giacomo I, sal\u00ec al trono il figlio Carlo I, il quale si avvicin\u00f2 alla \"Chiesa alta\", che faceva capo all'arcivescovo di Canterbury William Laud. Il partito ludiano, come venne chiamato, premeva per una reintroduzione di forme liturgiche precedenti alla rottura con il cattolicesimo romano ad opera di re Enrico VIII. Ben presto puritani e laudiani vennero allo scontro aperto, che si concretizz\u00f2 con lo scoppio della rivoluzione inglese, nel 1642. I puritani, appoggiati dal Parlamento arrivarono, dopo una lunga serie di battaglie, a catturare il re e a condannarlo a morte nel 1649. Il periodo che segu\u00ec, del Commonwealth e del Protettorato di Oliver Cromwell fu profondamente permeato di puritanesimo.\nCon la caduta del Protettorato e il ritorno dall'esilio di Carlo II nel 1660, venne ristabilita la religione ufficiale anglicana. Il nuovo re impose un \"Act of Uniformity\" secondo il quale ogni possessore di cariche pubbliche, ogni sacerdote e ogni insegnante doveva prestare un giuramento formale alla Chiesa anglicana di Stato. Inoltre, con l'emanazione dei \"Conventicles Acts\", il re proibiva le riunioni, anche private, a carattere religioso non anglicane. Si venne cos\u00ec ad una dura perquisizione dei puritani e dei quaccheri, che in larga parte vennero esiliati nelle colonie americane. Infine, nel 1673, il Parlamento approv\u00f2 una legge, nota come \"Test Act\", che imponeva un giuramento sulla Bibbia a tutti i membri delle Camere: in questo modo erano esclusi dalle cariche politiche e militari tutti coloro che non si riconoscevano nella religione anglicana. Lo stesso duca di York Giacomo, fratello del re ed erede al trono, dovette rinunciare ad ogni carica politica e militare vista la sua ferma e pubblica adesione al cattolicesimo. Carlo II si mantenne fedele alla fede anglicana sino sul letto di morte, quando si convert\u00ec al cattolicesimo.\nGiacomo II e il tentativo cattolico.\nIl periodo di maggiore tensione religiosa fu quello corrispondente al regno di Giacomo II (1685-1688). Una volta insediato sul trono, Giacomo II attu\u00f2 un radicale cambiamento politico e religioso. Chiese al Parlamento che il \"Test Act\" che impediva libert\u00e0 religiosa, fosse abrogato. Il Parlamento rifiut\u00f2 l'abrogazione e chiese anzi l'applicazione della legge. Giacomo II decise cos\u00ec di trasformare il suo governo: nel Consiglio della Corona vennero ammessi ministri cattolici, cos\u00ec come nelle magistrature e nell'esercito; il Parlamento non venne pi\u00f9 riunito. Nel 1686 duecentocinquanta giudici di pace vennero sostituiti con giudici cattolici. Inoltre Giacomo fece aprire seminari a Londra, invi\u00f2 un ambasciatore presso la Santa Sede e accolse il nunzio pontificio Ferdinando d'Adda. Poco dopo il re si occup\u00f2 anche delle universit\u00e0: a Cambridge e a Oxford vennero introdotti rettori cattolici, cos\u00ec come nel Magdalen College, presso Oxford, dove venne fatto anche dimettere l'intero senato accademico.\nQuando comprese che il maggiore ostacolo alla diffusione del cattolicesimo era la Chiesa anglicana, Giacomo II cerc\u00f2 di placare il malcontento dei vescovi anglicani, che rifiutarono tuttavia di seguire le indicazioni del re; Giacomo cre\u00f2 cos\u00ec una Commissione per le Cause ecclesiastiche, che avrebbe dovuto verificare l'operato di sacerdoti e vescovi anglicani. Il re aveva intanto stretto amicizia con William Penn, il quacchero fondatore della colonia della Pennsylvania, nel Nord America. Esponente di una fede religiosa osteggiata e perseguitata quanto il cattolicesimo, Penn spinse Giacomo a promulgare una \"Dichiarazione di Indulgenza\", con la quale si proclamava la libert\u00e0 religiosa nel regno.\nIn seguito alla Gloriosa rivoluzione, i nuovi re Maria II e Guglielmo III proclamarono il ritorno all'anglicanesimo nella sua espressione laudiana: il re era a capo della Chiesa di Stato, che vedeva collaborare l'alta aristocrazia e le alte gerarchie ecclesiastiche."}
{"id": "2210710", "revid": "767487", "url": "https://it.wikipedia.org/wiki?curid=2210710", "title": "Fred Smith (bassista)", "text": "Conosciuto per essere stato il primo bassista dei Blondie, divenne membro dei Television quando Richard Hell li abbandon\u00f2 nel 1975 per fondare gli Heartbreakers."}
{"id": "2210720", "revid": "767487", "url": "https://it.wikipedia.org/wiki?curid=2210720", "title": "Kajgal-ool Chovalyg", "text": "Biografia.\nCantante armonico autodidatta, Chovalyg ha lavorato come pastore sino all'et\u00e0 di 21. Ha cominciato la sua carriera quando fu invitato ad unirsi all'Orchestra di Stato Tuvana. Si \u00e8 stabilito a Kyzyl ed ha cominciato ad insegnare il canto x\u00f6\u00f6mej e l'igil. Nel 1993, dopo pi\u00f9 di dieci anni nell'Orchestra di Stato, abbandon\u00f2 per dedicarsi al gruppo da lui fondato, \"Huun-Huur-Tu\".\nHa suonato e registrato con Tuva Ensemble, Vershki da Koreshki, World Groove Band e Volkov Trio.\nLa sua estensione vocale va dal tenore al basso; Chovalyg \u00e8 particolarmente noto per la sua abilit\u00e0 nel canto \"x\u00f6\u00f6mej\" e \"kargyraa\"."}
{"id": "2210721", "revid": "110157", "url": "https://it.wikipedia.org/wiki?curid=2210721", "title": "Roemer Visscher", "text": "Vita.\nVisscher nacque e visse ad Amsterdam e fu una figura importante e centrale nel panorama culturale della citt\u00e0. Fu membro della \"redeijkerskamer\" \"In liefde bloeiende\" (\"Sbocciando nell'amore\"). Altri membri di questa scena erano gli scrittori olandesi Pieter Corneliszoon Hooft, Bredero e Vondel. Vondel chiamava la casa di Visscher \"het saligh Roemers huys\" (\"la deliziosa casa di Roemer\"), perch\u00e9 artisti di ogni genere la visitavano nel \"Gelderse Kade\" di Amsterdam, dai pittori ai poeti. Roemer ebbe due figlie, Maria Tesselschade Visscher e Anna Visscher, anche loro artiste e letterate, unici membri femminili del Muiderkring.\nOpere.\nIl contenuto umanistico e moralistico delle sue opere appartiene al periodo del Rinascimento, anche se la forma era quella pi\u00f9 conservatrice e caratteristica dei \"redeijkers\". Visscher era specializzato nell'epigramma, ma scriveva anche emblemi. I libri di emblemi erano un genere molto in voga nel XVI e XVII secolo: ogni pagina di tali libri presentava un'illustrazione accompagnata da un aforisma e una spiegazione, di solito in rima. Un esempio di libri di emblemi \u00e8 il \"Sinepoppen\" di Visscher. Uno degli emblemi di \"Sinepoppen\" \u00e8 \"Elck wat wils\", un'espressione tipica olandese che significa \"Qualcosa per tutti i gusti\".\nTra le opere di Visscher troviamo:"}
{"id": "2210735", "revid": "290023", "url": "https://it.wikipedia.org/wiki?curid=2210735", "title": "Carl Einstein", "text": "Vita.\nAmico di George Grosz, Georges Braque e Pablo Picasso, simpatizzante comunista e attivista anarchico, Carl Einstein, ha miscelato nei suoi scritti, delle considerazioni di carattere estetico e politico, interessandosi tanto allo sviluppo dell'arte moderna che della situazione politica dell'Europa. In effetti, \u00e8 passato attraverso le guerre e le rivoluzioni che hanno scosso l'Europa nella prima met\u00e0 del XX secolo: sensibile alle implicazioni sociali e politiche che ne sono seguite, si \u00e8 coinvolto attivamente nel Consiglio rivoluzionario dei soldati di Bruxelles, e in misura minore, nella rivolta Spartachista di Berlino e, successivamente, nella Colonna Buenaventura Durruti dei combattenti anarchici coinvolti nella guerra civile spagnola. Einstein, a causa della sua origine ebraica, \u00e8 stato anche direttamente interessato dalla violenta ondata di antisemitismo che coinvolse tutta Europa durante la sua esistenza.\nCarl Einstein \u00e8 stato un noto scrittore e critico d'arte, specialmente con il suo primo romanzo, \"B\u00e9buquin o le dilettanti del miracolo\", pubblicato nel 1912; oppure il suo libro \"La Scultura negra\", pubblicato nel 1915, che ha fatto di lui il vero scopritore dell'arte africana in Europa e gli valse un invito a insegnare alla Bauhaus, che lui rifiut\u00f2; o la sua famosa pi\u00e8ce teatrale \"Die schlimme Botschaft\" nel 1921. Inoltre Einstein ha collaborato con molte riviste e progetti, tra cui la rivista \"Die Aktion\" di Franz Pfemfert e la famosa rivista \"Documents: Doctrine, Arch\u00e9ologie, Beaux-Arts, Ethnographie\", in collaborazione con Georges Bataille.\nA seguito di una campagna denigratoria condotta da estremisti di destra contro il suo \"Die schlimme Botschaft\", che lo fece condannare per bestemmia nel 1922, Einstein lasci\u00f2 volontariamente la Germania (allora sotto la Repubblica di Weimar) per installarsi soprattutto in Francia, pur facendo regolare incursioni nel suo paese fino all'arrivo al potere di Hitler nel 1933, il quale ha segnato il suo definitivo esilio.\nDal 1936 al 1938, Einstein ader\u00ec come combattente nella guerra di Spagna, in seno alle milizie operaie della centrale anarco-sindacalista CNT (far\u00e0 l'elogio funebre di Durruti durante il suo funerale a Barcellona, nel 1936); dopodich\u00e9 torn\u00f2 in Francia, dove fu arrestato e imprigionato nel 1940, insieme ad altri immigrati tedeschi. Rilasciato nella primavera del 1940 in seguito al caos che regnava in Francia di fronte alla rapidit\u00e0 dell'invasione tedesca, fu preso prigioniero alla frontiera franco-spagnola, internato in un campo presso Pau, da cui riusc\u00ec a fuggire. Si suicid\u00f2 il 3 luglio 1940 per sfuggire alla persecuzione nazista, buttandosi da un ponte sul fiume Gave de Pau, presso il Santuario Nostra Signora di B\u00e9tharram, dopo essere stato accolto un paio di giorni prima dai religiosi del santuario. Gli ultimi giorni della sua vita ci sono noti attraverso la relazione che il superiore del santuario, padre Dionigi Buzy dovette rilasciare alla polizia. Einstein \u00e8 sepolto nel vecchio cimitero situato ai piedi della chiesa di Coarraze, un paese situato tra Lestelle-B\u00e9tharram e Pau.\nCollegamenti esterni.\n[[Categoria:Attivisti tedeschi]]\n[[Categoria:Dadaisti]]\n[[Categoria:Ebrei tedeschi]]\n[[Categoria:Pittori espressionisti]]\n[[Categoria:Morti per suicidio]]\n[[Categoria:Emigranti dalla Germania nazista]]"}
{"id": "2210737", "revid": "1522738", "url": "https://it.wikipedia.org/wiki?curid=2210737", "title": "Contovello", "text": " Contovello (\"Contov\u00e8l\" in dialetto triestino, \"Kontovel\" in sloveno) \u00e8 un quartiere del comune di Trieste.\nSi trova sul ciglione dell'Altopiano Carsico, a poca distanza dal quartiere di Prosecco e praticamente sopra il quartiere di Miramare, raggiungibile tramite un pittoresco sentiero che sbocca nella stazione omonima.\n\u00c8 abitato prevalentemente dalla comunit\u00e0 etnica slovena. Prima dell'annessione all'Italia nel 1918, pi\u00f9 del 95% della popolazione era di madrelingua slovena.\nStoria.\nL'area, strategica sin dall'antichit\u00e0 era nel medio evo oggetto di attenzione sia da parte dei signori di Duino che del Comune di Trieste, che vi costru\u00ec agli inizi del trecento, per motivi di controllo, il succitato Castello di Moncolano, noto poi come \"Torre di Prosecco\", struttura che diede nome al celebre vino.\nPer migliorare il controllo della zona il Comune di Trieste decise di realizzare anche un insediamento stabile, un abitato di fondazione costruito su preciso progetto, dove insediare contadini provenienti dagli abitati carsici esterni al distretto comunale (all'epoca indicati in modo generico come \"slavi\", per differenziarli dai \"distrettuali\", la cui etnia era all'epoca meno importante che in epoca moderna).\nContovello \u00e8 l'unico borgo del territorio triestino del quale possiamo indicare l'esatto anno di fondazione. Nel luglio del 1413 il maggior Consiglio comunale triestino, su indicazione dei Giudici cittadini incarica questi ultimi di informarsi riguardo agli importanti terreni vitivinicoli posti presso la cappella di San Girolamo, vicino al Castello di Moncolano. I terreni privati dovevano essere acquisiti dal Comune per \"l'insediamento dei slavi, che vennero o verranno ad abitare nel territorio comunale\":\nSuccessivamente l'abitato si dot\u00f2, durante le scorrerie turche, di un muro di difesa, la centa, che cingeva tutto il borgo. Oggi questa struttura risulta inglobata dall'abitato contemporaneo, che espandendosi ha mutato la propria forma originaria. Questo nucleo primigenio, assieme all'antico muro di difesa si cela ancora tra le peculiari stradine del borgo, le cui caratteristiche narrano una storia unica nel panorama triestino..."}
{"id": "2210739", "revid": "729019", "url": "https://it.wikipedia.org/wiki?curid=2210739", "title": "Battaglia di Treize-Septiers", "text": "La battaglia di Treize-Septiers \u00e8 stata una battaglia della prima guerra di Vandea combattuta l'6 ottobre 1793 a Treize-Septiers.\nAntefatto.\nL'esercito di Magonza, sconfitto, ripieg\u00f2 su Nantes il 22 settembre, ma due giorni dopo il 24 settembre, il generale Jean Baptiste Canclaux elabor\u00f2 un nuovo piano che invi\u00f2 al generale Jean Antoine Rossignol, generale in capo dell'esercito di Angers e Saumur. Questa volta il piano non prevedeva pi\u00f9 l'accerchiamento delle forze vandeane ma un'offensiva condotta dalle due armata principale, che dovevano convergere al centro della Vandea Militare, il primo a partire fu l'esercito di Magonza, e poi l'esercito che si form\u00f2 a Bressuire composto dalle truppe di Alexis Chalbos e di Antoine Joseph Santerre.\nLa battaglia.\nIl 25 settembre l'esercito di Magonza usc\u00ec da Nantes e attravers\u00f2 le campagne, questo prese rapidamente Montaigu e Clisson quasi senza combattere. Infine il 6 ottobre a Treize-Septiers, l'avanguardia dell'esercito di Magonza, sempre comandato da Jean-Baptiste Kl\u00e9ber, si scontr\u00f2 con l'esercito cattolico e reale di Maurice d'Elb\u00e9e e di Charles de Bonchamps.\nIl combattimento dur\u00f2 due ore e l'esito rest\u00f2 incerto per molto tempo, a decidere lo scontro fu l'arrivo delle truppe comandate da Canclaux e Beaupuy che arrivarono in rinforzo di Kl\u00e9ber che caus\u00f2 la sconfitta dei vandeani\nConseguenze.\nNel frattempo arriv\u00f2 a Parigi, la notizia della sconfitta dei repubblicani nella battaglia di Tiffauges, che caus\u00f2 enormi ripercussioni, infatti su decisione di Bertrand Bar\u00e8re, il 1\u00ba ottobre venne emanata la legge che preveda la distruzione della Vandea e quella che ordinava ai generali repubblicani di incendiare le citt\u00e0 insorte. La Convenzione nazionale decise quindi di unire l'esercito di Nantes comandato da Canclaux con quella di Angers comandato da Rossignol, formando cos\u00ec l'\"esercito dell'ovest\" per porre fine ai frequenti litigi tra gli stati maggiori dei due eserciti. Inoltre vi fu un'epurazione degli ufficiali nobili e persero il loro comando Canclaux, Rey e Grouchy, mentre Aubert du Bayet venne richiamato a Parigi.\nIl generale Rossignol in perenne conflitto con i commissari in missione, venne trasferito nell'esercito delle coste di Brest. Venne quindi nominato come nuovo generale dell'esercito dell'Ovest il sanculotto Jean L\u00e9chelle, giudicato da Kl\u00e9ber come: \"il pi\u00f9 vigliacco dei soldati, il pi\u00f9 cattivo degli ufficiali ed il pi\u00f9 ignorante dei comandanti che abbia mai visto. Non sapeva cosa fosse la carta, sapeva scrivere appena il suo nome e non c'\u00e8 stata una sola volta che si avvicin\u00f2 ad un fucile vandeano; in una parola, nulla poteva essere paragonato alla sua vigliaccheria e alla sua stupidit\u00e0, soltanto la sua arroganza, la sua brutalit\u00e0 e la sua testardaggine\".\nL'8 ottobre il generale Jean L\u00e9chelle arriv\u00f2 a Montaigu accompagnato dal rappresentante Jean-Baptiste Carrier e dal generale Jean Dembarr\u00e8re, ma di fronte alla nota incapacit\u00e0 di L\u00e9chelle, Merlin di Thionville e Turreau affidarono ufficiosamente il comando delle operazioni a Kl\u00e9ber. Il 13 ottobre, i repubblicani incendiarono Clisson e il giorno dopo Tiffauges."}
{"id": "2210740", "revid": "121836", "url": "https://it.wikipedia.org/wiki?curid=2210740", "title": "Famiglia Stuart", "text": ""}
{"id": "2210741", "revid": "118031", "url": "https://it.wikipedia.org/wiki?curid=2210741", "title": "Orchestra di fiati", "text": ""}
{"id": "2210743", "revid": "1718925", "url": "https://it.wikipedia.org/wiki?curid=2210743", "title": "San Mauro a Signa", "text": "San Mauro a Signa \u00e8 una frazione del comune di Signa in provincia di Firenze. In dialetto locale \u00e8 chiamata popolarmente \"Sammoro\".\nSituata geograficamente a 37 m di altitudine, si colloca ad est di Signa e ad ovest di Firenze.\nEtimologia del nome.\nCome per Signa, notizie certe sull'origine di San Mauro a Signa sono poche anche se alcuni storici ritengono che la fondazione sia compresa tra il 998 e il 1066. L'etimologia del nome venne presa direttamente dal monaco benedettino San Mauro, vissuto attorno al 500.\nStoria.\nSubendo direttamente le vicende storiche di Firenze e Signa, anche San Mauro fu partecipe di importanti eventi storici locali, come la battaglia tra Guelfi e Ghibellini avvenuta nella seconda met\u00e0 del Duecento per la quale, dopo la vittoria guelfa, fu imposto ad un ghibellino di nome Bellondus Cambi de Sancto di risiedere nelle zone di San Mauro dopo il suo esilio da Firenze.\nCome per Signa, San Mauro fu luogo dell'assedio di Castruccio Castracani, anche se in minor parte rispetto alla prima, e venne completamente saccheggiata dal condottiero lucchese.\nNell'alluvione di Firenze del 4 novembre 1966, il Bisenzio aveva rotto gli argini nei pressi di San Mauro a Signa.\nRimasta per secoli un semplice grumolo di abitazioni, negli ultimi decenni ha sub\u00ecto un'importante crescita demografica raggiungendo circa 2074 abitanti nel 2017. Importante a livello storico-artistico \u00e8 la chiesa di San Mauro e, a livello turistico, sia il carnevale di San Mauro che si svolge lungo le strade della frazione, sia la corsa delle botti."}
{"id": "2210750", "revid": "267975", "url": "https://it.wikipedia.org/wiki?curid=2210750", "title": "Sant'Atanasio in Via Tiburtina (titolo cardinalizio)", "text": ""}
{"id": "2210751", "revid": "6923", "url": "https://it.wikipedia.org/wiki?curid=2210751", "title": "Common-Rail", "text": ""}
{"id": "2210760", "revid": "1442080", "url": "https://it.wikipedia.org/wiki?curid=2210760", "title": "Adriano Magli", "text": "Biografia.\nDopo la laurea in Lettere inizi\u00f2 la sua carriera come regista e critico teatrale, e fu uno dei fondatori del teatro \"La Soffitta\" di Bologna, un teatro che fu attivo dal 1949 al 1951. Qui Magli diresse \"Il piccolo Eyolf\" di Ibsen e \"Rancore\" di Diego Fabbri. \nChiamato a Roma a lavorare alla nascita della televisione italiana negli anni cinquanta, prese parte attiva in quel gruppo di intellettuali - che includeva Carlo Emilio Gadda e Sandro D'Amico, che contribuirono allo sviluppo dei mass-media in Italia. In particolare sotto la sua supervisione nacquero alcuni tra i primi sceneggiati TV quali \"Il mulino del Po\" e \"I Promessi Sposi\". Divenuto dirigente dei programmi radio, tenne a battesimo e difese in varie occasioni dalle ingerenze della politica programmi che sarebbero diventati parte integrante della storia della radio in Italia, quali \"Chiamate Roma 3131\" e \"Alto gradimento\". \nNel frattempo port\u00f2 avanti l'attivit\u00e0 di saggista e studioso pubblicando saggi e monografie sul teatro; si interess\u00f2 in particolare al teatro dei popoli primitivi, alla lauda drammatica, alle societ\u00e0 sciamaniche e all'origine della tragedia greca. Ottenne infine un incarico a titolo gratuito presso l'Universit\u00e0 La Sapienza di Roma, dove inizi\u00f2 a insegnare Storia del teatro e delle Comunicazioni di massa. Lasciata la RAI dopo la riforma, si dedic\u00f2 all'insegnamento come professore a tutti gli effetti presso la Sapienza. \nCur\u00f2 la traduzione in italiano dell'opera teatrale di Henry Becque, contenente fra gli altri il dramma \"I corvi\", messo poi in scena da Sandro Bolchi per l'interpretazione di Paolo Stoppa."}
{"id": "2210762", "revid": "767487", "url": "https://it.wikipedia.org/wiki?curid=2210762", "title": "Cesira Pozzolini", "text": "Biografia.\nFiglia di Luigi e Gesualda Malenchini, nipote di Vincenzo Malenchini, che resse il Governo Provvisorio Toscano nel 1859, e moglie del filosofo Pietro Siciliani (col quale si era sposata nel 1864), fond\u00f2 a Bivigliano la prima scuola pubblica gratuita per figli di contadini o dei meno abbienti.\nLegata da amicizia e in corrispondenza con molti intellettuali dell'epoca (tra i quali Giosu\u00e8 Carducci, Luigi Capuana, Giannina Milli e Alinda Bonacci Brunamonti), scrisse numerosi racconti (per lo pi\u00f9 di genere odeporico) e ricordi, editi in particolare sul periodico \"La rassegna nazionale\".\nInsieme con la sorella Antonietta, aiut\u00f2 la madre, Gesualda, nell'attivit\u00e0 di insegnamento nella scuola di Bivigliano.\nCustode delle carte di Atto Vannucci, ne dispose la donazione, per testamento, alla Biblioteca nazionale di Firenze.\n\u00c8 sepolta nel Cimitero delle Porte Sante di Firenze."}
{"id": "2210764", "revid": "110157", "url": "https://it.wikipedia.org/wiki?curid=2210764", "title": "Igil", "text": "L'igil \u00e8 uno strumento tradizionale tuvano a due corde, suonato con un archetto. Esso \u00e8 noto anche come \"ikil\" in Mongolia occidentale. Il manico e la cassa armonica sono generalmente ricavati da legno di pino o larice. La cassa armonica \u00e8 ricoperta con una pelle o con una sottile tavola di legno. Le corde, anche quelle dell'archetto, sono tradizionalmente ricavate da crine di cavallo, ma possono anche essere in nylon. Come il morin khuur della Mongolia, l'igil tipicamente termina il manico con una testa di cavallo intagliata.\nL'igil viene tenuto in posizione quasi verticale quando viene suonato, con la cassa rivolta in basso. La tecnica classica per suonare lo strumento prevede di toccare le corde con le unghie o con la punta delle dita, ma senza esercitare pressione sulle corde stesse. L'igil non ha tasti. L'archetto viene utilizzato con l'altra mano.\nLo strumento aveva un intero genere dedicato, con un repertorio di canzoni pensate per essere suonate solo con l'igil. Durante il periodo sovietico nel Tuva vi furono vari tentativi di \"modernizzare\" l'igil. Non furono in realt\u00e0 altro che tentativi di rendere lo strumento pi\u00f9 simile agli strumenti ad arco occidentali. Tuttavia gli strumenti e gli stili musicali utilizzati dalla maggior parte dei musicisti tuvani attuali sono generalmente gli stessi di quelli tradizionali.\nAlcuni famosi suonatori di igil sono Ak-ool Kara-sal, Kaigal-ool Khovalyg e Evgenii Saryglar."}
{"id": "2210774", "revid": "1442080", "url": "https://it.wikipedia.org/wiki?curid=2210774", "title": "Gerbrand Adriaensz Bredero", "text": "\u00c8 stato uno dei grandi autori olandesi del XVII secolo.\nVita.\nBredero era il terzogenito di Adriaen Corneliszoon Bredero e Maryghen Gerbrandsd e nacque il 16 marzo 1585 ad Amsterdam.\nIl nome Bredero deriva dal nome del \"geuze\" Enrico di Brederode (1531-1568), che i circoli calvinisti tenevano in grande onore per la sua partecipazione alla Lega dei nobili (1566) e alla cosiddetta Petizione (Compromesso di Breda). Il padre di Bredero era un calzolaio e contemporaneamente era il capitano della schutterij. In seguito divent\u00f2 gabelliere e pot\u00e9 permettersi una piccola collezione d'arte.\nLa casa dove Bredero era nato si trovava sulla Nes (piccola strada di Amsterdam), vicino alla rederijkersmaker \"d'Englantier\". Nel dicembre del 1586 il padre di Bredero compr\u00f2 la casa che fino a quel momento aveva in affitto. Nel 1602 la famiglia Bredero si trasfer\u00ec in un altro quartiere di Amsterdam, Oudezijds Voorburgwal, dove il poeta trascorse il resto della sua vita. Bredero era un cittadino e un artista impegnato. In quel periodo Amsterdam stava crescendo velocemente in ricchezza, potenza ed estensione, assumendo il ruolo che precedentemente era stato di Anversa.\nBredero ricevette un'educazione appropriata, quindi studi\u00f2 il francese e probabilmente parlava l'inglese e il latino. Poi studi\u00f2 con Fran\u00e7ois Badens, un pittore di Anversa che viveva ad Amsterdam. La professione di pittore a quel tempo godeva di riconoscimento sociale, contrariamente a quella di poeta; non si conoscono quadri di Bredero da lui firmati. Intorno all'et\u00e0 di vent'anni Bredero ebbe dei contatti con i membri della camera di retorica \"d'Eglantier\", in particolare con i membri della \"Brabantse kamer\". Inoltre ebbe contatti con poeti e pittori di Amsterdam e dintorni. A partire pi\u00f9 o meno dal 1611 Bredero fu considerato un drammaturgo importante.\nNel 1616 conobbe Ugo Grozio, al quale dedic\u00f2 l'incisione \"Rodd'rick ende Alphonsus\". Inoltre era amico di Pieter Corneliszoon Hooft e Samuel Coster, con i quali fond\u00f2 la Prima Accademia Olandese.\nBredero non si spos\u00f2 mai, anche se dalle sue poesie romantiche si evince che molte donne ebbero un ruolo importante nella sua vita. La poetessa Maria Tesselschade Visscher fu una di loro; un'altra fu Magdalena Stockmans, nell'inverno 1617-1618. Quest'ultima quell'anno spos\u00f2 il mercante Isaac van der Voort e and\u00f2 in Italia. Per lei Bredero scrisse la poesia \"Oogen vol majesteyt\".\nAlla fine del 1617, tornando in slitta da un funerale ad Haarlem, Bredero cadde nel ghiaccio. Se l'incidente lo fece ammalare, Bredero si riprese velocemente, perch\u00e9 il 1618 fu per lui un anno molto produttivo. Si ammal\u00f2 improvvisamente proprio quando l'Olanda stava vivendo giorni critici dal punto di vista politico: Johan van Oldenbarnevelt e Ugo Grozio furono tratti in arresto il 29 agosto. Bredero mor\u00ec ad Amsterdam il 23 agosto 1618.\nL'unico ritratto che si conosce del poeta \u00e8 un'incisione raffigurata in diverse edizioni delle sue opere, ma anche questa fu fatta dopo la sua morte.\nDal punto di vista stilistico, l'autore si dimostr\u00f2 un notevole caratterista di tipi popolari e nelle scene di vita quotidiana. Le poesie erotiche si differenziarono dalla produzione contemporanea per naturalezza e sincerit\u00e0 di contenuti, mentre le liriche religiose trassero spunto dall'elaborazione del senso di rimorso.\nL'opera pi\u00f9 significativa dell'autore \u00e8 il \"Brabantino spagnolo\" del 1618, nel quale vengono descritte le peripezie di un profugo ridotto in miseria che cambiando citt\u00e0 riesce a condurre una vita signorile facendosi beffe dei creditori. Il dramma cerca di mettere in ridicolo la superbia dei bancarottieri esaltando la satira della societ\u00e0.\nOpere.\nLe date si riferiscono alla prima pubblicazione:\nPubblicazioni di o con opere di Bredero.\nJ. ten Brink e.a. (ed.), De werken van G.A.B., 3 dln. (1890)\nJ.A.N. Knuttel (ed.), De werken van G.A.B., 3 dln. (1921-1929)\nA.A. van Rijnbach (ed.), De kluchten (1924)\nF.R. Coers Fzn. (ed.), `Liederen van B.', in Liederen van Groot-Nederland (1933)\nA.A. van Rijnbach, Groot lied-boeck (1944)\nC.H.A. Kruyskamp (ed.), Rodd'rick ende Alphonsus (1968)\nJo Daan (ed.), Kluchten (1971)\nC.A. Zaalberg (ed.), Lucelle (1972)\nC.H.A. Kruyskamp, Stommen ridder (1973)\nF. Veenstra, Griane (1973)\nC.F.P. Stutterheim (ed.), Spaanschen Brabander (1974)\nB.C. Damsteegt (ed.), Het daget uyt den Oosten (1976)\nC.H.A. Kruyskamp (ed.), Kluchten (1976)\nE.K. Grootes (ed.), Schyn-heyligh (1979)\nA. Keersmaekers (ed.), Toneelspelen (1979)\nF.H. Matter, G. Stuiveling e.a. (ed.), Groot lied-boeck, 3 dln. (1979-1983)\nA. Keersmaekers (ed.), Vertaalde gedichten (1981)\nP.E.L. Verkuyl (ed.), Angeniet (1982)\nB.C. Damsteegt (ed.), Moortje (1984)\nH. Adema (ed.), De klucht van de koe: tekst en vertaling (1985) ISBN 90-6620-026-X\nH. Adema (e.a.), De klucht van de meulenaer: tekst en vertaling (1993) ISBN 90-6620-503-2\nMotto.\n\"'T kan verkeren\" (\"pu\u00f2 cambiare\") era il motto di Bredero. Tale motto vale anche per la maggior parte delle sue poesie. Per esempio, in \"Boeren-geselschap\" tutto comincia in tono molto allegro, ma la poesia si chiude con un'aspra disputa."}
{"id": "2210778", "revid": "110157", "url": "https://it.wikipedia.org/wiki?curid=2210778", "title": "London Rail", "text": "London Rail \u00e8 una divisione del Transport for London (TfL), che si occupa del collegamento con la rete di trasporti facente capo al National Rail nell'area della Greater London. Essa \u00e8 responsabile della rete del London Overground, un servizio ferroviario gestito direttamente dal TfL, e dei London Trams e Docklands Light Railway.\nNational Rail a Londra.\nLa rete del National Rail dell'area di Londra, trasporta giornalmente un grande numero di pendolari nel centro di londra e svolge innumerevoli servizi di trasporto pubblico nel sud della metropoli britannica.\nA seguito del \"Greater London Authority Act 1999\", il Transport for London ebbe il potere di coordinare la gestione dei trasporti intermodali nell'area della Greater London, sviluppando un progetto di collaborazione con il \"Department for Transport\" (responsabile delle strategie ferroviarie), il \"Network Rail\" (proprietario delle infrastrutture) e le diverse Compagnie ferroviarie che gestiscono le linee ferroviarie nella regione.\nNel 2003 venne lanciato un progetto pilota per promuovere l'unificazione dei tanti servizi operanti nel sud di Londra, creando cos\u00ec una rete di trasporti chiamata \"Overground Network\". Il progetto previde la ristrutturazione delle stazioni, l'uniformit\u00e0 di segnalazioni e pubblicit\u00e0 che \u00e8 poi cessata nel 2007.\nNel novembre 2007, il London Rail prese in controllo totale dei servizi \"Silverlink\" passandoli sotto il nuovo marchio London Overground. Le linee, per la maggior parte nel nord di Londra, sono gesti dal TfL.\nProposte future.\nIl London Rail \u00e8 responsabile per l'estensione della rete all'East London Line e sta approntando la disponibilit\u00e0 di risorse finanziarie per il miglioramento delle stazioni e l'incremento delle frequenze nell'area di Londra. La East London Line verr\u00e0 a far parte del London Overground dal 2010.\nL'ex sindaco di Londra Ken Livingstone, ha espresso il desiderio di acquisire il controllo di tutti i servizi ferroviari di Londra in un immediato futuro, facendoli confluire nel London Overground."}
{"id": "2210780", "revid": "133248", "url": "https://it.wikipedia.org/wiki?curid=2210780", "title": "Ciclo delle tenebre", "text": ""}
{"id": "2210782", "revid": "103341726", "url": "https://it.wikipedia.org/wiki?curid=2210782", "title": "Giuseppe Cervellini", "text": "Fu influenzato dal classicismo viennese di Mozart, Haydn e Beethoven. Organista presso il duomo di Cividale del Friuli (segnalato tra il 1765 e il 1780), in questo periodo ebbe rapporti con Giovanni Battista Martini e soggiorn\u00f2 a Salisburgo. In seguito condusse una vita raminga: nel 1792 \u00e8 a Varsavia come maestro di musica di re Stanislao II di Polonia; poco dopo lo si ritrova a collaborare con Francesco Bianchi e Sebastiano Nasolini alla realizzazione di un'opera (\"In\u00e9s de Castro\") rappresentata a Venezia (1795) e a Bologna (1796). Nel 1805 raggiunge infine Trieste, dove divenne organista di Sant'Antonio Nuovo e di San Pietro e fonda una scuola privata precorritrice del conservatorio locale.\nNon si ravvisa alcun legame di parentela con il concittadino Giovanni Battista Cervellini, altro organista del periodo."}
{"id": "2210784", "revid": "1745361", "url": "https://it.wikipedia.org/wiki?curid=2210784", "title": "Sally la maga", "text": " \u00e8 un anime giapponese prodotto da Hikari Productions e Toei Animation di 109 episodi, ispirata dall'omonimo manga di Mitsuteru Yokoyama. Trasmesso in Giappone per la prima volta a partire dal 4 dicembre 1966 sul network TV Asahi, in Italia \u00e8 andato in onda per la prima volta solo nel 1982 su Italia 1 a eccezione dei primi 17 episodi della serie, realizzati in bianco e nero, mai mandati in onda. L'anime \u00e8 considerato il primo mah\u014d sh\u014djo prodotto e vanta anche l'apporto del giovane Hayao Miyazaki che ha collaborato come key animator in alcuni episodi. Quasi contemporaneamente fu creato anche un manga disegnato da Misteru Yokohama, il quale s'ispir\u00f2 alla famosa sitcom americana \"Vita da strega\" (\"Bewithced\" nota in Giappone come \"Oku-sama wa Majo\")\nDa allora in poi l'ideale della streghetta bambina divenne molto popolare tra le bambine ed il giovane pubblico femminile in generale. Nel 1989 la Toei Animation ha prodotto un seguito dell'anime, trasmesso anche in Italia col titolo \"Un regno magico per Sally\".\nTrama.\nSally \u00e8 la principessa del mondo magico d'Astoria e desidera ardentemente visitare il mondo dei mortali per avere degli amici della sua et\u00e0. Un giorno viene teletrasportata nel mondo intermedio, la Terra, dove inizia a utilizzare la magia per respingere un paio di malintenzionati che avevano attaccato due giovani studentesse. La principessa fa subito amicizia con le due ragazze.\nSally decide quindi di restare sul nuovo pianeta cercando per\u00f2 di mantenere segrete le sue capacit\u00e0 soprannaturali. La principessa assume il ruolo e le sembianze di una simpatica bambina umana. Durante la sua permanenza sulla Terra, continua ad aiutare i suoi amici con la magia restando per\u00f2 sempre ben attenta affinch\u00e9 nessuno scopra questa sua particolare dote.\nAlla fine, dopo moltissime avventure, la nonna informa Sally che \u00e8 venuto il tempo di far ritorno nel suo regno magico: prima della partenza la principessa cerca allora di confessare ai suoi amici la verit\u00e0 sulle sue origini, ma nessuno inizialmente le vuole credere. Improvvisamente la scuola elementare prende fuoco e Sally utilizza la magia davanti a tutti per poter spegnere l'incendio. I suoi poteri vengono quindi alla luce. Sally dice addio ai suoi amici e ritorna nel suo mondo, non prima di aver cancellato i ricordi su di lei (proprio come fosse stato tutto solamente un lunghissimo sogno).\nEpisodi.\nLa serie \u00e8 composta da 109 episodi, ma i primi 17, realizzati in bianco e nero e altri due a colori, non sono mai stati trasmessi in Italia; i restanti non sono stati trasmessi nello stesso ordine degli originali."}
{"id": "2210786", "revid": "1258", "url": "https://it.wikipedia.org/wiki?curid=2210786", "title": "Lacna", "text": ""}
{"id": "2210787", "revid": "1924342", "url": "https://it.wikipedia.org/wiki?curid=2210787", "title": "Al'bert Kuvezin", "text": "Kuvezin \u00e8 stato uno dei membri fondatori del gruppo folk Huun-Huur-Tu, ed il fondatore e leader del gruppo folk/rock/electro/post punk Yat-Kha. \u00c8 noto per il suo stile vocale unico, nello stile tuvano \"kargyraa\" di canto armonico, che egli chiama \"kanzat kargyraa\".\nOltre ai suoi impegni con gli Yat-Kha, Kuvezin ha contribuito agli album di Alisa (\"Duren\", 1997), Susheela Raman e V\u00e4rttin\u00e4."}
{"id": "2210789", "revid": "1543377", "url": "https://it.wikipedia.org/wiki?curid=2210789", "title": "Atletica leggera ai Giochi della VIII Olimpiade - 100 metri piani", "text": "La competizione dei 100 metri piani di atletica leggera ai Giochi della VIII Olimpiade si tenne i giorni 6 e 7 luglio 1924 allo Stadio di Colombes a Parigi.\nL'eccellenza mondiale.\nGli statunitensi qualificatisi ai Trials sono nell'ordine: Chester Bowman (10\"6), Charles Paddock (10\"6e), Jackson Scholz (10\"6e) e Loren Murchison (che per\u00f2 in finale era arrivato ultimo).\nIn Inghilterra fa sensazione la spettacolare vittoria su 100 metri e salto in lungo di Harold Abrahams, premiato come \u201cAtleta dei Campionati\u201d. Abrahams \u00e8 la grande speranza della Gran Bretagna alle Olimpiadi.\nLa gara.\nCharles Paddock \u00e8 il primo campione olimpico dei 100 metri che si ripresenta quattro anni dopo in pista.\nTutti i favoriti si qualificano per i quarti ed anche per le semifinali. L'inglese Abrahams ferma il cronometro su 10\u201d6, eguagliando il primato olimpico.\nScholz vince la prima semifinale con 10\u201d8, Abrahams fa ancora meglio nella seconda, nonostante una partenza lenta, con 10\u201d6.\nFinale - Sono allineati tutti i favoriti della vigilia: i quattro statunitensi, Abrahams e un neozelandese, Porritt. Le corsie sono attribuite come segue: 1. Paddock; 2. Scholz; 3. Murchison; 4. Abrahams; 5. Bowman; 6. Porritt.\nLa partenza \u00e8 valida al primo tentativo. Ai 25 metri i concorrenti sono praticamente sulla stessa linea, ma l'ampiezza delle falcate di Abrahams e la sua scioltezza di corsa lo portano a met\u00e0 gara decisamente al comando. Solo Scholz e Bowman gli rimangono vicini, mentre Paddock, in riserva di energie, cede progressivamente. Abrahams taglia il traguardo con un buon mezzo metro di vantaggio su Scholz. Il neozelandese Porritt sorprende in finale Bowman, soffiandogli il terzo posto.\nRisultati.\nFinale.\n\"\u00c8 ufficializzato solo il tempo del primo classificato\".\nAll'ottava edizione dei Giochi, Abrahams \u00e8 il primo europeo campione dei 100 metri. Nel 1925 l'inglese sar\u00e0 vittima di un grave infortunio che porr\u00e0 fine prematuramente alla sua carriera e lo render\u00e0 anche leggermente claudicante."}
{"id": "2210790", "revid": "1543377", "url": "https://it.wikipedia.org/wiki?curid=2210790", "title": "Atletica leggera ai Giochi della VIII Olimpiade - 200 metri piani", "text": "La competizione dei 200 metri piani di atletica leggera ai Giochi della VIII Olimpiade si tenne i giorni 8 e 9 luglio 1924 allo Stadio di Colombes a Parigi.\nL'eccellenza mondiale.\nGli statunitensi qualificatisi ai Trials (220 yarde in rettilineo) sono nell'ordine: Jackson Scholz (21\"0), Bayes Norton (21\"2e), George Hill (21\"3e) e Louis Clarke (21\"4e). Clarke viene selezionato solo per la staffetta. Per la gara individuale viene ripescato Charles Paddock.\nLa gara.\nIl miglior tempo nei turni eliminatori \u00e8 21\"8, che si ripete ben sette volte tra Quarti e Semifinali.\nIn finale Paddock e Scholz partono bene e si ritrovano in testa alla fine della curva. Paddock prende un vantaggio di un piede, ma viene ripreso dal connazionale a 20 metri dal traguardo. Lo supera e vince con il nuovo record olimpico.\nDal gruppo emerge Liddell (quinto all'inizio del rettilineo), che giunge terzo distanziato di 2 metri.\nRisultati.\nFinale.\n\"\u00c8 ufficializzato solo il tempo del primo classificato.\"\nI 200 metri sono l'unica distanza piana in cui l'oro non \u00e8 appannaggio n\u00e9 dei britannici n\u00e9 dei finlandesi, veri dominatori sulla pista di Parigi."}
{"id": "2210791", "revid": "1543377", "url": "https://it.wikipedia.org/wiki?curid=2210791", "title": "Atletica leggera ai Giochi della VIII Olimpiade - 400 metri piani", "text": "La competizione dei 400 metri piani di atletica leggera ai Giochi della VIII Olimpiade si tenne i giorni 10 e 11 luglio 1924 allo Stadio di Colombes a Parigi.\nL'eccellenza mondiale.\nIn Europa nessuno \u00e8 ancora riuscito a correre il giro di pista in meno di 48\".\nLa gara.\nEssendo la pista lunga 500 metri, la gara si disputa con una sola curva. I concorrenti partono all'inizio del rettilineo opposto a quello d'arrivo. La Gran Bretagna punta su Eric Liddell, specialista di 100 e 200 che per\u00f2 ha deciso di correre i 400 perch\u00e9 alcuni turni dello sprint si disputano di domenica.\nNei Quarti lo svizzero Josef Imbach stupisce tutti battendo il record olimpico con 48\"0. Migliora anche il record europeo, che durava da 16 anni. Dietro di lui lo svedese Nils Engdahl stabilisce il record nazionale con 48\"4. La gara \u00e8 fatale a Eric Wilson, il primatista mondiale stagionale, che giunge terzo in 48\"8 e viene eliminato. Il tempo di Wilson \u00e8 il pi\u00f9 veloce della storia per un atleta eliminato nelle qualificazioni, comprendendo anche le semifinali.\nIn semifinale lo statunitense Horatio Fitch batte il primato dei Giochi con 47\"8. Il secondo classificato, l'inglese Guy Butler (47\"9) \u00e8 il primo europeo ad abbattere il muro dei 48\". L'altra semifinale viene vinta dall'atleta di casa, Liddell, in 48\"2.\nLa finale si preannuncia molto combattuta: ci sono due statunitensi, due britannici, un canadese ed uno svizzero.\nLiddell sceglie una tattica apparentemente \"suicida\". Correndo di pura forza, brucia i primi 200 metri in 22\u201d2, poi soffre fino all'arrivo, ma finisce largamente primo. Fitch \u00e8 secondo, mentre Imbach non finisce la gara, almeno cos\u00ec risulta ufficialmente dalle statistiche.\nEric Liddell non parteciper\u00e0 alla staffetta 4 x 400 perch\u00e9 la finale si corre il 13 luglio, che \u00e8 una domenica.\nRisultati.\nFinale.\n\"\u00c8 ufficializzato solo il tempo del primo classificato.\""}
{"id": "2210792", "revid": "1543377", "url": "https://it.wikipedia.org/wiki?curid=2210792", "title": "Atletica leggera ai Giochi della VIII Olimpiade - 800 metri piani", "text": "La competizione degli 800 metri piani di atletica leggera ai Giochi della VIII Olimpiade si tenne nei giorni dal 6 al 9 luglio 1924 allo Stadio di Colombes a Parigi.\nLa gara.\nIl favorito \u00e8 il britannico Hyla Stallard, ma \u00e8 reduce da un infortunio ad un piede.\nIn finale conduce la gara fino al rettilineo finale, quando viene superato da Douglas Lowe e Paul Martin. Cerca di resistere al ritorno dell'americano Enck, ma viene superato negli ultimi 10 metri.\nDouglas Lowe vince su Martin con il nuovo record europeo.\nRisultati.\nFinale.\n\"\u00c8 ufficializzato solo il tempo del primo classificato\"."}
{"id": "2210793", "revid": "1543377", "url": "https://it.wikipedia.org/wiki?curid=2210793", "title": "Atletica leggera ai Giochi della VIII Olimpiade - 1500 metri piani", "text": "La competizione dei 1500 metri piani di atletica leggera ai Giochi della VIII Olimpiade si tenne nei giorni 9 e 10 luglio 1924 allo Stadio di Colombes a Parigi.\nLa gara.\nPaavo Nurmi \u00e8 il primatista mondiale con 3'52\"6, tempo con cui ha vinto le selezioni olimpiche nazionali di giugno.\nIn finale Nurmi si pone subito in testa e conduce la gara in solitaria fino alla fine, con una prestazione che gli vale il primato dei Giochi.\nPer il finlandese \u00e8 un buon riscaldamento: dopo meno di un'ora lo aspetta la finale dei 5000 metri.\nRisultati.\nFinale.\n\"\u00c8 ufficializzato solo il tempo del primo classificato\"."}
{"id": "2210794", "revid": "1543377", "url": "https://it.wikipedia.org/wiki?curid=2210794", "title": "Atletica leggera ai Giochi della VIII Olimpiade - 5000 metri piani", "text": "La competizione dei 5000 metri piani di atletica leggera ai Giochi della VIII Olimpiade si tenne nei giorni 8 e 10 luglio 1924 allo Stadio di Colombes a Parigi.\nRisultati.\nFinale.\nPaavo Nurmi \u00e8 primatista mondiale con 14'28\"2, stabilito alle selezioni olimpiche nazionali di giugno. \nLa gara viene disputata solo tre quarti d'ora dopo quella dei 1500. Nurmi va a caccia della sua seconda medaglia della giornata.\nNurmi e Ritola hanno un passo nettamente superiore agli altri. A met\u00e0 gara sono gi\u00e0 soli e si lanciano in un testa a testa spettacolare. Ritola prova pi\u00f9 volte ad andarsene, il rivale gli risponde tutte le volte. All'ultimo giro Nurmi sferra l'attacco decisivo, supera Ritola di una manciata di metri e mantiene questo distacco fino al traguardo.\nI due finlandesi staccano il terzo, Edvin Wide, di trenta secondi.\n\"\u00c8 ufficializzato solo il tempo del primo classificato\"."}
{"id": "2210795", "revid": "1543377", "url": "https://it.wikipedia.org/wiki?curid=2210795", "title": "Atletica leggera ai Giochi della VIII Olimpiade - 10000 metri piani", "text": "La competizione dei 10000 metri piani di atletica leggera ai Giochi della VIII Olimpiade si tenne il giorno 6 luglio 1924 allo Stadio di Colombes a Parigi.\nRisultati.\nFinale diretta con 36 partenti.\nI dirigenti finlandesi hanno fatto la loro scelta: non iscrivono Nurmi per lasciare maggiori possibilit\u00e0 di vittoria a Ville Ritola. Il biondo finlandese li ripaga con una prestazione da record del mondo.\nClassifica finale.\n\"\u00c8 ufficializzato solo il tempo del primo classificato\".\nNota.\nIn una gara post olimpica Nurmi canceller\u00e0 il record di Ritola con uno stupefacente 30'06\"2."}
{"id": "2210796", "revid": "1543377", "url": "https://it.wikipedia.org/wiki?curid=2210796", "title": "Atletica leggera ai Giochi della VIII Olimpiade - 3000 metri siepi", "text": "La competizione dei 3000 metri siepi di atletica leggera ai Giochi della VIII Olimpiade si tenne nei giorni 7 e 9 luglio 1924 allo Stadio di Colombes a Parigi.\nRisultati.\nFinale.\nVille Ritola domina la finale, nessuno resiste al suo passo: giunge all'arrivo con oltre 50 metri di vantaggio sul secondo classificato. Il tempo di Ritola \u00e8 la seconda miglior prestazione di tutti i tempi sulla distanza, appena due decimi superiore al primato del mondo.\n\"\u00c8 ufficializzato solo il tempo del primo classificato\"."}
{"id": "2210797", "revid": "1543377", "url": "https://it.wikipedia.org/wiki?curid=2210797", "title": "Atletica leggera ai Giochi della VIII Olimpiade - 3000 metri a squadre", "text": "La competizione dei 3000 metri a squadre di atletica leggera alla sua ultima apparizione ai Giochi della VIII Olimpiade si tenne nei giorni 11 e 13 luglio 1924 allo Stadio di Colombes a Parigi.\nRisultati.\nOgni nazione poteva schierare al massimo 6 atleti. Ai fini della classifica erano validi i piazzamenti dei primi tre di ogni squadra.\nSemifinali.\nSi disputarono il giorno 11 luglio. 2 serie le prime due squadre accedevano alla finale.\nFinale.\nSi disput\u00f2 il giorno 13 luglio"}
{"id": "2210802", "revid": "1543377", "url": "https://it.wikipedia.org/wiki?curid=2210802", "title": "Atletica leggera ai Giochi della VIII Olimpiade - Staffetta 4\u00d7100 metri", "text": "La competizione della staffetta 4\u00d7100 metri di atletica leggera ai Giochi della VIII Olimpiade si tenne nei giorni 12 e 13 luglio 1924 allo Stadio di Colombes a Parigi.\nLa gara.\nIl 9 luglio, durante gli ultimi metri della finale dei 200 metri Charles Paddock si \u00e8 infortunato ricadendo male dopo la sua \"chiusura\" in salto. Perci\u00f2 deve rinunciare a disputare la staffetta 4x100.\nIl primato mondiale \u00e8 42\"2. In batteria lo battono Gran Bretagna e Paesi Bassi (42\"0). Gli Stati Uniti lo demoliscono (41\"2), pur allestendo una squadra composta dalle seconde linee (manca anche Scholz, fresco vincitore dei 200 metri).\nIn semifinale lo migliorano ancora: 41\"0. Riescono a ripetere lo stesso tempo in finale. \nLa IAAF omologher\u00e0 come record del mondo soltanto il tempo della finale.\nLa Gran Bretagna, seconda in finale con 41\"2, ha fatto meglio del primato ottenuto in semifinale (42\"0), ma siccome in ogni gara \u00e8 ufficializzato solo il tempo del vincitore, il 41\"2 non entra nel libro dei record.\nRisultati.\nBatterie.\nSi disputarono il 12 luglio 1924 in 6 batterie. Si qualificavano le prime due squadre.\nSemifinali.\nSi disputarono il 13 luglio 1924, 3 serie si qualificavano le prime due squadre\nFinale.\n\"\u00c8 ufficializzato solo il tempo del primo classificato\"."}
{"id": "2210803", "revid": "1543377", "url": "https://it.wikipedia.org/wiki?curid=2210803", "title": "Atletica leggera ai Giochi della VIII Olimpiade - Staffetta 4\u00d7400 metri", "text": "La competizione della staffetta 4\u00d7400 metri di atletica leggera ai Giochi della VIII Olimpiade si tenne nei giorni 12 e 13 luglio 1924 allo Stadio di Colombes a Parigi.\nRisultati.\nBatterie.\nSi disputarono il 12 luglio 1924. Per ogni batteria si qualificavano le prime due squadre.\nFinali.\nSi disput\u00f2 il 13 luglio 1924.\n\"\u00c8 ufficializzato solo il tempo del primo classificato\".\nIl tempo della Svezia, seconda classificata, costituisce la migliore prestazione europea. Non \u00e8 record ufficiale poich\u00e9 la squadra non ha vinto la gara."}
{"id": "2210804", "revid": "1543377", "url": "https://it.wikipedia.org/wiki?curid=2210804", "title": "Atletica leggera ai Giochi della VIII Olimpiade - 110 metri ostacoli", "text": "La competizione dei 110 metri ostacoli di atletica leggera ai Giochi della VIII Olimpiade si tenne nei giorni 8 e 9 luglio 1924 allo Stadio di Colombes a Parigi.\nRisultati.\nBatterie.\n \nFinale.\nIl favorito \u00e8 lo statunitense George Guthrie.\nScattano per primi in testa il compagno di squadra Kinsey e il sudafricano Atkinson. I due corrono appaiati fino all'ottavo ostacolo (su dieci), quando Atkinson inizia a prevalere. Ma all'ultimo passaggio Atkinson urta la barriera con il piede, cedendo la vittoria allo statunitense per pochi centimetri.\nGuthrie, che era arrivato terzo con 15\"1, viene successivamente squalificato perch\u00e9 ha abbattuto tre ostacoli.\n\"\u00c8 ufficializzato solo il tempo del primo classificato\".\nNote.\nIl 31 luglio, in un meeting post-olimpico, Sten Pettersson correr\u00e0 la distanza in 14\"9, diventando il primo europeo a scendere sotto i 15 secondi."}
{"id": "2210805", "revid": "73843", "url": "https://it.wikipedia.org/wiki?curid=2210805", "title": "Guadino", "text": ""}
{"id": "2210806", "revid": "1543377", "url": "https://it.wikipedia.org/wiki?curid=2210806", "title": "Atletica leggera ai Giochi della VIII Olimpiade - 400 metri ostacoli", "text": "La competizione dei 400 metri ostacoli di atletica leggera ai Giochi della VIII Olimpiade si tenne nei giorni 6 e 7 luglio 1924 allo Stadio di Colombes a Parigi.\nL'eccellenza mondiale.\nAi Trials statunitensi Morgan Taylor batte il record del mondo due volte; si presenta ai Giochi come grande favorito.\nRisultati.\nFinale.\nMorgan Taylor domina la gara, vincendo con un margine di 1\"2 sul secondo classificato.\n\"\u00c8 ufficializzato solo il tempo del primo classificato\". \nIl tempo di Taylor non \u00e8 omologabile come primato del mondo poich\u00e9 l'atleta ha abbattuto un ostacolo (l'ultimo)."}
{"id": "2210807", "revid": "1543377", "url": "https://it.wikipedia.org/wiki?curid=2210807", "title": "Atletica leggera ai Giochi della VIII Olimpiade - Maratona", "text": "La competizione della maratona di atletica leggera ai Giochi della VIII Olimpiade si tenne il giorno 13 luglio 1924 a Parigi con arrivo allo Stadio di Colombes.\nLa federazione internazionale (IAAF) fissa definitivamente la distanza della corsa a 42,195\u00a0km. Come modello \u00e8 stata presa l'edizione disputata a Londra 1908.\nClassifica.\nLa partenza \u00e8 fissata alle 17 per evitare la morsa del caldo. Il finlandese Stenroos \u00e8 sempre nella testa della gara a fare l'andatura; alla fine vincer\u00e0 con quasi sei minuti di distacco sul secondo. Al secondo posto giunge Romeo Bertini superando nel finale il trentaseienne statunitense DeMar che, sforzandosi di mantenere il passo di Stenroos, aveva esaurito le forze."}
{"id": "2210808", "revid": "1543377", "url": "https://it.wikipedia.org/wiki?curid=2210808", "title": "Atletica leggera ai Giochi della VIII Olimpiade - Marcia 10000 metri", "text": "La competizione dei 10000 metri di marcia di atletica leggera ai Giochi della VIII Olimpiade si tenne nei giorni dal 9, 11 e 13 luglio 1924 allo Stadio di Colombes a Parigi.\nRisultati.\nBatterie.\nLa 1\u00aa batteria si svolse il giorno 9 luglio, i primi 5 si qualificarono alla finale. Due giudici fermarono lo scorrettissimo austriaco Rudolf K\u00fchnel. Ma la giuria d'appello diede ragione al marciatore, che venne riammesso alla seconda semifinale. Per protesta i giudici di gara si dimisero in massa e vennero sostituiti. \nLa seconda semifinale fu rinviata all'11 luglio.\nFinale.\n\"\u00c8 ufficializzato solo il tempo del primo classificato.\""}
{"id": "2210809", "revid": "1543377", "url": "https://it.wikipedia.org/wiki?curid=2210809", "title": "Atletica leggera ai Giochi della VIII Olimpiade - Corsa campestre individuale", "text": "La competizione della corsa campestre individuale di atletica leggera ai Giochi della VIII Olimpiade si tenne il giorno 12 luglio 1924 sulla distanza di 10.650 metri su un circuito esterno allo stadio con arrivo nello Stadio di Colombes.\nRisultati.\nPaavo Nurmi infligge al suo compagno di squadra Ritola, cui ha dovuto lasciare campo libero sui 10.000, un distacco abissale, pari a circa un minuto e mezzo. Per il caldo torrido che ha accompagnato la gara, tagliano il traguardo solo 15 concorrenti su 38; molti sono ricoverati in ospedale.\n\"\u00c8 ufficializzato solo il tempo del primo classificato\"."}
{"id": "2210810", "revid": "1543377", "url": "https://it.wikipedia.org/wiki?curid=2210810", "title": "Atletica leggera ai Giochi della VIII Olimpiade - Corsa campestre a squadre", "text": "La competizione della corsa campestre a squadre di atletica leggera ai Giochi della VIII Olimpiade si tenne il giorno 12 luglio 1924 sulla distanza di 10.650 metri su un circuito esterno allo stadio con arrivo nello Stadio di Colombes.\nRisultati.\nNon si disputa una gara appositamente per assegnare questo titolo. La classifica \u00e8 composta sulla base dei risultati della corsa campestre individuale."}
{"id": "2210811", "revid": "1543377", "url": "https://it.wikipedia.org/wiki?curid=2210811", "title": "Atletica leggera ai Giochi della VIII Olimpiade - Salto in alto", "text": "La competizione del salto in alto di atletica leggera ai Giochi della VIII Olimpiade si tenne nei giorni 11 e 13 luglio 1924 allo Stadio di Colombes a Parigi.\nRisultati.\nTurno eliminatorio.\nSi disput\u00f2 il 6 luglio 1924. I 27 atleti erano divisi in 4 gruppi. Solo 9 atleti raggiunsero la misura richiesta di m. 1,83.\nFinale.\nStadio di Colombes, 7 luglio."}
{"id": "2210812", "revid": "6923", "url": "https://it.wikipedia.org/wiki?curid=2210812", "title": "Benelli 750 Sei", "text": ""}
{"id": "2210813", "revid": "1543377", "url": "https://it.wikipedia.org/wiki?curid=2210813", "title": "Atletica leggera ai Giochi della VIII Olimpiade - Salto con l'asta", "text": "La competizione del salto con l'asta di atletica leggera ai Giochi della VIII Olimpiade si tenne nei giorni 9 e 10 luglio 1924 allo Stadio di Colombes a Parigi.\nL'eccellenza mondiale.\nAlle selezioni statunitensi quattro atleti finiscono primi a pari merito con 3,96: Glenn Graham, James Brooker, Ralph Spearow e Lee Barnes.\nIl norvegese Charles Hoff si \u00e8 leggermente infortunato alla caviglia prima dei Giochi. A Parigi gareggia solo su distanze piane: i 400 e gli 800.\nRisultati.\nTurno eliminatorio.\nSi disput\u00f2 il 9 luglio 1924. I 20 atleti erano divisi in due gruppi. Sette atleti raggiunsero la misura richiesta di 3,66\u00a0m.\nFinale.\nSi disput\u00f2 il 9 luglio 1924. I primi quattro posti sono assegnati allo spareggio:"}
{"id": "2210814", "revid": "1543377", "url": "https://it.wikipedia.org/wiki?curid=2210814", "title": "Atletica leggera ai Giochi della VIII Olimpiade - Salto in lungo", "text": "La competizione del salto in lungo di atletica leggera ai Giochi della VIII Olimpiade si tenne il giorno 8 luglio 1924 allo Stadio di Colombes a Parigi.\nL'eccellenza mondiale.\nIn giugno il velocista inglese Harold Abrahams salta 7,38 metri, stabilendo la miglior misura dell'anno (ed anche un record nazionale che durer\u00e0 trent'anni). Ma alle Olimpiadi si iscrive ai 100 e 200 metri.\nIl giorno prima della finale, lo statunitense Robert LeGendre salta durante il Pentathlon 7,76 metri, nuovo record mondiale. Ma non si \u00e8 qualificato ai Trials per la gara del lungo.\nRisultati.\nTurno eliminatorio.\nI primi sei si qualificano alla finale. Anche i salti di qualificazione fanno classifica.\nFinale.\nI favorito \u00e8 lo statunitense, William DeHart Hubbard, campione nazionale negli ultimi tre anni. Nel suo miglior salto cade all'indietro regalando parecchi centimetri, ma conquista ugualmente l'oro."}
{"id": "2210815", "revid": "6923", "url": "https://it.wikipedia.org/wiki?curid=2210815", "title": "Benelli 900 Sei", "text": ""}
{"id": "2210816", "revid": "729019", "url": "https://it.wikipedia.org/wiki?curid=2210816", "title": "Seconda battaglia di Ch\u00e2tillon-sur-S\u00e8vre", "text": "La seconda battaglia di Ch\u00e2tillon-sur-S\u00e8vre \u00e8 stata una battaglia della prima guerra di Vandea combattuta il 11 ottobre 1793 a Ch\u00e2tillon-sur-S\u00e8vre.\nAntefatti.\nLa presa di Ch\u00e2tillon-sur-S\u00e8vre da parte dei repubblicani il 9 ottobre aveva messo i vandeani in una posizione difficile in quanto l'Esercito cattolico e reale si trovava disposto tra Tiffauges e Ch\u00e2tillon entrambe prese dai repubblicani. Quindi il 10 ottobre i generali vandeani dell'esercito d'Angi\u00f2 e dell'Alto Poitou si riunirono per decidere di non lasciare la loro \"capitale\" in mano repubblicana, soprattutto visto l'effetto devastante che questa perdita avrebbe causato sul morale delle truppe, e cos\u00ec decise di lanciare immediatamente un contrattacco per riprendere la citt\u00e0.\nLa battaglia.\nL'11 ottobre l'esercito vandeano si mise in marcia. Molto presto incontr\u00f2 sulla sua strada l'esercito repubblicano diviso in due colonne, una comandata da Alexis Chalbos, l'altra da Fran\u00e7ois-Joseph Westermann, che si dirigevano su Cholet e Mortagne.\nI vandeani si lanciarono in una carica generale, travolgendo le linee repubblicane che ripiegarono su Ch\u00e2tillon. I soldati rimasti in citt\u00e0 per\u00f2 erano completamente disorganizzati e molti di loro erano ubriachi. Presto furono presi dal panico e il resto dell'esercito fin\u00ec per deviare su Bressuire. I vandeani poterono riprendere Ch\u00e2tillon ma anche loro si gettarono sulle riserve di brandy abbandonate dai repubblicani e si ubriacarono a loro volta.\nWestermann non accett\u00f2 di essere sconfitto in questo modo, cos\u00ec ferm\u00f2 la ritirata nei boschi vicino Moulin-aux-Ch\u00e8vres e raccolse un centinaio di ussari e granatieri, saliti in groppa al cavallo di ciascun ussaro, e i fanti del nono battaglione di Orl\u00e9ans, per un totale di qualche centinaio di uomini. Torn\u00f2 quindi su Ch\u00e2tillon nella notte in modo da lanciare un'incursione approfittando dell'oscurit\u00e0. Il piccolo esercito riusc\u00ec a fare in incursione ed eliminare le guardie vandeane ma visto che Chalbos l'aveva abbandonato, si rese conto che non poteva sconfiggere i 10.000 soldati vandeani presenti in citt\u00e0, cos\u00ec decise di incendiare la citt\u00e0 e di uccidere nel sonno quanti pi\u00f9 soldati, donne e bambini poteva, per poi darsi alla fuga. Inaspettatamente i vandeani diedero l'allarme e passarono all'attacco. Dopo quattro ore di combattimento strada per strada, Westermann accortosi che quasi tutti i suoi uomini erano stati uccisi ordin\u00f2 la ritirata.\nAll'alba, i generali Maurice d'Elb\u00e9e, Charles de Bonchamps, Louis Marie de Lescure, Henri de La Rochejaquelein e Antoine de Talmont dopo avere passato il resto della notte a riprendere i fuggitivi e raccogliere le loro truppe rientrarono a Ch\u00e2tillon trovando la citt\u00e0 interamente distrutta dagli incendi e con migliaia di cadaveri che giacevano sul suolo, decisero quindi di passare tra le rovine e tornarono a Mortagne."}
{"id": "2210817", "revid": "1543377", "url": "https://it.wikipedia.org/wiki?curid=2210817", "title": "Atletica leggera ai Giochi della VIII Olimpiade - Salto triplo", "text": "La competizione del salto triplo di atletica leggera ai Giochi della VIII Olimpiade si tenne il giorno 12 luglio 1924 allo Stadio di Colombes a Parigi.\nRisultati.\nTurno eliminatorio.\nTutti gli iscritti hanno diritto a tre salti. Poi si stila una classifica. I primi sei disputano la finale (tre ulteriori salti).\nI sei finalisti si portano dietro i risultati della qualificazione.\nFinale.\n\u00c8 presente il campione in carica Vilho Tuulos.\nAl quinto salto (secondo di finale) Tuulos scavalca Winter con 15,37 e si porta al secondo posto. All'ultimo turno Anthony Winter riesce a passare davanti a tutti battendo anche il record del mondo di mezzo centimetro.\nLa gara vive anche un colpo di scena quando l'ultimo salto di Tuulos misurato a 15,72 viene dichiarato nullo, anche se la fascia di battuta \u00e8 cos\u00ec malridotta da non permettere una sicura identificazione della linea del nullo."}
{"id": "2210818", "revid": "1543377", "url": "https://it.wikipedia.org/wiki?curid=2210818", "title": "Atletica leggera ai Giochi della VIII Olimpiade - Getto del peso", "text": "La competizione del getto del peso di atletica leggera ai Giochi della VIII Olimpiade si tenne il giorno 8 luglio 1924 allo Stadio di Colombes a Parigi.\nL'eccellenza mondiale.\nAi Trials americani: primo Clarence \"Bud\" Houser (15,22 m), secondo Glenn Hartranft (14,94 m) e terzo Ralph Hills (14,93 m).\nRisultati.\nTurno di qualificazione.\nTutti i 28 iscritti hanno diritto a tre lanci. Poi si stila una classifica. I primi sei disputano la finale (tre ulteriori lanci). I sei finalisti si portano dietro i risultati della qualificazione.\nFinale.\nLa finale \u00e8 una lotta tra i tre americani. A differenza dei Trials, Houser a Parigi non riesce a superare la fettuccia dei 15 metri, ma prevale lo stesso sui connazionali.\nAl sesto posto (14,265 m) si classifica il finlandese Elmer Niklander, alla sua terza finale consecutiva nella specialit\u00e0.\nIl campione olimpico in carica, il finnico P\u00f6rh\u00f6l\u00e4, arriva soltanto settimo con 14,10."}
{"id": "2210819", "revid": "1543377", "url": "https://it.wikipedia.org/wiki?curid=2210819", "title": "Atletica leggera ai Giochi della VIII Olimpiade - Lancio del disco", "text": "La competizione del lancio del disco di atletica leggera ai Giochi della VIII Olimpiade si tenne il giorno 13 luglio 1924 allo Stadio di Colombes a Parigi.\nRisultati.\nTurno eliminatorio.\nI 32 iscritti, divisi in 3 gruppi, hanno diritto a tre lanci. Poi si stila una classifica. I primi sei disputano la finale (tre ulteriori lanci). I sei finalisti si portano dietro i risultati della qualificazione.\nFinale.\nNei tre lanci di finale nessuno dei finalisti si migliora. La classifica rimane la stessa delle qualificazioni."}
{"id": "2210820", "revid": "1543377", "url": "https://it.wikipedia.org/wiki?curid=2210820", "title": "Atletica leggera ai Giochi della VIII Olimpiade - Lancio del martello", "text": "La competizione del lancio del martello di atletica leggera ai Giochi della VIII Olimpiade si tenne il giorno 10 luglio 1924 allo Stadio di Colombes a Parigi.\nRisultati.\nTurno di qualificazione.\nTutti i 15 iscritti hanno diritto a tre lanci. Poi si stila una classifica. I primi sei disputano la finale (tre ulteriori lanci).\nI sei finalisti si portano dietro i risultati della qualificazione.\nFinale.\nDopo i primi tre turni la miglior prestazione appartiene a Frederic Tootell (USA), con 50,60 m.\nNei lanci di finale solo un altro atleta supera la fettuccia dei 50 metri: Matthew McGrath, che lancia a quasi 51. Ma non basta per l'oro perch\u00e9 anche Tootell si \u00e8 migliorato con un lancio oltre i 53 metri.\nFrederic Tootell \u00e8 il primo americano non immigrato dall'Irlanda a vincere il titolo olimpico della specialit\u00e0.\nAlla veneranda et\u00e0 di 46 anni lo statunitense McGrath sale sul podio olimpico in atletica: \u00e8 un record. Va notato che la prima delle sue tre medaglie risaliva al lontano 1908 (Olimpiadi di Londra)."}
{"id": "2210821", "revid": "1543377", "url": "https://it.wikipedia.org/wiki?curid=2210821", "title": "Atletica leggera ai Giochi della VIII Olimpiade - Lancio del giavellotto", "text": "La competizione del lancio del giavellotto di atletica leggera ai Giochi della VIII Olimpiade si tenne il giorno 6 luglio 1924 allo Stadio di Colombes a Parigi.\nRisultati.\nTurno di qualificazione.\nTutti i 29 iscritti hanno diritto a tre lanci. Poi si stila una classifica. I primi sei disputano la finale (tre ulteriori lanci).\nI sei finalisti si portano dietro i risultati della qualificazione.\nFinale.\nLindstr\u00f6m, unico in qualificazione a superare i 60 metri, si migliora in finale di ulteriori 11\u00a0cm. Ma Jonni Myyr\u00e4 non si lascia sfuggire la vittoria con un lancio che sfiora i 63 metri.\nPer gli Stati Uniti, che non hanno mai dominato nel giavellotto, quella di Oberst \u00e8 la prima medaglia olimpica nella specialit\u00e0."}
{"id": "2210822", "revid": "1543377", "url": "https://it.wikipedia.org/wiki?curid=2210822", "title": "Atletica leggera ai Giochi della VIII Olimpiade - Pentathlon", "text": "La competizione del pentathlon di atletica leggera ai Giochi della VIII Olimpiade si tenne il giorno 7 luglio 1924 allo Stadio di Colombes a Parigi.\nRegolamento.\nTutti i 30 iscritti disputano le prime tre prove. Dopo si stila una classifica. I primi dodici proseguono con la quarta prova. Poi si stila una nuova classifica. I primi sei partecipano all'ultima gara, i 1500 metri.\nRisultati.\n3\u00aa prova - 200m piani.\nClassifica dopo 3 prove.\nClassifica aggiornata ai soli 12 concorrenti rimasti in gara"}
{"id": "2210823", "revid": "1543377", "url": "https://it.wikipedia.org/wiki?curid=2210823", "title": "Atletica leggera ai Giochi della VIII Olimpiade - Decathlon", "text": "La competizione del decathlon di atletica leggera ai Giochi della VIII Olimpiade si tenne i giorni 11 e 12 luglio 1924 allo Stadio di Colombes a Parigi.\nRisultati.\nAncora secondo dopo otto gare dietro ad Emerson Norton, Osborn emerge alla fine facendo meglio del connazionale nel giavellotto (+ 4,4 metri) e distanziandolo nettamente nei 1500 finali (-48 secondi!). Grazie anche all'eccellente prova nel salto in alto, di cui \u00e8 specialista (1,97), Osborn stabilisce anche il nuovo record mondiale."}
{"id": "2210829", "revid": "729019", "url": "https://it.wikipedia.org/wiki?curid=2210829", "title": "Coppa del Mondo di salto con gli sci 1995", "text": "La Coppa del Mondo di salto con gli sci 1995, sedicesima edizione della manifestazione organizzata dalla Federazione Internazionale Sci, ebbe inizio il 10 dicembre 1994 a Planica, in Slovenia, e si concluse il 25 febbraio 1995 a Oberstdorf, in Germania. Furono disputate 21 gare individuali, tutte maschili, in 15 differenti localit\u00e0: 7 su trampolino normale, 11 su trampolino lungo e 3 su trampolino per il volo. Fu inserita nel calendario 1 gara a squadre, valida ai fini della classifica per nazioni.\nAl termine della stagione si tennero a Thunder Bay i Campionati mondiali di sci nordico 1995, non validi ai fini della Coppa, il cui calendario termin\u00f2 dunque nel mese di febbraio.\nL'austriaco Andreas Goldberger si aggiudic\u00f2 sia la coppa di cristallo, il trofeo assegnato al vincitore della classifica generale, sia il Torneo dei quattro trampolini, le cui prove furono ritenute valide anche ai fini della classifica di Coppa, sia la Coppa di volo. Espen Bredesen era il detentore uscente sia della Coppa generale, sia del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci\nTL = gara a squadre"}
{"id": "2210833", "revid": "1652635", "url": "https://it.wikipedia.org/wiki?curid=2210833", "title": "Roby Rossini", "text": "Biografia.\nRoby Rossini (Roma,13 luglio 1973), \u00e8 nato a Roma nel quartiere Cinecitt\u00e0\n\u00c8 noto soprattutto come uno fra gli artisti di riferimento del genere italodance degli anni 2000.\nTra le sue principali influenze musicali vi sono gruppi come Depeche Mode, Alphaville, Pet Shop Boys, Tears for Fears e cantautori italiani come Luca Carboni, Franco Battiato, Antonello Venditti e Jovanotti.\nLe origini\nNel 1984 incomincia a dedicarsi allo studio del canto e dizione presso la corale di Cinecitt\u00e0 a Roma.\nNel 1988 partecipa al Festival degli sconosciuti di Ariccia organizzato da Teddy Reno e Rita Pavone.\nDal 1989 al 1992 Roby si dedica allo studio dei suoni synthpop.\nNel 1993 partecipa alle selezioni del Festival di Castrocaro e al Festival delle nuove voci di Montecatini Terme.\nNel 1994 canta alle selezioni per il festival di Sanremo arrivando alle prefinali.\nI primi passi nella dance music.\nNel 1992 incomincia a collaborare in qualit\u00e0 di vocalist e deejay in numerosi locali della Capitale.\nNel 1995 sulle reti Mediaset partecipa alla kermesse \u201c30 ore per la vita\u201d durante la quale si esibisce con un suo brano inedito scelto come sigla della diretta dance dalla discoteca Ecu di Rimini\nDal 1996 al 2001 \u00e8 vocalist resident nelle discoteche di Roma e del Lazio . Lavora inoltre come vee-jay televisivo, partecipando alle trasmissioni \"Pub &amp; disco \" e \"Night &amp; Disco\", in onda nel Lazio su Televita e Gbr e in diffusione nazionale sulla rete satellitare Stream TV poi confluita in Sky.\nDal 2001 al 2004 conduce presso l'emittente romana Radio Centro Suono un programma radiofonico di cui \u00e8 anche autore, \"VVD - Voglio Vederti Danzare\".\nDal 2012 al 2014 \u00e8 autore e conduttore su Radio Man\u00e0 Man\u00e0 del programma \"Superdeejay Man\u00e0\".\nIl periodo italodance.\nDal 2003 Roby Rossini incomincia la sua carriera solista. Grazie all'incontro con Andrea Prezioso, Giorgio Prezioso e Marvin ha l'opportunit\u00e0 di lavorare con la loro appena nata etichetta Propaganda records in collaborazione con la Time Records di Brescia.\nNello stesso anno pubblica una sua reinterpretazione del brano \"Tanz bambolina\" di Alberto Camerini.\nIn Italia la canzone viene trasmessa da quasi tutte le emittenti radiofoniche italiane entrando, nel mese di Febbraio, nelle classifiche dance internazionali e nella hit parade italiane tra le quali la Deejay parade di Radio Deejay condotta da Albertino dove si attesta alla prima posizione.\nSubito dopo partecipa alla kermesse \"Sanremo Star festival\" e a Marzo \u00e8 tra gli ospiti musicali nella trasmissione televisiva \"Cd live\" in onda su Rai 2.\nAd aprile si esibisce in diretta satellitare su Sky per il programma \"Tok\" in onda su Disney Channel.\nPartecipa successivamente con Gatto Panceri e Max De Angelis alla manifestazione \"Music Marathon\" come testimonial contro la pirateria musicale.\nA giugno fa il suo ingresso nelle classifiche il suo secondo singolo \"Rendez vous\" \",\"un brano dove Roby mette in risalto immaginari rapporti tra pi\u00f9 persone che si possono creare nel mondo di internet. Il brano partecipa al Girofestival in onda su Rai3.\nIn ottobre esce il suo terzo singolo \"The Castle\" in cui per la prima volta canta un suo testo in lingua inglese.\nIncomincia la sua collaborazione con M2O per la quale realizza diversi mixati per la trasmissione \"Tribe\".\nNel 2005 propone il suo quarto singolo \"Future Mind\" con l'etichetta Melodica records.\nNel 2006 esce \"Arcobaleno\" su \"Universal\", brano composto e realizzato insieme all'amico Danijay.\nA dicembre partecipa come ospite nel programma \"Stelle e note di Natale\", in onda su Rai due, dove si esibisce in un duetto con Alberto Camerini.\nScrive e produce su etichetta Do it Yourself il singolo \"Paris by night\" per Amanda Lear, brano che viene inserito nel suo \"the best of\" ufficiale e che ottiene un grande successo commerciale.\n\"Pioggia nucleare\".\nNell'estate del 2009 Roby si riaffaccia sul mercato discografico con il brano \"Ridere e volare\". Arrangiamenti elettropop uniti a melodie molto cantabili sono le caratteristiche principali di questo nuovo progetto affiancato da un bellissimo videoclip.\nIl brano d\u00e0 la scintilla a un progetto pi\u00f9 ampio e definito che culmina nella pubblicazione dell'album \"Pioggia Nucleare\", un ep di 5 brani dove Roby scrive tutti i testi e le musiche affidando la produzione artistica a professionisti lontani dall'ambiente dance tra i quali i Velvet.\nNe esce un crossover estremamente attuale che strizza l'occhio al synth pop degli anni ottanta.\nAltri progetti dance.\nNel 2012 esce \"Explode\" feat Beatgeil per l'etichetta Dance and Love di Gabry Ponte. Il brano diventa colonna sonora dello spot di una campagna pubblicitaria ufficiale di Mc Donald's in Germania.\nNel settembre 2014 esce \"Enjoy the Night feat Dj Panico\" su Do Not Records, etichetta gestita da Pippo Palmieri e DJ Spyne de lo Zoo di 105.\nContemporaneamente collabora con il deejay Mario Fargetta Get Far, con la quale firma e produce il primo singolo dei Motorik Beat \"A Different World\" .\nNell'estate 2015 sempre con i Motorik Beat pubblica il brano \"Miracles Of Life\" uscito sulla storica etichetta New Music International.\n2015 -2020.\nA giugno 2015 pubblica il singolo \u201cPupa\u201d su Soter Label, etichetta indipendente fautrice del tributo ai 40 anni di Ivan Cattaneo.\nLa cover \u00e8 inserita nella raccolta ufficiale in doppio cd \u201cUn tipo atipico\u201d e si piazza ai vertici della classifica di vendite di Amazon.\nAd Aprile 2018 annuncia l'uscita di un nuovo singolo inedito di matrice indie elettropop intitolato \"Un'altra estate\" previsto per il 28 maggio 2018. Il brano fa emergere, in parallelo alla sua attivit\u00e0 nella dance music, la sua intrinseca vena pop cantautoriale.\nA Dicembre 2018 Roby pubblica \u201cPioggia di Stelle\u201d, una ballad elettropop 80\u2019s che nel Febbraio 2019 ha luce anche in una versione intima pianoforte e voce.\nA febbraio 2019 collabora con DJ Jump nell'album Back to the Feat interpretando il brano \"I Ragazzi Del 2090, , song manifesto dedicata a tutti coloro che amano la musica dance anni 90 e 2000.\"\nNell'estate 2019 esce \u201cVerso il mare (Sweet Harmony)\u201d, cover della celebre hit anni '90 dei The Beloved in una veste assolutamente personalizzata e attualizzata da Roby attraverso un testo inedito da lui scritto in italiano con una melodia che sa di estate e vento fra le mani.\nIl 24 Luglio 2020 esce il singolo \"Fiesta (la luna)\", brano inedito composto con il suo ex socio ed amico Alex Leblanc che riecheggia pienamente le melodie italodance degli anni 2000 con un sound attuale e conforme ai tempi affidato a Roby Giordana - Luca Piazzon e Angelo Capobianco. Il testo \u00e8 stato scritto con Emiliano Duroni, scrittore e poeta romano."}
{"id": "2210836", "revid": "73843", "url": "https://it.wikipedia.org/wiki?curid=2210836", "title": "Guadino (pesca)", "text": "Il guadino (o salabro) \u00e8 un attrezzo usato nella pesca. Si tratta di una rete a forma di cono o di sacco, con un manico pi\u00f9 o meno lungo. \u00c8 utilizzato per portare in superficie o a riva i pesci pescati.\nDescrizione.\nIl guadino \u00e8 una rete conica, fornita di un lungo manico. Ne esistono di diverse dimensioni per soddisfare le richieste di tutti i pescatori:\nL\u2019asta del guadino \u00e8 fatta di carbonio, per renderlo pi\u00f9 leggero possibile."}
{"id": "2210837", "revid": "729019", "url": "https://it.wikipedia.org/wiki?curid=2210837", "title": "Coppa del Mondo di salto con gli sci 1994", "text": "La Coppa del Mondo di salto con gli sci 1994, quindicesima edizione della manifestazione organizzata dalla Federazione Internazionale Sci, ebbe inizio l'11 dicembre 1993 a Planica, in Slovenia, e si concluse il 27 marzo 1994 a Thunder Bay, in Canada. Furono disputate 19 delle 20 gare individuali previste, tutte maschili, in 15 differenti localit\u00e0: 8 su trampolino normale, 10 su trampolino lungo e 1 su trampolino per il volo. Furono inserite nel calendario 2 gare a squadre, valide ai fini della classifica per nazioni.\nNel corso della stagione si tennero a Planica i Campionati mondiali di volo con gli sci 1994, le cui singole prove furono ritenute valide anche ai fini della Coppa del Mondo, e a Lillehammer i XVII Giochi olimpici invernali, non validi ai fini della Coppa, il cui calendario contempl\u00f2 dunque un'interruzione nel mese di febbraio.\nIl norvegese Espen Bredesen si aggiudic\u00f2 sia la coppa di cristallo, il trofeo assegnato al vincitore della classifica generale, sia il Torneo dei quattro trampolini, le cui prove furono ritenute valide anche ai fini della classifica di Coppa; il ceco Jaroslav Sakala vinse la Coppa di volo. Andreas Goldberger era il detentore uscente sia della Coppa generale, sia del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci\nTL = gara a squadre"}
{"id": "2210845", "revid": "1543377", "url": "https://it.wikipedia.org/wiki?curid=2210845", "title": "Orlando Veronese", "text": "Biografia.\nDopo gli studi compiuti nel liceo classico Celio di Rovigo, nel 1932 si laure\u00f2 all'Istituto Universitario di Architettura di Venezia. Partecip\u00f2 al concorso per il Palazzo Liviano. Si dedic\u00f2 alla elaborazione di numerosi progetti architettonici e urbanistici nel capoluogo polesano.\nA Ferrara, dove si rese interprete della necessit\u00e0 di sistemare la Cattedrale, ripristinando la zona absidale e la sagrestia, realizz\u00f2 anche l'edificio attualmente adibito al Dipartimento di scienze storiche dell'Universit\u00e0, che vi ha posto una targa alla memoria. Ha scritto anche un libro di poesia, \"Cerchi nell'acqua\"."}
{"id": "2210847", "revid": "729019", "url": "https://it.wikipedia.org/wiki?curid=2210847", "title": "Coppa del Mondo di salto con gli sci 1993", "text": "La Coppa del Mondo di salto con gli sci 1993, quattordicesima edizione della manifestazione organizzata dalla Federazione Internazionale Sci, ebbe inizio il 5 dicembre 1992 a Falun, in Svezia, e si concluse il 28 marzo 1993 a Planica, in Slovenia. Furono disputate 17 gare individuali, tutte maschili, in 13 differenti localit\u00e0: 2 su trampolino normale, 13 su trampolino lungo e 2 su trampolino per il volo. Furono inserite nel calendario 2 gare a squadre, valide ai fini della classifica per nazioni.\nNel corso della stagione si tennero a Falun i Campionati mondiali di sci nordico 1993, non validi ai fini della Coppa, il cui calendario contempl\u00f2 dunque un'interruzione nel mese di febbraio.\nL'austriaco Andreas Goldberger si aggiudic\u00f2 sia la coppa di cristallo, il trofeo assegnato al vincitore della classifica generale, sia il Torneo dei quattro trampolini, le cui prove furono ritenute valide anche ai fini della classifica di Coppa; il ceco Jaroslav Sakala vinse la Coppa di volo. Toni Nieminen era il detentore uscente sia della Coppa generale, sia del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci\nTL = gara a squadre"}
{"id": "2210848", "revid": "599013", "url": "https://it.wikipedia.org/wiki?curid=2210848", "title": "Nuoto ai Giochi della XXIV Olimpiade - 200 metri dorso femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 5 batterie di qualificazione. Le prime 8 atlete si sono qualificate per la finale A, le successive 8 hanno invece disputato la finale B."}
{"id": "2210850", "revid": "287204", "url": "https://it.wikipedia.org/wiki?curid=2210850", "title": "Nuoto ai Giochi della XXIV Olimpiade - 200 metri dorso maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento non \u00e8 stato migliorato nessun record.\nBatterie.\nSi sono svolte 6 batterie di qualificazione. I primi 8 atleti si sono qualificati per la finale A, i successivi 8 hanno invece disputato la finale B."}
{"id": "2210852", "revid": "762947", "url": "https://it.wikipedia.org/wiki?curid=2210852", "title": "Lucia Cremonini", "text": "La vicenda.\nLucia Maria Cremonini nacque a Manzolino \u2013 oggi frazione del comune di Castelfranco Emilia, in provincia di Modena \u2013 da Nicola e Caterina Testoni, una bracciante agricola.\nRimasta presto orfana di padre, si trasfer\u00ec con la madre a Bologna, dove trov\u00f2 lavoro come donna di servizio.\nLa sua vita, probabilmente destinata a un comune e anonimo percorso di povert\u00e0, ebbe una svolta durante il carnevale del 1709: come racconter\u00e0 ai suoi giudici nove mesi dopo, trovandosi a passare sotto i portici nei pressi di piazza Maggiore, uno sconosciuto giovane prete la \u00abguid\u00f2 dentro una porticella nera e piccola [...] e di l\u00ec gi\u00f9 da una scaletta in un corridoretto stretto e scuro\u00bb, dove la violent\u00f2. Consumati altri due o tre rapporti, questo prete, del quale non seppe neanche il nome, la port\u00f2 a mangiare \u00aball'ostaria de' Morelli da San Bernardino [...] mortadella, de' tagliolini, del pane [...] n\u00e9 mi diede altro n\u00e9 mi pag\u00f2 il detto mangiare\u00bb. In compenso, l'accompagn\u00f2 nella casa di lei, in via del Borgo di San Pietro e, poich\u00e9 il portone, data l'ora tarda, era chiuso, la condusse nella casa di una donna in via Fiaccalcollo, perch\u00e9 vi dormisse quella notte. Poi and\u00f2 via e di lui si persero per sempre le tracce.\nFu forse questa l'iniziazione alla sessualit\u00e0 di Lucia: prima di allora - sostenne - non aveva \u00abavuto che fare carnalmente con alcun altro\u00bb. Non denunci\u00f2 l'aggressione: non ne avrebbe avuto alcun risarcimento dalla giustizia dello Stato pontificio - \u00able trasgressioni sessuali dei preti dovevano essere eliminate o almeno nascoste\u00bb - e lo scandalo, una volta che fosse stato portato alla luce, le avrebbe impedito un matrimonio onorevole, avrebbe perduto la dote che il Comune assegnava in favore delle ragazze povere e probabilmente la sua vita sarebbe scivolata fino all'estremo degrado, stante la sua modesta condizione sociale, come avvenne nel caso di quella Lucia Grimaldi che, violentata da un prete a nove anni a Bologna nel 1625, vide \u00absoffocare la causa\u00bb dal Tribunale ecclesiastico e fin\u00ec anni dopo col prostituirsi,\nPresto si accorse di essere incinta, e tenne nascosta a tutti la sua gravidanza, anche alla madre: cos\u00ec almeno disse, molto probabilmente per non coinvolgerla nella responsabilit\u00e0 della tragedia, e ai vicini raccontava di una malattia che le gonfiava il ventre. Cerc\u00f2 di provocare l'aborto, ma inutilmente, e la mattina del parto, il 5 dicembre 1709, era sola nella stanza che era tutto il suo alloggio: preso un coltello, \u00abmentre mia madre si trovava in campagna, a fine non si scoprisse che io havevo partorito, m'indussi con detto cortello a dare la morte a detto mio figlio partorito vivo mettendoli la punta di detto cortello nella gola, che feci penetrare calcandolo bene sin dalla parte di dietro nel collo, per la quale ferita da me datali detto mio figlio ricev\u00e9 la morte\u00bb.\nDenunciata da un vicino di casa, prov\u00f2 a negare: fu arrestata con la madre, e rinchiusa nelle prigione del Torrone. Il 23 dicembre la madre fu riconosciuta estranea alla vicenda, mentre il 31 dicembre Lucia confess\u00f2 l'infanticidio. Dopo l'omicidio, contava di portare il cadaverino \u00abnascostamente a sepelire senza che nessuno se ne potesse accorgere\u00bb.\nLa premeditazione del delitto non lasciava dubbi sull'esito del prossimo processo, ma il suo difensore, l'\u00abavvocato dei poveri\u00bb Giacomo Arrighi si prov\u00f2 ad attenuare la responsabilit\u00e0 di Lucia: era una ragazza onesta, come testimoniavano il suo parroco e le famiglie dove aveva lavorato come domestica, e il suo onore era quanto di pi\u00f9 importante avesse. Un simile stato di necessit\u00e0, se non cancellava completamente la sua colpa, certamente l'attenuava notevolmente.\nIl 16 gennaio 1710 fu emessa la condanna a morte dalla Congregazione criminale, formata dal cardinale legato, dal vice-legato e dall'auditore. Quest'ultimo, il 21 gennaio, redasse la sentenza: in nome di Dio e di Cristo \u00abdiciamo, pronunciamo, decidiamo, dichiariamo e definitivamente sentenziamo\u00bb che Lucia Cremonini \u00absia sospesa con un laccio, cos\u00ec che muoia e l'anima si separi del suo corpo\u00bb.\nLa sera del 21 gennaio le fu notificata la sentenza: tre confortatori della Confraternita di Santa Maria della Morte la prelevarono dal carcere e la condussero nel nobile palazzo del senatore Pietramellara. \u00abRicevuta et accolta con tutta carit\u00e0\u00bb, Lucia s'inginocchi\u00f2 e chiese perdono: poi, accanto a un camino, circondata da autorevoli personalit\u00e0 della citt\u00e0, \u00abcon attentione ascoltava quanto le veniva suggerito per la salute dell'anima sua\u00bb. Si confess\u00f2 e si comunic\u00f2, mostrandosi ben informata su quanto concerneva \u00abla salute dell'anima\u00bb: alla ragazza dei giorni immediatamente successivi al delitto, che appariva assente e apatica, si era sostituita una persona attenta e partecipe, che ascolt\u00f2 con coraggio \u00abquanto doveva succedere\u00bb.\nCos\u00ec pass\u00f2 quella notte, e la mattina del 22 gennaio Lucia \u00abud\u00ec intrepida, bench\u00e9 con tenerezza, l'hora di andar al patibolo\u00bb: il corteo raggiunse piazza San Petronio, dove una grande folla attendeva l'esecuzione. Sal\u00ec sul patibolo e disse alcune parole, raccomandandosi \u00abdi moto proprio al popolo\u00bb. Il boia, secondo il rituale, le chiese perdono per quello che si apprestava a fare, poi \u00abl'assassin\u00f2 tenendola un pezzo in tormento, togliendoli da collo un crocifisso solito mettersi ai moribondi per la indulgenza plenaria in \"articulo mortis\". Quando vide il coltello diede una gran voce raccomandandosi per\u00f2 a Dio; la butt\u00f2 gi\u00f9 finalmente a grido di popolo e poi non la trov\u00f2 mai con li piedi, s\u00ec che la fece stentare\u00bb.\nIl cadavere fu consegnato all'Ospedale perch\u00e9 ne facesse pubblica anatomia, un altro \u00abspettacolo\u00bb che richiamava la folla in piazza San Petronio durante i festeggiamenti del carnevale."}
{"id": "2210859", "revid": "122885500", "url": "https://it.wikipedia.org/wiki?curid=2210859", "title": "Jeanne Balibar", "text": ""}
{"id": "2210860", "revid": "1543377", "url": "https://it.wikipedia.org/wiki?curid=2210860", "title": "La lunga attesa dell'angelo", "text": "La lunga attesa dell'angelo \u00e8 un romanzo storico della scrittrice italiana Melania Gaia Mazzucco, edito da Rizzoli nel 2008 e vincitore del Premio Scanno nel 2009.\nTrama.\nIl romanzo \u00e8 il racconto degli ultimi giorni di vita di Jacopo Robusti detto il Tintoretto, attraverso le parole che l'artista stesso rivolge a Dio durante la sua malattia. La febbre, che lo divora, lo porta a vagare con la memoria nei meandri del suo passato e a ricordare gli episodi che hanno segnato la sua vita: dall'infanzia nella bottega di tintore del padre alla decisione di prendere la strada della pittura, dall'amore con una cortigiana alla nascita della sua primogenita ed erede artistica Marietta, al matrimonio, ai figli. Il presente si confonde con il tempo del ricordo, con frequenti flashback e anticipazioni che vengono lasciate in sospeso, per essere riprese solo successivamente."}
{"id": "2210862", "revid": "1924342", "url": "https://it.wikipedia.org/wiki?curid=2210862", "title": "60 Horses in My Herd", "text": "60 Horses in My Herd \u00e8 il primo album del gruppo folk tuvano Huun-Huur-Tu. "}
{"id": "2210863", "revid": "767487", "url": "https://it.wikipedia.org/wiki?curid=2210863", "title": "The Orphan's Lament", "text": "The Orphan's Lament \u00e8 il secondo album del gruppo folk tuvano Huun-Huur-Tu. "}
{"id": "2210865", "revid": "767487", "url": "https://it.wikipedia.org/wiki?curid=2210865", "title": "If I'd Been Born an Eagle", "text": "If I'd Been Born an Eagle \u00e8 il terzo album del gruppo folk tuvano Huun-Huur-Tu. "}
{"id": "2210866", "revid": "767487", "url": "https://it.wikipedia.org/wiki?curid=2210866", "title": "Where Young Grass Grows", "text": "Where Young Grass Grows \u00e8 il quarto album del gruppo folk tuvano Huun-Huur-Tu. "}
{"id": "2210881", "revid": "54193", "url": "https://it.wikipedia.org/wiki?curid=2210881", "title": "Indice DA", "text": "L'indice DA o indice \u0394A \u00e8 un indice dello stato di maturazione della frutta basato sulla differenza di assorbanza a due lunghezze d'onda: quella alla quale si ha il massimo assorbimento da parte della clorofilla di tipo a ed una seconda, usata come riferimento, scelta per avere la minima variazione di assorbanza durante tutto il periodo di maturazione della frutta.\nIl valore DA \u00e8 proporzionale al quantitativo di clorofilla presente nel frutto. Poich\u00e9 questo tende a diminuire costantemente durante la maturazione, l'indice DA tender\u00e0 a decrescere nel tempo, fino a raggiungere valori prossimi a 0 per frutti gi\u00e0 eccessivamente maturi per un utilizzo commerciale.\nI valori di riferimento per la raccolta ed il consumo variano da specie a specie.\nGenesi.\nNegli ultimi anni, in frutticoltura, sono stati condotti numerosi studi circa l'impiego di tecniche non distruttive per valutare la qualit\u00e0 del frutto. \nSi \u00e8 spesso tentato di ottenere per mezzo di prove non distruttive gli stessi indici che, normalmente, si ottengono per mezzo di prove distruttive quali la durezza, il grado brix, l'acidit\u00e0 e cos\u00ec via. Si \u00e8 visto che, con le opportune correlazioni, questi parametri possono effettivamente essere ottenuti dall'analisi spettroscopica nel visibile e nell'infrarosso vicino. Le misure cos\u00ec ottenute, per altro, sono soggette agli stessi problemi di quelle ottenute con i metodi canonici e, principalmente, sono soggette a grossi problemi di stagionalit\u00e0. Inoltre la correlazione stessa fra lo spettro ed i parametri \u00e8 dipendente da molti fattori e questo comporta la necessit\u00e0 di distruggere ed analizzare comunque un grosso numero di frutti per poter ottenere il modello di calibrazione.\nL'indice DA nasce come evoluzione e semplificazione dei sistemi sopracitati per ovviare ai suddetti problemi proponendo di fatto di rilevare un valore non legato alla stagionalit\u00e0 (ovvero la presenza della clorofilla) e che di conseguenza non richiede calibrature.\nLa necessit\u00e0 di misurare l'assorbanza su due sole lunghezze d'onda, inoltre, consente di realizzare la misura per mezzo di strumenti semplici e poco costosi.\nInvenzione.\nCon la domanda di brevetto M02005A000211 depositata da \u201cAlma Mater Studiorum-Universit\u00e0 di Bologna\u201d, si \u00e8 tutelata una invenzione, realizzata da Costa Guglielmo, Noferini Massimo e Fiori Giovanni, relativa ad un indice detto DA, fortemente correlato con lo stadio di maturazione di un frutto ed ai metodi ed agli apparati atti ad effettuare la misura del suddetto DA.\nPropriet\u00e0.\nLe propriet\u00e0 pi\u00f9 interessanti dell'indice sono:\n- L'indice DA, \u00e8 un nuovo indice non distruttivo, e pu\u00f2 essere misurato sui frutti in pianta per monitorare l'evoluzione fisiologica della maturazione.\n- La degradazione della clorofilla e, di conseguenza, il valore DA, seguono la maturazione della frutta anche dopo la raccolta e durante la conservazione;\n- A differenza degli altri parametri utilizzati per determinare lo stato di maturazione di un frutto che sono legati all'andamento stagionale (piovosit\u00e0, nuvolosit\u00e0, temperatura) ed alla tipologia del terreno di coltivazione, l'indice DA \u00e8 legato esclusivamente allo stato di maturazione e, di conseguenza, \u00e8 ripetibile di anno in anno e di luogo in luogo.\nApplicazioni.\nL'indice DA viene di norma utilizzato per determinare il corretto momento di raccolta, per verificare l'omogeneit\u00e0 della partita, e per valutare la conservabilit\u00e0 di lotti di produzione. \nUlteriori utilizzi su tutta la catena di produzione/distribuzione sono attualmente in fase sperimentale.\nViene inoltre usato dai vivaisti, per determinare i protocolli di coltivazione delle nuove specie.\nL'indice DA, ad ora, \u00e8 stato utilizzato con pere, mele, susine, albicocche e pesche. Sono attualmente in corso sperimentazioni per molte altre specie vegetali.\nAttualmente esiste una versione commerciale, realizzata su licenza di \u201cAlma Mater Studiorum-Universit\u00e0 di Bologna\u201d dello strumento utilizzato per la misura dell'indice DA, detto \u00abDA meter\u00bb."}
{"id": "2210882", "revid": "212348", "url": "https://it.wikipedia.org/wiki?curid=2210882", "title": "Residencia de Estudantes", "text": ""}
{"id": "2210883", "revid": "433605", "url": "https://it.wikipedia.org/wiki?curid=2210883", "title": "Pietra runica di Norsta", "text": "La Pietra runica di Norsta \u00e8 una pietra runica risalente all'XI secolo incisa con alfabeto runico e in antico norreno, si trova nelle vicinanze del castello di Wik, poco distante da Uppsala, Svezia. Questo monolite \u00e8 interessante perch\u00e9 cita due persone di nome \"Maiden\" e \"Sweyn\". La parola \"m\u00f8y\" che si pu\u00f2 leggere sulla pietra \u00e8 un accusativo, in antico norreno, di \"m\u0101R\" che vuol dire nubile, vergine (Maiden in inglese) ed \u00e8 l'unica testimonianza giunta di un utilizzo reale di tale parola come nome proprio di una ragazza. Un nome simile si riscontra nella saga di Herv\u00f6r, ove una certa \"M\u00e6r\", nubile o vergine in norreno orientale, sposa Ingold I di Svezia e il di lei fratello, Blot-Sven, divenne re di Svezia dopo suo marito. Siccome la pietra runica risale allo stesso periodo di regno di Blot-Sven, si suppone che la persona di \"Sweyn\" citata sul manufatto sia proprio re Blot-Sven.\nTraslitterazione in caratteri latini.\nsihik\u00feurn ' ... [risa * stin] ' uk ' bru ' kera : at : aterf : sun : uk ' a(t) ' mai : tutor : sin : e\u00feorn : uk : suen : uk ' (u)ik\u00feu-... ' sikb--... ...() ' isi\nTrascrizione in antico norreno.\nSig\u00feorn ... r\u00e6isa st\u00e6in ok bro g\u00e6rva at Adiarf, sun, ok at M\u00f8y, dottur sina, \u00c6i\u00feorn ok Sv\u00e6inn ok Vig\u00feo[rn] ... ... &lt;isi&gt;\nTraduzione in Italiano.\nSig\u00feorn... ha eretto la pietra e costruito il ponte in memoria di \u00c1djarfr, (suo) figlio, e in memoria di Mey (\"m\u00f8y\"), sua figlia, Ei\u00feorn e Sweyn e V\u00edg\u00feorn ..."}
{"id": "2210884", "revid": "14691", "url": "https://it.wikipedia.org/wiki?curid=2210884", "title": "Indice da", "text": ""}
{"id": "2210886", "revid": "339329", "url": "https://it.wikipedia.org/wiki?curid=2210886", "title": "Siguiriya", "text": ""}
{"id": "2210889", "revid": "1442080", "url": "https://it.wikipedia.org/wiki?curid=2210889", "title": "Campionato del mondo di scacchi 1927", "text": "Il campionato del mondo di scacchi 1927 vide affrontarsi il campione in carica Jos\u00e9 Ra\u00fal Capablanca e Aleksandr Alechin, che conquist\u00f2 il titolo vincendo sei partite contro le tre del suo avversario. Si svolse a Buenos Aires, in Argentina, tra il 16 settembre e il 29 novembre.\nContesto.\nDopo la sfida tra Capablanca e Lasker nel 1921, diversi giocatori si erano proposti per sfidare il nuovo campione, tra cui Efim Bogoljubov, Aaron Nimzowitsch e Akiba Rubinstein. Nessuno di loro riusc\u00ec a raccogliere i 10'000 dollari di montepremi richiesti allo sfidante, come stabilito dalle \"regole di Londra\" del 1922.\nAlechin aveva tra il 1921 e il 1927 vinto la maggior parte dei tornei cui aveva partecipato, rendendosi cos\u00ec uno dei contendenti pi\u00f9 credibili al titolo mondiale. Pochi furono per\u00f2 i tornei di rilievo vinti dallo sfidante nei due anni precedenti il match, il pi\u00f9 importante di essi fu Baden-Baden 1925. Nello stesso periodo Nimzowitsch (piazzatosi a met\u00e0 classifica a Baden-Baden 1925) vinceva i forti tornei di Mari\u00e1nsk\u00e9 L\u00e1zn\u011b 1925, di Hannover 1926 e di Dresda 1926 (proprio davanti ad Alechin). Bogoljubov (quarto a Baden-Baden 1925) si affermava invece a Breslavia 1925 (davanti a Nimzowitsch), nel fortissimo torneo di Mosca 1925 (davanti a Lasker e Capablanca) ed a Berlino 1926. Capablanca riteneva comunque Nimzowitsch uno sfidante pi\u00f9 credibile, chiedendogli di raccogliere i fondi entro il primo gennaio 1927, cosa che Nimzowitsch non riusc\u00ec a fare.\nAlechin riusc\u00ec ad avere il finanziamento del governo argentino tramite un circolo scacchistico di Buenos Aires, ma gli sponsor pretesero che il russo provasse il suo valore prima di nominarlo sfidante. Organizzarono un torneo a New York tra i migliori giocatori del momento, stabilendo che il vincitore (o il secondo classificato in caso di vittoria di Capablanca) sarebbe stato lo sfidante del cubano nel successivo incontro mondiale. \nNel febbraio 1927 si tenne il torneo. Alechin arriv\u00f2 secondo, nettamente dietro Capablanca, ma davanti a Nimzowitsch e ci\u00f2 fu sufficiente ad ottenere ufficialmente il titolo di sfidante. A luglio il russo vinse il torneo di Kecskem\u00e9t chiudendo con mezzo punto in pi\u00f9 di Steiner e Nimzowitsch (vittoria comunque poco limpida a causa della particolare struttura a gironi del torneo).\nAlechin giunse comunque alla data del match come nettamente sfavorito, vista la netta vittoria di Capablanca a New York 1927 e considerando che i dodici incontri tra i due contendenti avevano visto 5 vittorie di Capablanca e 7 patte.\nRisultato.\nIl campionato si svolse al meglio delle sei vittorie, senza porre limiti al numero di partite da giocare. Fu il pi\u00f9 lungo campionato del mondo fino ad allora disputato: furono giocate infatti 34 partite nell'arco di pi\u00f9 di due mesi. La cadenza di gioco utilizzata, innovativa per l'epoca, fu di due ore e mezza per 40 mosse, terminate le quali veniva aggiunta un'ora ogni 16 mosse.\nTutte le partite, due eccettuate (la prima e la terza) videro sempre la stessa apertura, il gambetto di donna rifiutato, e in particolare la sua variante ortodossa.\nNella 1\u00aa partita Capablanca apre 1.e4 e perde in apertura un pedone in una \"difesa francese\", variante di cambio. Alechin converte il vantaggio di materiale vincendo per la prima volta in assoluto una partita contro Capablanca, scioccando il mondo scacchistico. Per il seguito del match Capablanca aprir\u00e0 sempre 1.d4.\nLa 2\u00b0 partita \u00e8 la patta pi\u00f9 veloce del match.\nLa 3\u00b0 partita \u00e8 una \"difesa ovest indiana\" vinta da Capablanca in maniera convincente, dopo aver sacrificato i pedoni del lato di donna. In seguito alla sconfitta Alechin abbandona la ovest indiana per il resto del match.\nNella 7\u00aa partita Capablanca ottiene un'altra vittoria convincente, va sul 2 a 1 ed il match sembra ora avere l'andamento atteso.\nLa partita 11 \u00e8 il punto di svolta del match: una lunga lotta di 64 mosse, terminata con quattro donne sulla scacchiera, con errori da entrambe le parti e momenti critici giocati da entrambi i giocatori in ristrettezze di tempo. Capablanca, in svantaggio per gran parte della partita, manca una facile patta alla mossa 47. Alechin, nel suo libro \"Le mie migliori partite\", definisce la partita \"una vera commedia degli errori\" ma al tempo stesso \"la partita cruciale del match\".\nLa 12\u00b0 partita \u00e8 ritenuta da molti la partita pi\u00f9 brutta del match, nella quale Capablanca perde giocando male e Alechin si porta sul 3 a 2. \u00c8 l'unica vittoria del match esclusa dal libro \"Le mie migliori partite\" di Alechin.\nNella 20\u00aa partita Capablanca, di nero, entra in un finale di chiaro vantaggio nel quale Alechin \u00e8 costretto a cedere la qualit\u00e0. Capablanca, complice un errore alla mossa 40, non riesce a convertire il vantaggio e la partita termina patta dopo 43 mosse.\nNella partita 21 Capablanca \"probabilmente stanco a causa della complicata lotta di gara 20, sperava in un giorno di riposo e non ha prestato molta attenzione al momento dei cambi in c5, convinto che essi permettessero di arrivare ad una veloce patta\" (Kasparov). In realt\u00e0 non fu cos\u00ec, il gioco passivo di Capablanca permise ad Alechin di aggiudicarsi una netta vittoria e di portarsi sul 4 a 2. Alechin defin\u00ec questa la partita pi\u00f9 valida del match insieme alla 34.\nLa 22\u00b0 partita \u00e8 una gemma difensiva nella quale Capablanca salva un finale complicatissimo, pattando dopo 86 mosse.\nDurante la partita 27 si vive un altro momento cruciale, in posizione praticamente vinta Capablanca gioca 38.Rf2 (invece della corretta 38.Re2) permettendo ad Alechin di salvarsi con uno scacco perpetuo.\nNella 29\u00aa partita Capablanca gioca senza errori un finale complesso e si porta sul 3 a 4.\nNella 31\u00aa partita Capablanca non si riesce ad aggiudicare un finale vantaggioso.\nNella 32\u00aa partita Capablanca sceglie di cedere un pedone per entrare in un finale con iniziativa, Alechin disinnesca l'attivit\u00e0 del nero e converte il vantaggio di materiale portandosi sul 5 a 3.\nNella 34\u00aa partita Alechin punisce il gioco passivo del nero guadagnandosi un pedone, ed andando a vincere il finale di pezzi pesanti con pedone passato in pi\u00f9."}
{"id": "2210891", "revid": "729019", "url": "https://it.wikipedia.org/wiki?curid=2210891", "title": "Battaglia di La Tremblaye", "text": "La battaglia di La Tremblaye \u00e8 stata una battaglia della Prima Guerra di Vandea combattuta il 15 ottobre 1793 a Cholet.\nAntefatti.\nL'esercito di Magonza continuava ad avanzare, incendiando molte citt\u00e0 sul suo passaggio. Il 13 ottobre prese Clisson quindi Tiffauges e Torfou il 14 ottobre. Il 13 ottobre, Charles de Royrand e l'esercito del centro, respinti dalla divisione di Lu\u00e7on del generale Bard che aveva incendiato Les Herbiers e La Verrie si rifugi\u00f2 a Mortagne.\nTuttavia i generali vandeani decisero di evacuare la citt\u00e0 e ripiegare su Cholet, inviando l'artiglieria a Beaupr\u00e9au. L'ordine fu rapidamente effettuato e il 15 ottobre le truppe del generale Kl\u00e9ber entrarono a Mortagne trovandola abbandonata, le uniche persone che vi trovarono furono i molti prigionieri repubblicani che i vandeani dovettero lasciare nelle loro celle.\nDalla costa, il generale Alexis Chalbos aveva riformato il suo esercito a Bressuire e riprese la sua marcia, per congiungersi con gli altri due eserciti repubblicani in marcia verso Cholet dove si sarebbe giocata una battaglia decisiva.\nLa battaglia.\nMaurice d'Elb\u00e9e, Louis Marie de Lescure, Charles de Bonchamps e Charles de Royrand dispiegarono le loro truppe a Saint-Christophe-du-Bois. D'Elb\u00e9e aveva inviato una lettera a Fran\u00e7ois Charette chiedendogli di prendere i repubblicani alle spalle ma non ricevette nessuna risposta.\nIl 15 ottobre le truppe dell'esercito di Magonza e della divisione di Lu\u00e7on passarono all'attacco vicino al castello di La Tremblaye, a sud-ovest di Cholet. Lescure riusc\u00ec a fare arretrare la divisione di Lu\u00e7on, stanca dopo molti giorni di marcia. Il generale Bard, ferito, dovette essere sostituito dal suo tenente, il generale-aiutante Marceau. Beaupuy arriv\u00f2 in rinforzo dei repubblicani e respinse i vandeani di Lescure, questo mentre cercava di richiamare i suoi uomini venne raggiunto da una pallottola alla testa che lo fer\u00ec gravemente, vedendo un loro generale caduto, i vandeani si demoralizzarono e credendolo morto, ripiegarono su Cholet.\nConseguenze.\nNella sera, il consiglio vandeano si riun\u00ec a Cholet mentre i soldati repubblicani si accampavano dinanzi alla citt\u00e0. I generali volevano difendere la citt\u00e0 ma le truppe avevano poche munizioni, l'artiglieria e la polvere da sparo si trovavano a Beaupr\u00e9au con il generale Marigny. Il principe de Talmont, generale di cavalleria, fu quindi incaricato di andare da Marigny e tornare con munizioni e artiglieria, ma alle quattro del mattino ancora non era di ritorno e dovettero evacuare Cholet prima dell'attacco repubblicano, cos\u00ec ripiegarono su Beaupr\u00e9au lasciando la citt\u00e0 ai repubblicani"}
{"id": "2210897", "revid": "74801", "url": "https://it.wikipedia.org/wiki?curid=2210897", "title": "Karl Potter", "text": "Ha studiato percussioni usate in vari stili legati al jazz quali lo swing, il bebop, il latin jazz. \nHa collaborato con Herbie Hancock, Alphonso Johnson, Charles Mingus, Dizzy Gillespie, The Isley Brothers, Gato Barbieri e in Italia con Eduardo De Crescenzo, Napoli Centrale, Pino Daniele, Antonello Venditti, Lucio Dalla, Tullio De Piscopo (a Sanremo 1993 con \"Qui gatta ci cova\"), Lucio Battisti, Edoardo Bennato, Tony Esposito, Banco del Mutuo Soccorso, U.F.J. Project (Urban Funky Jazz Project), PFM, James Senese, Renato Zero.\nApprofondendo i propri studi sull'unione di generi musicali di etnie diverse realizza \"Potter's Etno Live Sound\" e fonda nel 1992 il gruppo Potter Percussion. \nNel 1998 pubblica il primo disco \"Jean's Highlife\" registrato live durante un concerto. \nLa mattina del 9 gennaio 2013 muore all'et\u00e0 di 62 anni a seguito di alcune complicanze causategli dal diabete."}
{"id": "2210898", "revid": "228587", "url": "https://it.wikipedia.org/wiki?curid=2210898", "title": "Black October", "text": "Black October \u00e8 un album del rapper Sadat X. Uscito il 3 ottobre 2006, l'album rappresenta il quarto lavoro solista di Sadat, dopo l'album del 2005 \"Experience &amp; Education\". L'album contiene produzioni a cura di artisti come Da Beatminerz, Diamond D, DJ Spinna e Ayatollah. Tra gli ospiti Boss Money Gangstas, Greg Nice dei Nice &amp; Smooth e Lord Jamar e Grand Puba, compagni di Sadat X nei Brand Nubian."}
{"id": "2210901", "revid": "47767", "url": "https://it.wikipedia.org/wiki?curid=2210901", "title": "Prenomi nelle lingue celtiche", "text": ""}
{"id": "2210904", "revid": "2231812", "url": "https://it.wikipedia.org/wiki?curid=2210904", "title": "Mouse", "text": "Il mouse per computer \u00e8 un dispositivo (o periferica) di puntamento portatile che rileva il movimento bidimensionale rispetto a una superficie piana; questo movimento viene tradotto nel movimento di un puntatore su un monitor, il quale consente un controllo fluido dell'interfaccia grafica di un computer. I mouse dispongono anche di uno o pi\u00f9 pulsanti per consentire varie operazioni e ai quali possono essere assegnate varie funzioni di input. Spesso dispongono anche di altri elementi, come per esempio la rotellina che consente la funzione di scorrimento verticale.\nL'etimologia del nome deriva dal vocabolo che in lingua inglese indica \"topo\", per via della somiglianza con l'animale. Il dispositivo \u00e8 stato brevettato nel 1967 e l'uso si \u00e8 diffuso nella maggior parte dei personal computer del mondo.\nStoria.\nDouglas Engelbart \u00e8 ritenuto l'inventore del dispositivo informatico, secondo quanto esposto nelle pubblicazioni di Thierry Bardini, Paul Ceruzzi, e Howard Rheingold. Engelbart avrebbe ideato con altri diciassette colleghi presso l'Augmentation Research Center all'interno del quale nacque il progetto dell'\"NLS\", un ambiente software con lo scopo di facilitare l'attivit\u00e0 degli scienziati. Il primo prototipo venne concepito nel 1964 ed il brevetto per il suo indicatore di posizione X-Y per display venne assegnato il 21 giugno 1967.\nDurante la \"Joint Computer Conference\" al \"Convention Center\" di San Francisco, nel 1968, si svolse la dimostrazione pubblica del progetto al cospetto di oltre mille esperti. \u00c8 possibile osservare le immagini dell'evento che pose le basi di tutto quello che \u00e8 l'utilizzo odierno del pc.\nAlcuni anni dopo la Xerox produsse il primo computer dotato di Interfaccia grafica e mouse, lo Xerox Alto. Successivamente Steve Jobs della Apple Computer, vedendo una dimostrazione alla Xerox dell'uso del mouse, svilupp\u00f2 una versione pi\u00f9 avanzata della stessa idea, il computer Lisa\",\" aumentandone l'usabilit\u00e0.\nFunzionamento.\nLe tecnologie utilizzate nei mouse hanno essenzialmente tre finalit\u00e0:\nRilevazione del movimento.\nMouse meccanici.\nNel tipo di mouse pi\u00f9 vecchio, detto informalmente \"a pallina\", vi sono:\nI mouse di questo tipo hanno il pregio di essere economici ma anche lo svantaggio di sporcarsi molto facilmente con l'utilizzo: la polvere, infatti, tende ad appiccicarsi alle rotelle che rilevano il movimento, rendendone l'utilizzo saltellante e impreciso.\nMouse ottici.\nI primi mouse ottici utilizzavano un LED e una serie di trasduttori ottico-elettrici (fotodiodi) per rilevare il movimento relativo alla superficie d'appoggio. Questi mouse potevano essere utilizzati solo su speciali superfici con una rete di sottili linee orizzontali e verticali che possono essere distinte dal mouse per capire la direzione del movimento.\nSuccessivamente i mouse ottici poterono incorporare un chip per l'elaborazione dell'immagine, in modo da poter essere utilizzati su un maggior numero di superfici comuni. Questo permise il diffondersi di massa del dispositivo.\nRispetto ai mouse tradizionali la struttura interna del mouse \u00e8 quindi molto semplificata, infatti al posto della pallina, delle ghiere e dei sensori che captano i movimenti lungo i due assi di movimento, ci sono solamente un chip, un sensore ottico e un LED di illuminazione. Il processore di un mouse ottico \u00e8 naturalmente molto pi\u00f9 complesso di quello presente in un mouse tradizionale, a causa della maggiore elaborazione necessaria. Comunque un dispositivo a stato solido, per quanto complesso, \u00e8 in generale molto pi\u00f9 affidabile di un organo meccanico. Inoltre la totale mancanza di aperture dove si possono infiltrare sporco e polvere permette una vita media del mouse di gran lunga superiore a quelli tradizionali, senza alcun bisogno di manutenzione.\nUn altro vantaggio dei mouse ottici \u00e8 la possibilit\u00e0 di funzionare con qualunque inclinazione, anche capovolto (ovviamente se si utilizza il mouse capovolto il puntatore si muover\u00e0 sullo schermo sempre nella direzione opposta a quella in cui si sposta il dispositivo). Per contro non \u00e8 in grado di funzionare su un vetro o su superfici prive di almeno una minima trama ottica.\nL'unico problema pu\u00f2 essere dato dall'utilizzo su una superficie riflettente. Poich\u00e9 il LED illumina il piano d'appoggio e il sensore acquisisce l'immagine, i materiali riflettenti o trasparenti ingannano l'acquisizione dell'immagine e quindi la rilevazione precisa del movimento.\nMouse laser.\nI mouse laser sono essenzialmente mouse ottici che utilizzano un laser al posto di un LED per l'illuminazione del piano d'appoggio. Come conseguenza si ha una maggiore risoluzione nell'acquisizione dell'immagine, che si traduce in migliore precisione e sensibilit\u00e0 di movimento.\nGuardare direttamente il laser di un mouse pu\u00f2 causare danni alla retina. Durante il normale utilizzo il laser o il LED sono puntati verso la superficie d'appoggio e coperti dal mouse stesso, quindi i rischi sono nulli e legati solo ed esclusivamente ad un utilizzo improprio.\nDetto ci\u00f2, i danni alla retina si manifestano solo se il laser viene osservato per lunghi periodi di tempo. Si consiglia comunque di non guardarlo.\nConnettivit\u00e0 e protocolli di comunicazione.\nMouse con il cavo.\nIl collegamento via cavo esiste fin dai primi mouse e sopravvive ancora oggi perch\u00e9 semplice, economico ed esente da rilevanti svantaggi. Il cavo inizia dalla parte anteriore del mouse e termina con un connettore per l'inserimento nel dispositivo.\nI mouse tradizionali avevano un connettore seriale mentre i mouse Apple avevano un connettore ADB, entrambe tipologie non pi\u00f9 utilizzate. Attualmente i connettori sono di tipo USB (oppure PS/2, anche se ormai in disuso).\nIl protocollo PS/2.\nIl nome del connettore din a 6 pin deriva dalla serie di computer IBM Personal System/2, introdotta da IBM nel 1987. Lo stesso connettore viene utilizzato anche nelle tastiere PS/2.\nPer ogni evento di movimento, pressione o rilascio di un pulsante, un mouse PS/2 invia sulla sua porta seriale bidirezionale una sequenza di tre byte con il seguente formato:\nUn mouse PS/2 \u00e8 inoltre in grado di comprendere diversi comandi per l'inizializzazione e il controllo, per cambiare modalit\u00e0 di funzionamento e per cambiare la risoluzione dei vettori di movimento.\nMouse senza filo.\nUn mouse senza filo (o, in inglese, \"wireless\") \u00e8 collegato al dispositivo tramite un piccolo ricevitore, con il quale comunica attraverso onde radio, raggi infrarossi o via Bluetooth.\nLa mancanza del cavo rende necessarie alcune aggiunte al corredo di un mouse tradizionale:\nLa mancanza di un cavo e quindi di un legame fisico con il computer \u00e8 un indiscutibile vantaggio in caso di ambienti di lavoro affollati, impossibilit\u00e0 di connettere tramite cavo il mouse al PC o in caso di utilizzo con computer portatili.\nSpesso questi mouse vengono alimentati tramite pile usa e getta, che possono durare anche anni, mentre altri utilizzano batterie che possono essere ricaricate tramite una base separata o un cavo che spesso ne permette l'utilizzo come mouse cablato mentre si carica.\nAlcuni svantaggi dei mouse wireless sono possibili interferenze con il segnale radio, maggiore latenza rispetto a un collegamento cablato e l'inconvenienza che \u00e8 causata quando le batterie si scaricano.\nTuttavia lo scarso peso e frequenza degli svantaggi ha permesso una buona diffusione dei mouse senza filo.\nPulsanti.\nI pulsanti sui mouse sono utilizzati per attivare determinate funzioni, alcune delle quali sono oramai diventate parte di uno standard \"de facto\", come la singola pressione \"(clic)\" per la selezione o due rapide pressioni \"(doppio clic)\" per l'apertura e l'esecuzione. Pi\u00f9 in generale la pressione di un pulsante del mouse permette di interagire con l'oggetto software dell'interfaccia grafica su cui si \u00e8 posizionato il puntatore sullo schermo. Il tipo di interazione dipende sia dal pulsante premuto che dal software utilizzato.\nGeneralmente i software e i sistemi operativi permettono la piena configurazione e personalizzazione dei tasti.\nAl contrario di ci\u00f2 che \u00e8 successo alle tecnologie per la rilevazione del movimento, i pulsanti del mouse non hanno sub\u00ecto particolari innovazioni, a meno di qualche cambiamento nella forma per motivi di design, Ergonomia e nel numero dei pulsanti.\nPrendendo come riferimento l'immagine del mouse a fianco, i vari pulsanti sono i basilari pulsante sinistro (1) e destro (2), la rotella di scorrimento (3) che \u00e8 possibile premere come pulsante centrale ed eventuali pulsanti laterali (4) attivabili con il pollice o l'anulare. Quando ci si riferisce a pulsante destro e sinistro, ci si riferisce non alla loro collocazione fisica rispetto all'utilizzatore, ma alle funzioni che storicamente essi hanno assunto: \u00e8 infatti possibile, in molti casi, invertire le funzioni assegnate ai pulsanti destro e sinistro per assicurare un utilizzo comodo sia ai destri sia ai mancini, che possono cos\u00ec utilizzare l'indice per il tasto sinistro, nonostante che esso sia posizionato a destra.\nMentre i pulsanti sinistro e destro sono presenti fin dai primi mouse, la rotella di scorrimento ha avuto ampia diffusione di pari passo con il diffondersi di Internet e del World Wide Web perch\u00e9 permette di scorrere i contenuti dei siti con pi\u00f9 facilit\u00e0 rispetto all'uso della classica barra di scorrimento delle finestre.\nI primi mouse avevano, oltre ai tasti destro e sinistro, un tasto centrale posizionato tra i due, probabilmente predisposto per funzioni che non vennero mai abilitate; questo tasto \u00e8 gradualmente scomparso e lo spazio a lui destinato \u00e8 oggi occupato dalla \"rotellina\".\nUtilizzi comuni.\nNonostante sia possibile personalizzare il comportamento del mouse, con il tempo si \u00e8 creata un'implicita semantica gestuale associata agli utilizzi pi\u00f9 comuni. Gli sviluppatori di software in generale cercano di rispettare questi significati per permettere all'utente un utilizzo coerente e intuitivo del software attraverso il mouse.\nClic.\nUna breve pressione di un pulsante con immediato rilascio \u00e8 detta \"clic\" o \"fare clic\" o, in inglese, \"to click\".\nUn \"clic\" con il tasto sinistro (nei mouse a due pulsanti) serve tipicamente a selezionare un oggetto come un'icona o un comando da un menu, mentre un \"clic\" con il tasto destro richiama solitamente un menu contestuale.\nUn \"clic\" con il tasto centrale, o l'equivalente pressione della rotella di scorrimento, non ha un significato comune ben definito, ma dipende dal contesto e dall'applicativo. In Mozilla Firefox, Internet Explorer e Google Chrome, per esempio, cliccare con \"mouse3\" su un collegamento permette di aprirlo direttamente in una nuova \"scheda\", mentre cliccare con il tasto centrale in una qualunque altra parte della pagina lega lo scorrimento della pagina direttamente al movimento del mouse fino a un nuovo clic (funzionante solo su sistema operativo Microsoft).\nI tasti addizionali a volte sono utilizzati nella consultazione di ipertesti replicando il comportamento dei pulsanti \"Avanti\" e \"Indietro\" dell'interfaccia grafica, ma in linea di massima la loro configurazione \u00e8 lasciata alle necessit\u00e0 e al gusto dell'utente.\nDoppio clic.\nDue \"clic\" in rapida successione a mouse fermo sono detti \"doppio clic\". Nonostante sia possibile eseguire un \"doppio clic\" con qualsiasi pulsante del mouse, l'utilizzo preponderante, se non esclusivo, riguarda il tasto sinistro. Nell'ambito dei sistemi Microsoft Windows esiste a fini pratici solo il doppio clic con il tasto di sinistra.\nNei programmi applicativi il \"doppio clic\" assume significati diversi, ma nei sistemi operativi dotati di interfaccia grafica a icone il doppio clic \u00e8 da sempre sinonimo di esecuzione dell'azione predefinita associata all'oggetto, ovvero al punto sensibile sul quale il doppio clic viene eseguito. Nell'ambito dei sistemi Microsoft Windows il significato implicito principale \u00e8 l'esecuzione del comando \"Apri\" (\"Open\"), tuttavia eseguendo il doppio clic sull'icona in alto a sinistra in corrispondenza della barra del titolo della finestra il significato implicito, ovvero l'azione predefinita associata al doppio clic, \u00e8 \"Chiudi\" (\"Close\"). Tale significato predefinito pu\u00f2 essere modificato ovvero personalizzato, per esempio, per associare il doppio clic all'esecuzione del comando Stampa (Print). In Microsoft Windows e nei sistemi operativi Apple gi\u00e0 dal System 6 eseguire un \"doppio clic\" su un'icona poteva avere i seguenti significati:\nTutti e tre adattano il concetto di esecuzione all'oggetto coinvolto.\nL'associazione \"doppio clic\"-esecuzione non \u00e8 per\u00f2 universale: KDE per esempio esegue con un singolo \"clic\" e per selezionare un'icona \u00e8 necessaria un'operazione di trascinamento.\nNon tutti gli elementi di un'interfaccia grafica sono suscettibili a un \"doppio clic\". I menu e i pulsanti tipicamente rispondono ai singoli \"clic\" e interpretano un \"doppio clic\" come due \"clic\" distinti.\nTriplo e quadruplo clic.\nIl triplo e il quadruplo clic sono utilizzati in alcuni \"word processor\" per selezionare parti di testo. Ad esempio, in Microsoft Word il triplo click seleziona l'intero paragrafo; in LibreOffice Writer, invece, il triplo clic seleziona una intera frase (dalla prima lettera maiuscola precedente al primo segno di interpunzione o punto), mentre il quadruplo clic seleziona un intero paragrafo (tutto il testo tra un carattere di Invio e l'altro).\nTrascinamento e \"drag and drop\".\nPremere un pulsante e muovere il mouse tenendo il pulsante premuto \u00e8 detto \"trascinare\". Se non \u00e8 esplicitamente specificato quale sia il pulsante in questione, si intende quello sinistro.\nIl significato comune dell'azione \u00e8 la selezione multipla di oggetti:\nIl \"drag and drop\" (letteralmente \"trascina e lascia\") \u00e8 il trascinamento applicato a un oggetto, spesso utilizzato per un'operazione di spostamento in memoria. Effettuare un \"drag &amp; drop\" \u00e8 simile all'afferrare qualcosa, trasportarlo altrove e poi appoggiarlo. Applicato alle interfacce grafiche viene usato per spostare o copiare file e directory dentro un'altra directory o per spostare finestre trascinandole per la barra del titolo. L'utilizzo negli applicativi \u00e8 molto vario, ma comunque coerente con l'idea di base di movimento.\n\"Mouse gestures\".\nAlcuni programmi permettono un utilizzo pi\u00f9 avanzato del mouse con le cosiddette \"mouse gestures\" ovvero una serie di movimenti e di pressioni che vengono interpretati come comandi di vario genere, permettendo teoricamente un'infinita gamma di comandi via mouse.\nLa prima \"gesture\" fu introdotta dalla Apple e fu il trascinamento \"(drag)\", che ebbe cos\u00ec successo che oggi \u00e8 uno dei requisiti base di un'interfaccia grafica. Nessun'altra \"gesture\" ha mai avuto la stessa sorte e sono rimaste relegate nei confini dei rispettivi applicativi di appartenenza.\nProgrammi che utilizzano \"gesture\" sono i browser Opera e Firefox, quest'ultimo mediante un'estensione, mentre programmi come \"Sensiva\" e \"StrokeIt\" (per Microsoft Windows) permettono di utilizzare le \"gesture\" in ogni applicazione. In ambienti UNIX compatibili, il supporto a diverse combinazioni gestuali \u00e8 disponibile in numerosi ambienti desktop, come GNOME o Plasma o fvwm2, e in alcuni gestori di finestre, come FVWM.\nAlcuni videogiochi che fanno uso di \"gesture\" sono \"Black &amp; White\", \"\" e \"Darwinia\"."}
{"id": "2210907", "revid": "281901", "url": "https://it.wikipedia.org/wiki?curid=2210907", "title": "Spinning (pesca)", "text": ""}
{"id": "2210911", "revid": "1833487", "url": "https://it.wikipedia.org/wiki?curid=2210911", "title": "Paulie Pennino", "text": "Paul Pennino, noto col soprannome \"Paulie\" (Filadelfia, 19 novembre 1940 - Filadelfia, 22 febbraio 2012) \u00e8 stato un personaggio immaginario della saga di \"Rocky\", interpretato da Burt Young. \u00c8 uno degli unici tre personaggi ad apparire in tutti i film dell'esalogia (insieme al protagonista Rocky Balboa e Tony Evers).\nCreazione.\nNella prima sceneggiatura di \"Rocky\" scritta da Sylvester Stallone, Adriana viveva con la madre invece che con un fratello. Successivamente, Stallone corresse il copione e sostitu\u00ec la madre con un fratello italiano di nome \"Paulie\" che lavorava in una macelleria.\nBiografia del personaggio.\nRocky.\nPaulie \u00e8 un italoamericano impiegato in un mattatoio di Philadelphia. Nonostante i modi rozzi e cinici, nonch\u00e9 i problemi d'alcolismo, \u00e8 il miglior amico di Rocky Balboa, un pugile semi-dilettante. Ha una sorella di nome Adriana, di cui Rocky \u00e8 innamorato; sar\u00e0 Paulie a far incontrare i due, il giorno del Ringraziamento. Inoltre, assister\u00e0 Rocky nel suo allenamento e nel combattimento contro il campione dei pesi massimi Apollo Creed.\nRocky II.\nDopo il matrimonio tra Rocky e sua sorella, Paulie rimane da solo in casa. Un giorno va al negozio di animali dove lavora Adriana e litiga con lei, accusandola di ostacolare l'allenamento di Rocky; la donna ha un malore e viene condotta d'urgenza in ospedale, dove partorisce prematuramente, entrando in coma. Paulie vorrebbe aiutare Rocky nella sua rivincita contro Apollo, ma decide di rimanere a casa di Rocky ad assistere Adriana, ancora convalescente.\nRocky III.\nRocky \u00e8 all'apice della sua carriera e Paulie viene arrestato, dopo aver distrutto, in preda ai fumi dell'alcol, un flipper raffigurante il pugile. Rocky gli paga la cauzione, ma i due cognati litigano e la loro amicizia sembra rompersi. I due fanno pace subito e Paulie diventer\u00e0 il vice-allenatore di Rocky.\nRocky IV.\nBench\u00e9 non abbia un ruolo centrale in questo film, anche nel quarto episodio Paulie aiuta Rocky, assistendo il cognato nel suo allenamento contro Ivan Drago e durante l'incontro finale.\nRocky V.\nPaulie, prima di partire per la Russia, ha fatto firmare imprudentemente a Rocky una procura, convinto fosse una proroga per la dichiarazione dei redditi, con il commercialista di famiglia invischiato in un grosso affare immobiliare; fallito l'affare, quest'ultimo lascia Rocky in gravi condizioni economiche. Paulie, Rocky e Adriana sono quindi costretti a tornare nella casa dove vivevano nel secondo film, insieme a Robert jr., il figlio di Rocky. Intanto, \"lo Stallone italiano\" allena Tommy Gunn, un giovane pugile che poi lo tradisce per il perfido Duke Washington. Tommy sfida Rocky ad un incontro di strada, tanto da picchiare Paulie per indispettirlo. Alla fine Rocky batte sia Tommy Gunn che Duke Washington.\nRocky Balboa.\nPaulie ha ormai 66 anni, frustrato dalla morte della sorella. Bench\u00e9 non accetti il fatto di dover condividere il doloroso passato con Rocky, \u00e8 l'unico vero amico e confidente del cognato.\nUn giorno \u00e8 costretto ad andare in pensione, anche se una vera pensione non l'avr\u00e0 mai, perch\u00e9 \u00e8 licenziato in tronco dalla macelleria, in quanto troppo anziano. Solo cos\u00ec Paulie, giunto al ristorante di Rocky, si riappacifica con il cognato sfogandosi in lacrime, facendo pace col passato. Cos\u00ec accetta di aiutare Rocky nel suo allenamento contro Mason Dixon.\nCuriosit\u00e0.\nIn \"Rocky Balboa\", durante la conferenza pre-incontro, sulla targa del nome si legge \"Paulie Panina\" anzich\u00e9 \"Pennino\".\nNel videogioco \"Rocky Legends\" \u00e8 presente anche Paulie che, per\u00f2, porta il cognome Klein anzich\u00e9 Pennino."}
{"id": "2210915", "revid": "6923", "url": "https://it.wikipedia.org/wiki?curid=2210915", "title": "Paperino e il sentiero dell'unicorno", "text": "Paperino e il sentiero dell'Unicorno \u00e8 una storia scritta e disegnata da Carl Barks. Il titolo originale \u00e8 \"Trail of the Unicorn\" ed \u00e8 uscita la prima volta negli Stati Uniti nel febbraio del 1950 nella pubblicazione Four Color Comics n.263.\nIn Italia viene pubblicata nel maggio dello stesso anno nell'\"Albo d'Oro\" n.208 edito da Arnoldo Mondadori Editore e da qui in poi seguiranno altre ristampe, ad esempio su Albi della Rosa e Io, Paperino.\nTrama.\nZio Paperone incarica Paperino di trovargli un unicorno per il suo zoo e lo manda a Shangri-La dove \u00e8 stato visto il mitico animale. L\u00ec per\u00f2 vi si reca in anticipo anche il cugino Gastone che, avendo saputo della ricerca del ricco zio, si traveste da fachiro indiano (Mustaf\u00e0 Carit\u00e0) e gabba Paperino vendendogli un cavallo bolso con una carota per corno. Scoprono tutto per\u00f2 i nipotini di Paperino (peraltro clandestini nel suo stesso aereo) e partono sulle montagne alla ricerca del vero Unicorno.\nMa nonostante lo catturino veramente e con non pochi sforzi (un nipotino viene quasi infilzato ma si salva offrendo allo scatenato animale un sasso ricoperto di muschio) sar\u00e0 per\u00f2 il fortunatissimo Gastone a trovare quest'ultimo (infilzato su un albero) ed a consegnarlo a Zio Paperone intascando il ricco premio. I nostri ritorneranno a casa giorni dopo sfiniti e senza soldi incontrando pure sulla loro strada Gastone con un macchinone nuovo fiammante. Ma sui giornali troveranno la notizia che l'Unicorno \u00e8 malato e non mangia pi\u00f9 e cos\u00ec si recano dallo zio portando con loro quel famoso sasso col muschio di cui l'animale andava ghiotto. Non appena questi lo assaggia si rimette subito in forma e Paperino viene premiato con tantissimi dollari tanto da comprarsi una nuova super-lussuosa limousine il doppio di quella di Gastone."}
{"id": "2210917", "revid": "1457847", "url": "https://it.wikipedia.org/wiki?curid=2210917", "title": "Campionato del mondo di scacchi 1929", "text": "Il campionato del mondo di scacchi 1929 fu conteso tra il campione in carica Alexander Alechin ed Efim Bogoljubov; si svolse tra la Germania e i Paesi Bassi (nelle citt\u00e0 di Wiesbaden, Heidelberg, Berlino, L'Aia e Amsterdam) tra il 6 settembre e il 12 novembre. Alechin conserv\u00f2 il titolo.\nStoria.\nDopo aver conquistato il titolo due anni prima contro Capablanca, Alechin rifiut\u00f2 di concedere il match di rivincita. Accett\u00f2 invece di mettere in palio il suo titolo contro Bogoljubov, che pur essendo uno dei giocatori di punta dell'epoca non era, secondo molti, all'altezza di Alechin.\nRisultati.\nIl match fu giocato sulle trenta partite, con la condizione che il vincitore avrebbe dovuto vincere almeno sei partite."}
{"id": "2210922", "revid": "767487", "url": "https://it.wikipedia.org/wiki?curid=2210922", "title": "Geraldo Dutra Pereira", "text": "Caratteristiche tecniche.\nGiocava come difensore centrale. \nEra conosciuto per il suo stile di gioco ruvido e per la sua grande forza fisica. Aveva una buona tecnica e segn\u00f2 diversi gol per il Porto su calcio di punizione.\nCarriera.\nClub.\nDebutt\u00f2 nel Cruzeiro Esporte Clube nel 1986, venendo convocato in Nazionale l'anno successivo dal commissario tecnico Carlos Alberto Silva. Sempre nel 1987 si trasfer\u00ec al Porto dove successivamente avrebbe anche ricoperto il ruolo di dirigente sportivo. Alla fine di gennaio 1991 la dirigenza del Porto, con presidente Jorge Nuno Pinto da Costa, decise di cedere il giocatore, sostenendo che stesse avendo dei contatti con i rivali del Benfica. Un mese e mezzo dopo, il Porto era in una situazione rischiosa in campionato, visto che aveva perso la testa della classifica a favore proprio del Benfica. Proprio il presidente Pinto da Costa sollecit\u00f2 quindi il ritorno del difensore, che si trovava in Brasile, e il Porto vinse poi il campionato.\nSub\u00ec un grave infortunio nel 1987 quando aveva solo 22 anni, che con il passare degli anni si aggrav\u00f2. A causa di tale infortunio, Gerald\u00e3o concluse prematuramente la carriera nel 1993, a 30 anni.\nNazionale.\nCon la Nazionale di calcio del Brasile e gioc\u00f2 alla Copa Am\u00e9rica 1987. In tutto ha collezionato 9 presenze con la maglia del Brasile.\nAllenatore.\nDopo tre anni passati fuori dal mondo del calcio, curando affari personali come la sua tenuta di Governador Valadares, Gerald\u00e3o torn\u00f2 nel 1996 quando si laure\u00f2 alla Escola de Educa\u00e7\u00e3o F\u00edsica do Ex\u00e9rcito di Rio de Janeiro. Inizi\u00f2 quindi la nuova carriera allenando l'Ipatinga nel 1997, allenando poi la squadra riserve del Porto, e nel 2005 il CRB."}
{"id": "2210923", "revid": "21851957", "url": "https://it.wikipedia.org/wiki?curid=2210923", "title": "Peso ley 18.188", "text": ""}
{"id": "2210925", "revid": "21851960", "url": "https://it.wikipedia.org/wiki?curid=2210925", "title": "Peso ley 18188", "text": ""}
{"id": "2210932", "revid": "228587", "url": "https://it.wikipedia.org/wiki?curid=2210932", "title": "Ginepro (disambigua)", "text": ""}
{"id": "2210933", "revid": "404338", "url": "https://it.wikipedia.org/wiki?curid=2210933", "title": "SE", "text": ""}
{"id": "2210934", "revid": "1590006", "url": "https://it.wikipedia.org/wiki?curid=2210934", "title": "Chlo\u00e9", "text": "Chlo\u00e9 \u00e8 una casa di moda francese fondata nel 1952 da Gaby Aghion. \u00c8 stata la prima azienda di abbigliamento a realizzare pr\u00eat-\u00e0-porter di lusso.\nStoria.\nChlo\u00e9 viene fondata nel 1952 dalla stilista parigina di origini egiziane Gaby Aghion e dal suo partner Jacques Lenoir, che fra i primi si resero conto della crescente richiesta di una moda pr\u00eat-\u00e0-porter di alta qualit\u00e0. Il nome Chlo\u00e9 fu scelto dalla Aghion per il suono femminile e raffinato che aveva. Nel 1956 la prima collezione disegnata da Aghion fu presentata al \"Le Caf\u00e8 de Flore\". Il successo fu tale da permettere ad Aghion e Lenoir di assumere nuovi giovani talenti come Christiana Bailly, Mich\u00e8le Rosier, Maxime de la Falaise, Graziella Fontana, Tan Giudicelli, Guy Paulin, Carlos Rodriguez, che in seguito intraprenderanno carriere di grande successo.\nDal 1966 al 1983 principale stilista di Chlo\u00e9 \u00e8 Karl Lagerfeld, e il marchio diventa uno dei pi\u00f9 noti nel mondo della moda, indossato da personalit\u00e0 come Jackie Kennedy, Brigitte Bardot, Maria Callas e Grace Kelly. Punto di forza di Chlo\u00e8 diventa la realizzazione di ogni singolo accessorio d'abbigliamento, creando in proprio persino bottoni e bijoux. Nel 1971 viene aperta la prima boutique monomarca Chlo\u00e9 a Parigi.\nDal 1985 Chlo\u00e8 entra a far parte del gruppo Richemont, mentre altri giovani stilisti si alternano alla direzione artistica della maison fra cui Martine Sitbon (dal 1988), Karl Lagerfeld (dal 1992) e Stella McCartney (dal 1997), Phoebe Philo (dal 2001), Paulo Melim (dal 2006), Hannah MacGibbon (dal 2008), Clare Waight Keller (dal 2011) e Natacha Ramsay-Levi (dal 2017).\nNel corso degli anni la produzione Chlo\u00e8 si \u00e8 allargata al campo degli accessori di moda in pelle (scarpe, borsette) e dei profumi. Ad oggi, Chlo\u00e9 \u00e8 distribuito praticamente in tutto il mondo, tramite una rete di filiali che coprono le maggiori capitali: Parigi, Londra, Tokyo, Hong Kong, Shanghai, New York, Dubai fra le altre. In Italia gli unici negozi monomarca del brand si trovano uno a Milano all'interno dei grandi magazzini La Rinascente mentre l'altro a Porto Cervo."}
{"id": "2210942", "revid": "1124164", "url": "https://it.wikipedia.org/wiki?curid=2210942", "title": "Matthias Stomer", "text": "Biografia.\nNato intorno al 1600 ad Amersfoort nei Paesi Bassi, ebbe la prima formazione artistica presso la scuola del pittore caravaggesco Gerard van Honthorst. Quest'ultimo con Hendrick ter Brugghen cre\u00f2 una scuola pittorica ad Utrecht cui parteciparono anche Dirck van Baburen e Abraham Bloemaert al fine di diffondere le novit\u00e0 caravaggesche nell'Europa continentale. La pittura dello Stomer si avvicina, pertanto, ai modi di questa matrice naturalistica olandese.\nNel 1630 \u00e8 documentata la sua presenza a Roma, dove rimarr\u00e0 circa fino al 1633. Dopo il soggiorno romano, Stomer si trasferisce a Napoli dove lavorer\u00e0 tra il 1633 e il 1637 lasciando un cospicuo numero di tele. Nella citt\u00e0 partenopea il suo stile coglie elementi pittorici di autori meridionali come lo Spagnoletto, e la sua pittura si fa sempre pi\u00f9 materica, avvicinandosi alla cosiddetta pittura del \"tremendo impasto\", che ha come capostipite il pittore anonimo Maestro dell'Annuncio dei pastori che la critica identifica con lo spagnolo Juan Do.\nStomer approda in Sicilia, dove soggiorna all'incirca nel decennio 1640-1650, legandosi alla pi\u00f9 vecchia aristocrazia dei conti di Mazzarino, dei principi di Villafranca e degli Afflitto di Belmonte. Risulta documentato a Palermo nel 1640 per il battesimo di un figlio illegittimo, e a questo periodo sono collocabili le due tele di Monreale, la \"Nativit\u00e0\" e il \"San Domenico di Silos\".\nIn Sicilia, dove successivamente lavorer\u00e0 fino alla sua morte, lascia diversi lavori in cui predomina un forte contrasto luminoso. Emblematico \u00e8 il \"Cristo deriso\", datato intorno al 1640, in cui la figura di Cristo con un mantello rosso si caratterizza per la forte luce di riverbero e per la tecnica del chiaroscuro.\nInsieme a Anton Van Dyck, Matthias Stomer \u00e8 uno dei pi\u00f9 importanti pittori dell'area dei Paesi Bassi che visitarono la Sicilia nel Seicento stabilendovisi per un lasso di tempo e lasciandovi opere significative che influiscono non poco sull'arte locale. Nello spazio di circa un decennio, egli realizza una trentina di opere, di cui solo una decina sono pervenute, presenti, oltre che a Palermo e Provincia (Caccamo, Monreale), a Catania (Castello Ursino) e a Messina (Museo regionale) e Provincia (Mistretta).\nOpere.\nSicilia.\nCatania e provincia.\nCatania.\nDella collezione \u00abGiovan Battista Finocchiaro\u00bb nel Museo civico al Castello Ursino di Catania si annoverano:"}
{"id": "2210948", "revid": "1714743", "url": "https://it.wikipedia.org/wiki?curid=2210948", "title": "Folco IV d'Angi\u00f2", "text": "Origine.\nFiglio maschio secondogenito del conte di G\u00e2tinais e signore di Ch\u00e2teau-Landon, Goffredo II e di sua moglie (il matrimonio viene confermato dalla \"Ex Histori\u00e6 Andegavensis Fragmento\" scritta dallo stesso loro figlio, Folco IV \"il Rissoso\"), Ermengarda detta Bianca d'Angi\u00f2, figlia del conte d'Angi\u00f2, Folco III Nerra o \"il Nero\" e di Ildegarda, di cui non si conoscono gli ascendenti, ma sicuramente originaria della Lotaringia; Ermengarda fu anche sorella del conte d'Angi\u00f2, Goffredo II \"Martello\" e madre, oltre che di Folco, anche del conte d'Angi\u00f2, Goffredo III il Barbuto.&lt;br&gt;Goffredo II di G\u00e2tinais, detto \"Ferreol\", secondo il documento n\u00b0 XIX del \"Cartulaire de l'\u00e9glise Notre-Dame de Paris, Tomes I\", era il figlio primogenito del conte consorte di G\u00e2tinais, Ugo di Perche (\"filiis Hugonis Pertice, scilicet Gosfredo et Letoldo\") e di Beatrice di Macon, figlia del conte Aubry II di M\u00e2con e di Ermentrude di Roucy, figlia del conte di Reims e signore di Roucy, Rinaldo(secondo la genealogia n\u00b0 V delle \"Genealogi\u00e6 comitum Andegavensium\", Beatrice era figlia di Alberico, discendente dal conte di Vesontio).\nBiografia.\nTra il 1043 e il 1045, alla morte suo padre, suo fratello primogenito, Goffredo eredit\u00f2 la contea di G\u00e2tinais e la signoria di Ch\u00e2teau-Landon, molto probabilmente sotto la tutela della madre, che, verso il 1048, si spos\u00f2, in seconde nozze, con il duca di Borgogna, Roberto I il Vecchio, come conferma la genealogia n\u00b0 I delle \"Genealogi\u00e6 comitum Andegavensium\".\nSecondo la \"Chronica de Gesta Consulum Andegavorum, Chroniques d'Anjou\" suo zio materno, il Conte d'Angi\u00f2, Goffredo II \"Martello\", nel 1060, essendo ammalato, abbandon\u00f2 i suoi titoli lasciandoli ai nipoti, il conte di G\u00e2tinais, Goffredo III il Barbuto e suo fratello, Folco detto \"il Rissoso\", e, secondo la nota n\u00ba 3 del documento n\u00b0 CXLIII del \"Cartulaire de l'abbaye cardinale de la Trinit\u00e9 de Vend\u00f4me, Tomes I\", Goffredo Martello mor\u00ec il 14 novembre 1060, nel monastero che lui aveva fondato (l'abbazia di Saint-Nicolas d'Angers), dove era stato assistito durante la sua malattia e dove aveva indossato l'abito monacale, assistito dal nipote, Folco \"il Rissoso\", mentre suo successore fu Goffredo III il Barbuto, mentre secondo le \"Chronic\u00e6 sancti Albini Andegavensis, Chroniques des Eglises d'Anjou\" Goffredo Martello mori il 14 novembre 1061 e gli succedette il nipote, Folco detto \"il Rissoso\" (\"MLXI - Obiit Gaufridus Martellus, XVIII Kalend.decembris, cui successit Fulgo cognominatus Rechin\").&lt;br&gt;Nel 1060, Goffredo detto \"il Barbuto\", divenne conte d'Angi\u00f2 e di Turenna, come Goffredo III, mentre suo fratello, il secondogenito, Folco detto \"il Rissoso\" ricevette la Saintonge e la signoria di Vihiers.\nNel 1061, il duca d'Aquitania, Guido Goffredo di Guascogna, invase la Saintonge, ma fu sconfitto da Folco e da Goffredo III il Barbuto alle sorgenti del fiume Boutonne. Ma l'anno dopo il duca d'Aquitania, Guido Goffredo ritorn\u00f2 e, dopo aver occupato Saintes sconfisse e scacci\u00f2 Folco dalla Saintonge.\nIn quello stesso anno (1062), alla morte di Eriberto II, conte del Maine, il duca di Normandia, Guglielmo il Bastardo, occup\u00f2 il Maine a nome di Margherita del Maine e suo figlio, Roberto (qualche anno prima, essendo molto giovane, Eriberto II, che nel documento n\u00ba 15 del \"Cartulaire de l'abbaye de Saint-Vincent du Mans\", datato 15 novembre 1058, viene citato come bambino, \"Herberto puerulo comite\", si era riconosciuto vassallo del duca di Normandia e dato che non aveva eredi, il duca di Normandia, Guglielmo aveva stipulato un contratto di fidanzamento tra suo figlio (di pochi anni) Roberto e Margherita, la sorella di Eriberto, con la clausola che, alla morte di Eriberto II, sempre senza eredi, il futuro genero, Roberto avrebbe ereditato la contea), e, dopo aver fatto imprigionare i successori di Eriberto, Biota del Maine (\u2020 ca. 1064), figlia di Eriberto I detto \"Evigilans canis\" (Cane Sveglio), e suo marito, Gualtiero I (\u2020 ca. 1064), conte del Vexin e di Amiens, continu\u00f2 ad occupare la contea anche dopo la morte di Margherita avvenuta nel 1063.\nDopo l'avvento al potere di Goffredo III il Barbuto, alcuni baroni e visconti iniziarono una ribellione e, nel 1062, si ebbe la ribellione di Goffredo di Pruliaco e altri nobili, come narra la \"Ex Chronico Turonensi\", che fu ucciso e Goffredo, in Turenna, distrusse un'abbazia (\"Turoni\u00e6, Abbatiam Majoris-Monasterii\"). La politica inetta di Goffredo contribu\u00ec ad aumentare la situazione di crisi.\nNegli anni successivi, non accontentandosi della signoria di Vihiers, Folco il Rissoso, si un\u00ec ai baroni che facevano la fronda al fratello, Goffredo III il Barbuto e, in poco tempo, riusc\u00ec a radunare intorno a s\u00e9 il partito degli insoddisfatti: secondo il \"Chronicon Vindocinense\", nel 1067, Goffredo fu sconfitto dal fratello a Saumur, impadronendosi della citt\u00e0 e, nel 1068, Folco riusc\u00ec a catturare Goffredo; Folco si impadron\u00ec dei titoli e dei domini del fratello, che fu imprigionato, nel Castello di Chinon, nella Turenna.La catture e conseguente prigionia di Goffredo III sono citate anche dalla \"Chronica domni Rainaldi archidiaconi sancti Mauricii Andegavensis, Chroniques des Eglises d'Anjou\".&lt;br&gt;Ma questa usurpazione fu poco gradita dal re di Francia, Filippo I e dai suoi vicini, il conte di Blois, Tebaldo III e da alcuni baroni della contea del Maine. Folco IV il Rissoso fu sconfitto, ma secondo la storico, Patrick Van Kerrebrouck, nel suo Les Cap\u00e9tiens 987-1328, ottenne la pace e il riconoscimento del titolo di conte d'Angi\u00f2, nel 1069, cedendo il G\u00e2tinais e Ch\u00e2teau-Landon alla corona di Francia; ma nonostante le pressanti richieste di Filippo I e di Tebaldo III, Goffredo III continu\u00f2 ad essere incarcerato.Comunque dopo l'usurpazione, la contea d'Angi\u00f2 non ebbe pi\u00f9 pace, perch\u00e9 i baroni furono in perenne ribellione obbligando Folco IV ad una guerra continua e anche quando, dopo alcuni anni, ottenne il riconoscimento di tutti i baroni (Folco IV ebbe soprattutto l'appoggio del clero secolare), il paese era ridotto allo stremo (significativa fu la lotta che Folco IV combatt\u00e9 contro Ugo, signore d'Amboise, dal 1081 per il resto della sua vita, per il possesso del castello di Amboise, \"La Residenza\").\nNel 1069, secondo il monaco e storico medievale, Orderico Vitale, i nobili del Maine, sostenuti da Folco IV il Rissoso, cacciarono i Normanni dalla contea del Maine e offrirono la contea a Gersenda, che, dopo la morte della sorella Biota del Maine, era la legittima erede della contea: per\u00f2, nel 1070, secondo l\"'Actus pontificum Cenomannis, cap. XXXII, Gesta Domini Arnaldi Episcopi\", Gersenda e il marito, il conte di Milano e poi, per investitura imperiale, signore di Este e capostipite della casa d'Este, Alberto Azzo II d'Este, decisero di rinunciare al titolo in favore del giovane figlio, Ugo, affidando il governo della contea a Goffredo di Mayenne, che secondo Orderico Vitale, aveva capeggiato la rivolta contro i Normanni.&lt;br&gt; Nel 1072, Folco IV il Rissoso fu chiamato dalla reggente della contea del Maine, Gersenda, la madre del conte Ugo V del Maine, per contrastare il duca di Normandia, Guglielmo il Conquistatore, ora anche re d'Inghilterra; in quell'anno Folco prese possesso di Le Mans. Nel 1073, Guglielmo il Conquistatore arriv\u00f2 con facilit\u00e0 a Le Mans, dopo che Folco l'aveva abbandonata; Folco continu\u00f2 a supportare il conte Ugo V contro l'aggressione di Guglielmo e per molti anni la contea del Maine fu, in parte, controllata dai Normanni, che consideravano conte Roberto II di Normandia, mentre la restante parte del territorio era governata da Ugo V, con la protezione di Folco IV il Rissoso.\nDopo vari anni di lotta, verso il 1081, fu trovato un accordo tra angioini e normanni, la \"pace di Blanchelande\", che riconosceva Roberto conte del Maine, per\u00f2 vassallo di Folco IV il Rissoso.&lt;br&gt;Ma la pace dur\u00f2 poco e, gi\u00e0 nel 1083, le operazioni belliche erano riprese, anche perch\u00e9 era avvenuta la rottura tra Roberto e suo padre Guglielmo. Folco IV riusc\u00ec a riprendere il controllo del Maine, dopo la morte di Guglielmo, quando Roberto divenne il duca di Normandia, Roberto II e la maggior parte della contea ritorn\u00f2 nelle mani dei baroni del Maine.\nPrima del 1990, Folco si spos\u00f2, per la quinta volta, con Bertrada di Montfort, figlia terzogenita del signore di Montfort, Simone I (citata per la verit\u00e0 come sorellastra del signore di Montfort, Amalrico II), e della sua terza moglie, Agnese d'\u00c9vreux, figlia, secondo Orderico Vitale del conte d'\u00c9vreux, Riccardo e di Codechilde di Conches. Il matrimonio di Bertrada e Folco IV viene confermato sia dal \"De Genere Comitum Flandrensium, Not\u00e6 Parisienses\", sia dall'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\".&lt;br&gt;Essendo, secondo Orderico Vitale, ancora in vita due precedenti mogli (erano Mantia, la ripudiata quarta moglie, e la seconda, Ermengarda di Borbone), nel 1091, papa Urbano II condann\u00f2 l'unione di Folco e Bertrada.&lt;br&gt;L'unione tra Folco IV e Bertrada dur\u00f2 poco, in quanto Bertrada fu fatta rapire dal re di Francia, Filippo I e, nonostante la minaccia di scomunica, il 15 maggio 1092, Bertrada spos\u00f2 il re di Francia, Filippo I (la scomunica a Filippo I e Bertrada arriv\u00f2, nel 1095, al concilio di Clermont da parte di papa Urbano II). Secondo Orderico Vitale, Bertrada accett\u00f2 di buon grado l'invito a recarsi alla corte di Francia e unirsi al re Filippo I; Folco, definito mite da Orderico, accett\u00f2 la capricciosa volont\u00e0 della moglie e le permise di lasciarlo e scandalosamente raggiungere Filippo per sposarlo.\nIn questo periodo, l'aperta ribellione di diversi feudatari, obblig\u00f2 Folco IV a chiamare, nel 1098 il figlio primogenito, Goffredo IV Martello, l'erede della contea d'Angi\u00f2, a sostenere il peso di guidare l'esercito.Goffredo comunque si impegn\u00f2 a combattere i vassalli ribelli, e nello stesso periodo cerc\u00f2 di contrastare il re d'Inghilterra, Guglielmo II il Rosso, che ora reggeva anche il ducato di Normandia, nella sua invasione della contea del Maine, correndo in appoggio del conte, Elia I di Beaugency, che, nonostante l'aiuto di Folco IV e Goffredo IV, fu fatto prigioniero da Guglielmo II.La morte di Guglielmo II e il ritorno di Roberto II in Normandia, permise la liberazione di Elia I di Beaugency, che, sempre con l'aiuto di Folco IV, riprese il controllo della contea.\nForse, nel 1104, il suo secondogenito, il figlio di Bertrada di Montfort, Folco il Giovane rientr\u00f2 in Angi\u00f2 da Parigi, dove aveva vissuto con la madre, Bertrada di Montfort, che, nel 1092, dopo il matrimonio con il re di Francia, Filippo I e aveva portato il figlioletto a vivere con lei alla corte e sostenne il padre, Folco IV nella sua lotta, per il predominio nel governo della contea, contro Goffredo IV Martello.&lt;br&gt;Altre fonti invece sostengono che Folco il Giovane rientr\u00f2 in Angi\u00f2, nel 1106, dopo la morte del fratellastro, Goffredo IV Martello.\nIl 23 giugno 1096, secondo il documento n\u00b0 XCIII del \"Cartulaire noir de la cath\u00e9drale d'Angers\", Folco IV fece una donazione alla cattedrale d'Angers, col consenso dei suoi tre figli, Ermengarda, Goffredo IV Martello e Folco il Giovane che controfirmarono il documento assieme al padre.\nIl giovane Goffredo IV Martello, zelante, temuto dai baroni e apprezzato dal clero, continu\u00f2 nella lotta contro coloro che resistevano e, assieme a Folco IV prese la citt\u00e0 di La Chertre, diede alle fiamme Thouars ma durante l'assedio di Cand\u00e9, nel 1106, trov\u00f2 la morte (secondo il \"Chronicon Vindocinense\", nel 1106, Goffredo fu trafitto da una freccia all'assedio di Cand\u00e9), forse assassinato. Con la morte di Goffredo, Folco IV riottenne il pieno controllo del governo della contea d'Angi\u00f2, mentre il fratellastro, Folco il Giovane divenne il nuovo erede, sia dell'Angi\u00f2 sia della Turenna, ma l'indipendenza dei baroni non ebbe pi\u00f9 ostacoli.\nFolco IV il Rissoso, mor\u00ec ad Angers, il 14 aprile 1109, lasciando i suoi titoli e i suoi domini all'unico figlio maschio rimasto in vita, Folco il Giovane; secondo il \"Chronicon Vindocinense\", mor\u00ec il 14 aprile 1109 (\"MCIX - XVIII Kal Mai obiit\"), il conte d'Angi\u00f2, Folco IV (\"Fulco comes Andegavorun\"), fratello di Goffredo il Barbuto (\"frater comitis Gosfridi\u2026Barbatus\") e fu sepolto nel monastero della Santa Trinit\u00e0 di Angers (\"in monasterio nostro Andegavense S. Trinitatis\").\nScritti.\nFolco IV scrisse una storia dei conti d'Angi\u00f2 che \u00e8 andata perduta quasi interamente. Il frammento salvato fu inserito nello \"Spicilegium\" di Luc d'Achery che fu tradotto in francese dall'abate, Michel de Marolles nel suo libro \"Les Histoires des anciens comtes d'Anjou et de la construction d'Amboise, avec des remarques sur chaque ouvrage\" (1681).\nIl \"Gesta Consulum Andegavorum\" \u00e8 un testo scritto in latino tra il 1100 e il 1140 da un monaco angioino, su richiesta di Folco IV il Rissoso, che riguarda la prima dinastia dei conti d'Angi\u00f2 a partire dai visconti d'Angers del IX secolo ( Marchegay, P. e Salmon, A., \"Chroniques d'Anjou\" Tomo I)."}
{"id": "2210950", "revid": "729019", "url": "https://it.wikipedia.org/wiki?curid=2210950", "title": "Battaglia di Laval", "text": "La battaglia di Laval \u00e8 stata una battaglia della Prima Guerra di Vandea combattuta il 22 ottobre 1793 a Laval.\nAntefatto.\nDopo avere attraversato la Loira, i vandeani avevano occupato Varades dove i loro ufficiali si erano riuniti in consiglio il 19 ottobre. Il generalissimo Maurice d'Elb\u00e9e era ferito e non partecip\u00f2 alla riunione, si decise quindi di eleggere un nuovo generalissimo dell'esercito cattolico e reale, venne quindi proposto Louis Marie de Lescure, ma declin\u00f2 l'offerta perch\u00e9 la sua ferita era troppo grave, propose quindi di nominare il cugino Henri de La Rochejaquelein, che dopo un momento di esitazione fin\u00ec per accettare, e divent\u00f2 cos\u00ec, a soli 21 anni, il generalissimo dell'armata vandeana.\nEletto il nuovo generalissimo, si pass\u00f2 quindi ad analizzare la situazione e decidere cosa fare in seguito. Venne deciso di fare insorgere gli abitanti della Bretagna e del Maine e Loira, per lo pi\u00f9 favorevoli ai monarchici, in modo da riprendere contatto con Fran\u00e7ois Charette, Lescure propose di andare su Nantes la cui guarnigione era molto ridotta, ma Antoine de Talmont, che possedeva numerose terre nel Maine, propose di prendere Laval perch\u00e9 con l'influenza che esercitava sugli abitanti di quella regione, diceva che sarebbe riuscito a far insorgere decine di migliaia di uomini.\nLa battaglia.\nLa Rochejaquelein approv\u00f2 il consiglio di Talmont e il 20 ottobre l'armata si mise in marcia per Laval. Sul suo passaggio sconfissero facilmente le deboli guarnigioni di Ingrandes e Cand\u00e9 il giorno stesso, quindi quelle di Segr\u00e9 e Ch\u00e2teau-Gontier il 21 ottobre.\nIl 22 ottobre i vandeani erano davanti a Laval, difesa per\u00f2 da 15.000 uomini, ma i repubblicani non opposero una forte resistenza e il primo attacco vandeano costrinse il generale Letourneur a ordinare la ritirata, ma le sue truppe andarono in rotta e si dispersero nelle campagne. Tutte queste vittorie ottenute con molta facilit\u00e0, aumentarono il morale dei Vandeani, che a Laval ricevettero una buona accoglienza dagli abitanti che fornirono l'esercito di viveri e rifornimenti. I generali vandeani decisero cos\u00ec di restare alcuni giorni a Laval con lo scopo di attendere i rinforzi e di fare riposare le truppe, stanche dalle lunghe marce dei giorni precedenti.\nDurante questo tempo, anche l'esercito dell'Ovest attravers\u00f2 la Loira ad Angers e Nantes il 22 ottobre, lasciando indietro solo Nicolas Haxo per combattere Charette."}
{"id": "2210957", "revid": "27723", "url": "https://it.wikipedia.org/wiki?curid=2210957", "title": "Plena Ilustrita Vortaro", "text": ""}
{"id": "2210965", "revid": "438678", "url": "https://it.wikipedia.org/wiki?curid=2210965", "title": "International Association of Gay and Lesbian Martial Artists", "text": "La International Association of Gay and Lesbian Martial Artists (IAGLMA) \u00e8 la federazione internazionale LGBT delle arti marziali.\nL'IAGLMA \u00e8 membro effettivo della Federazione dei Gay Games.\nStoria.\nLa IAGLMA nasce nel 1990 a Vancouver in occasione della terza edizione dei Gay Games. L'obiettivo dell'associazione \u00e8 quello promuovere le arti marziali all'interno della comunit\u00e0 LGTB ed insegnare l'autodifesa. Tra i membri della IAGLMA ci sono atleti di tutte le discipline marziali provenienti da ogni parte del mondo. I tornei organizzati dall'associazione comprendono anche una sezione riservata alle persone diversamente abili e corsi di autodifesa."}
{"id": "2210971", "revid": "433605", "url": "https://it.wikipedia.org/wiki?curid=2210971", "title": "Pietre runiche di Lingsberg", "text": "Le Pietre runiche di Lingsberg sono due pietre runiche, U 240 e 241, pi\u00f9 un frammento di una terza (U 242) risalenti all'XI secolo, incise con alfabeto runico e in antico norreno. Si trovano nella fattoria Lingsberg, nell'Uppland, Svezia. Le due pietre intatte furono erette da membri della stessa famiglia, e una di queste (U 241) fu realizzata per tramandare ai posteri che Ulfr\u00edkr prese parte a due Danegeld in Inghilterra.\nU 240.\nLa pietra runica fu eretta alla fine di una strada rialzata che terminava proprio di fronte al monolito. Ad oggi, la strada rialzata, \u00e8 quasi invisibile.\nTraduzione in Italiano.\nDanr e H\u00faskarl e Sveinn e Holmfr\u00ed\u00f0r, la madre e i suoi figli, hanno eretto questa pietra in memoria di Halfdan, il padre di Danr e dei suoi fratelli; e Holmfr\u00ed\u00f0r in memoria di suo marito.\nU 241.\nIn origine posta vicino a U 240, ad oggi la pietra runica \u00e8 stata spostata nel cortile della fattoria Lingsberg. Su di essa sono menzionati H\u00faskarl e Sveinn come sulla U 240, tranne Holmfr\u00ed\u00f0r, mentre vi si trova una citazione su Ulfr\u00edkr, padre di Halfdan, che partecip\u00f2 a due Danegeld in Inghilterra. Sfortunatamente non sappiamo sotto quale leader si compissero queste azioni a differenza delle Pietre runiche di Orkesta.\nTraduzione in Italiano.\nE Danr e H\u00faskarl e Sveinn hanno eretto la pietra in memoria di Ulfr\u00edkr, padre del loro padre. Egli ottenne due pagamenti in Inghilterra. Possa Dio e la Madre di Dio aiutare le anime del padre e del figlio.\nU 242.\nDi questa pietra runica venne rinvenuto solo questo frammento, che \u00e8 stato spostato e ora giace accanto a U 241 nella sua nuova sistemazione.\nTraduzione in Italiano.\n... e ... ... ... eresse ..."}
{"id": "2210972", "revid": "287204", "url": "https://it.wikipedia.org/wiki?curid=2210972", "title": "Ines de Castro", "text": ""}
{"id": "2210973", "revid": "729019", "url": "https://it.wikipedia.org/wiki?curid=2210973", "title": "Patrouille de France", "text": "La Patrouille de France \u00e8 la pattuglia acrobatica ufficiale de l'Arm\u00e9e de l'air, l'aeronautica militare francese. \u00c8 spesso indicata con l'acronimo di PAF (\"Patrouille Acrobatique de France\"). Creata nel 1953, \u00e8 una delle pi\u00f9 antiche e prestigiose del mondo. I piloti attualmente volano con dei Dassault-Dornier Alpha Jet.\nVelivoli utilizzati.\ndati ricavati da \"Patrouille de France\"."}
{"id": "2210978", "revid": "767487", "url": "https://it.wikipedia.org/wiki?curid=2210978", "title": "Gianfranco Motta", "text": "Carriera.\nCalciatore.\nTerzino, esord\u00ec in Serie C con il Lecco nella stagione 1970-71; con la squadra bluceleste gioc\u00f2 per cinque stagioni, ottenendo una promozione in Serie B nel 1971-72, immediatamente seguita dalla retrocessione della stagione successiva.\nNel 1975 pass\u00f2 al e con gli abruzzesi conquist\u00f2 due promozioni in Serie A (stagioni 1976-1977 e 1978-1979) e debutt\u00f2 in A nel l'11 settembre 1978 in occasione della sconfitta interna contro il nel campionato 1977-1978, chiuso dai biancoazzurri all'ultimo posto.\nDopo la seconda promozione fu ceduto al , con cui disput\u00f2 due campionati di Serie B e uno di Serie C1, nel quale (stagione 1981-1982) ottenne l'immediato ritorno fra i cadetti.\nChiuse con il calcio giocato nel 1985 dopo tra stagioni fra C2 e C1 con il .\nIn carriera ha totalizzato 24 presenze in Serie A e 208 in Serie B.\nAllenatore.\nDopo i buoni esordi tra i dilettanti lombardi sulle panchine di Missaglia e Pro Lissone, nel 1988-89 fu ingaggiato dalla , che guid\u00f2 a un'immediata promozione in Serie C1, mantenendo la categoria nelle stagioni successive. Sedette poi sulla panchina della Pro Patria nella prima parte della stagione 2001-02, che vide al termine i biancobl\u00f9 promossi in C1 dopo i \"play-off\", disputati sotto la guida di Carlo Muraro.\nOttenne altre due promozioni in C1, nel 2004-05 con la Pro Sesto e nel 2006-07 con il . Dall'aprile del 2007 all'ottobre del 2008, ha allenato il Lecco. Da ottobre 2008 a giugno 2009 ha allenato la , in Lega Pro Seconda Divisione; sino all'aprile del 2010 ha allenato, nella medesima categoria, la Pro Belvedere. Il 30 marzo 2011 divenne allenatore dell'A.C. Monza Brianza 1912, squadra di Lega Pro Prima Divisione e guid\u00f2 la squadra brianzola fino al 9 maggio 2012 quando venne esonerato."}
{"id": "2210984", "revid": "281901", "url": "https://it.wikipedia.org/wiki?curid=2210984", "title": "Specie autoctona", "text": ""}
{"id": "2210987", "revid": "1573940", "url": "https://it.wikipedia.org/wiki?curid=2210987", "title": "Sicalis flaveola", "text": "Il fringuello zafferano o botton d'oro (Sicalis flaveola ()) \u00e8 un fringuello del Sud America, molto comune nelle aree aperte e semiaperte delle pianure al di fuori del bacino dell'Amazzonia. Questo piccolo uccello ha un'ampia distribuzione che comprende la Colombia, il Venezuela settentrionale (dove \u00e8 chiamato \"canario de tejado\" ossia \"canarino dei tetti\"), l'Ecuador occidentale, il Per\u00f9 occidentale, il Brasile orientale e meridionale (dove \u00e8 chiamato \"can\u00e1rio-da-terra\" o \"canarino nativo\"), Bolivia, Paraguay, Uruguay, Argentina settentrionale e Trinidad e Tobago. \u00c8 stato anche introdotto alle Hawaii, a Porto Rico e altrove. Sebbene comunemente considerato un canarino, non \u00e8 correlato al canarino atlantico. In precedenza, \u00e8 stato collocato negli Emberizidae ma \u00e8 pi\u00f9 vicino ai \"mangia semi\".\nDescrizione.\nIl maschio \u00e8 di colore giallo brillante con una corona arancione sul capo che lo distingue dalla maggior parte degli altri fringuelli gialli (ad eccezione del fringuello giallo dalla fronte arancione). Le femmine sono pi\u00f9 difficili da identificare, e la livrea \u00e8 solo una versione leggermente pi\u00f9 opaca del maschio, ma nella sottospecie meridionale \"S. f. pelzelni\" sono bruno oliva con pesanti venature scure.\nTassonomia.\nIl fringuello zafferano fu formalmente descritto nel 1766 dal naturalista svedese Carl Linnaeus nella 12\u00aa edizione del suo \"Systema Naturae\" con il nome binomiale \"Fringilla flaveola\". L'epiteto specifico \u00e8 un diminutivo del latino \"flavus\" che significa \"dorato\" o \"giallo\". La localit\u00e0 tipo \u00e8 il Suriname. Il fringuello zafferano \u00e8 ora inserito nel genere \"Sicalis\", creato nel 1828 dallo zoologo tedesco Friedrich Boie.\n\"Sicalis flaveola\" ha cinque sottospecie:\nBiologia.\nVive in colonie che non scendono sotto la decina di esemplari.\nCanto.\nIl canto del fringuello zafferano \u00e8 piacevole ma ripetitivo, e ci\u00f2, combinato con il loro aspetto, li ha portati ad essere spesso tenuti in cattivit\u00e0 come uccelli canori in molte zone del suo areale.\nAlimentazione.\nSi nutre di semi e anche d'insetti.\nRiproduzione.\nIl fringuello zafferano nidifica, tipicamente, nelle cavit\u00e0 degli alberi, sebbene sia stato visto nidificare anche nei nidi abbandonati dell'hornero rossiccio (\"Furnarius rufus\"), tra i rami dei bamb\u00f9 e sotto i tetti delle case. Difatti questa specie tollera la vicinanza umana, e appare spesso nelle aree suburbane e frequenta spesso le mangiatoie per uccelli. I maschi sono poligami, accoppiandosi con due femmine durante la stagione della nidificazione, e territoriali, il che ha portato la specie ad essere utilizzata in sport sanguinari tra due maschi rinchiusi in una gabbia per combattere fino alla morte.\nAd inizio primavera la femmina si nutre degli insetti lungo i fiumi o nell'acqua (tipo \"buffalos\"), che avranno il doppio vantaggio di stimolarne l'estro e al contempo di essere utilizzati, specie nei primi giorni di vita, per l'imbeccata alla prole, che durante la prima settimana, come gli zigoli, \u00e8 prevalentemente insettivora."}
{"id": "2210995", "revid": "27723", "url": "https://it.wikipedia.org/wiki?curid=2210995", "title": "Sant Pau d'Ordal", "text": ""}
{"id": "2210996", "revid": "1305772", "url": "https://it.wikipedia.org/wiki?curid=2210996", "title": "Caloprymnus campestris", "text": "Il ratto canguro del deserto (Caloprymnus campestris ), noto anche come ratto canguro dal naso marroncino o ratto canguro delle pianure, \u00e8 un marsupiale estinto che viveva tra le dune sabbiose e nelle distese ghiaiose del Queensland sud-occidentale e dell'Australia nord-orientale. Aveva le dimensioni di un piccolo coniglio. Quando si spostava a grande velocit\u00e0 era dotato di una grande resistenza e . Durante il giorno stava nascosto in piccoli covi, dai quali usciva soltanto di notte per nutrirsi. Era una creatura solitaria ed era cos\u00ec indipendente dall'acqua da essere in grado di dissetarsi solo con le piante succulente delle dune sabbiose. Scoperto per la prima volta dagli europei intorno al 1841, non venne pi\u00f9 avvistato per i successivi 90 anni.\nL'ultimo suo avvistamento risale al 1935, quando tre uomini a cavallo ne inseguirono un esemplare per circa diciannove chilometri senza mai fermarsi. Quando i cavalli interruppero esausti la loro corsa il ratto canguro del deserto fugg\u00ec via."}
{"id": "2210998", "revid": "1543377", "url": "https://it.wikipedia.org/wiki?curid=2210998", "title": "Rivista esperantista", "text": "Per rivista esperantista si intende, in maniera generale, un qualsiasi periodico o bollettino edito con una periodicit\u00e0 regolare e pubblicato in lingua esperanto, o comunque dedicato esclusivamente a temi relativi al movimento esperantista.\nSimili periodici svolsero un ruolo fondamentale nel primo periodo della storia dell'esperanto, quando non solo funsero da mezzo di comunicazione e di legame fra gli esperantisti isolati che fondavano i primi gruppi, ma determinarono soprattutto una forte stabilizzazione del lessico dell'esperanto, ancor pi\u00f9 di quanto poterono fare le prime opere letterarie interamente scritte in lingua (generalmente, traduzioni letterarie di classici della letteratura mondiale, e proprio per questo carenti nel mostrare l'uso quotidiano della lingua).\nClassificazione.\nData la definizione del tutto generale, \u00e8 possibile operare numerose classificazioni all'interno della stampa in lingua esperanto.\nLe pubblicazioni esperantiste si possono suddividere, ad esempio, per:\nStoria.\nEvoluzione.\nIl mercato delle pubblicazioni in lingua esperanto \u00e8 storicamente stato soggetto a numerosi e repentini cambiamenti, in virt\u00f9 dei quali solo pochi titoli sono stati regolarmente pubblicati per pi\u00f9 decenni (ad esempio \"Heroldo de Esperanto\", o \"Monato\"), a fronte di numerosissime riviste edite solamente per alcuni anni. Fra le principali difficolt\u00e0 incontrate dagli editori, si segnalano in particolare gli inevitabili costi legati alle spedizioni postali fra diversi paesi (talvolta anche fra diversi continenti) e le difficolt\u00e0 dovute al numero di lettori, modesto se raffrontato a quello dei periodici tradizionali.\nLa difficolt\u00e0 nel raggiungere un ampio numero di lettori da parte delle riviste meno popolari ha spesso costretto gli editori a dipendere dalle sovvenzioni pubbliche, legando di fatto le sorti delle pubblicazioni a quelle del sistema politico. Ad esempio, la frammentazione del blocco sovietico nel 1989-1990 coincise con la scomparsa di numerosissime riviste pubblicate nell'Europa orientale (ad esempio \"Hungara Vivo\").\nA partire dagli anni 1990, la diffusione di Internet ha fortemente ridimensionato la necessit\u00e0 e l'utilit\u00e0 pratica delle riviste cartacee. Alcune riviste storiche, come \"El Popola \u0108inio\", hanno scelto di proseguire le proprie pubblicazioni solo in formato elettronico, rinunciando alla stampa e alle spedizioni postali. Numerosi altri periodici hanno scelto di proseguire le pubblicazioni in entrambe le forme, cartacea ed elettronica (ad esempio \"Esperantologio\", \"Berlina Informilo\").\nConservazione.\nLe principali biblioteche di esperanto presentano sezioni riservate alla conservazione dei periodici in lingua esperanto.\nIl compito \u00e8 reso difficoltoso dal vasto impiego, in passato, della carta acida per la stampa delle riviste: tale materiale, con il tempo, tende notoriamente a degradarsi e frammentarsi. All'inizio degli anni 2000 sono stati a tal fine lanciate alcune iniziative volte ad acquisire mediante uno scanner le riviste pi\u00f9 antiche per poterle conservare in formato elettronico: \u00e8 il caso dei progetti \"Gazetoteko Lanti\" e \"La Esperanta Gazetejo\".\nBibliografia.\nAlcune opere fondamentali all'interno dell'ampia letteratura apparsa in merito alle riviste esperantiste sono:\nIl catalogo di consultazione pi\u00f9 immediata \u00e8 il database \"Trovanto\" del Museo di Esperanto di Vienna."}
{"id": "2211008", "revid": "1305772", "url": "https://it.wikipedia.org/wiki?curid=2211008", "title": "Classe Borodino", "text": "Classe Borodino \u00e8 il nome di diverse classi di navi russe, costruite tra la fine del 1800 e gli inizi del 1900."}
{"id": "2211010", "revid": "339392", "url": "https://it.wikipedia.org/wiki?curid=2211010", "title": "Seguaci (musulmani)", "text": ""}
{"id": "2211013", "revid": "339392", "url": "https://it.wikipedia.org/wiki?curid=2211013", "title": "Tabi'\u016bn", "text": ""}
{"id": "2211014", "revid": "767487", "url": "https://it.wikipedia.org/wiki?curid=2211014", "title": "Giovanni Battista Cervellini", "text": "Di lui non si sa molto: fu organista del duomo di Ceneda dal 1752 e come tale inaugur\u00f2 lo strumento costruito da Gaetano Callido per la cattedrale (1780). Grande conoscitore dell'arte organaia, ha lasciato numerosi brani conservati presso alcune biblioteche.\nNessun legame di parentela si riscontra con Giuseppe Cervellini, altro organista cenedese."}
{"id": "2211016", "revid": "547034", "url": "https://it.wikipedia.org/wiki?curid=2211016", "title": "Pietra di Granby", "text": "La Pietra di Granby \u00e8 una pietra runica, in questo caso un masso naturalmente sporgente dal terreno e inciso, risalente all'XI secolo e riportante l'iscrizione runica pi\u00f9 lunga esistente nell'Uppland, Svezia. Fu realizzata in memoria di un padre, di una madre e di altra gente; inoltre viene citata una propriet\u00e0 del padre."}
{"id": "2211019", "revid": "33689", "url": "https://it.wikipedia.org/wiki?curid=2211019", "title": "Ace Combat 5", "text": ""}
{"id": "2211022", "revid": "2051852", "url": "https://it.wikipedia.org/wiki?curid=2211022", "title": "Record tedeschi del nuoto", "text": "I record tedeschi del nuoto sono i tempi pi\u00f9 veloci mai nuotati in una competizione, da un nuotatore rappresentante la Germania.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: \nCollegamenti esterni.\nRecord ufficiali dal sito federale"}
{"id": "2211023", "revid": "633110", "url": "https://it.wikipedia.org/wiki?curid=2211023", "title": "Classe Borodino (nave da battaglia)", "text": "La classe Borodino fu una classe di corazzate pre-dreadnought costruite per la Voenno-morskoj flot tra il 1899 ed il 1905. La classe comprendeva complessivamente cinque unit\u00e0 e prese il nome dalla prima di esse che fu varata.\nLe Borodino erano caratterizzate da diverse limitazioni tecniche, tanto che sono state considerate da alcuni ingegneri navali come tra le peggiori navi da battaglia mai costruite.\nCaratteristiche tecniche.\nLe unit\u00e0 della classe Borodino erano basate sulla precedente nave da battaglia \"Cesarevi\u010d\", che era stata costruita su progetto francese a La Seyne-sur-Mer e combatt\u00e9 come ammiraglia nella battaglia del Mar Giallo nel 1904. La marina russa accett\u00f2 di acquistare la nave, a condizione di poter costruire altri cinque scafi basati sullo stesso progetto e poterli modificare secondo le proprie esigenze. Le navi classe Borodino erano lunghe complessivamente 121,1\u00a0m (118,69 metri lungo la linea di galleggiamento) e larghe 23,2\u00a0m. Aveva un pescaggio di 8,9\u00a0m, di 0,965\u00a0m superiore ai dati di progetto. Il dislocamento a pieno carico raggiungeva le 14.378 t, quasi 508\u00a0t in pi\u00f9 di quello calcolato da progetto di 13.733 t. I due motori a vapore a tripla espansione da 4 cilindri, che muovevano eliche quadripala, erano alimentati da 12 caldaie a tubi d'acqua tipo Belleville che fornivano vapore ad una pressione di 1.925 kPa (279 psi). I motori erogavano una potenza complessiva di 15.800 hp (11.782 kW), anche se durante alcuni test si riuscirono a raggiungere i 16.378\u00a0hp (12.213\u00a0kW). La velocit\u00e0 massima era di 17,64 nodi (32,67\u00a0km/h). A pieno carico la \"Borodino\" poteva portare 1.372\u00a0t di carbone, che garantivano un'autonomia di 2.590 nm (4.800 km) ad una velocit\u00e0 di 10 nodi (19\u00a0km/h). Erano installate 4 dinamo a vapore, ognuna con una capacit\u00e0 di 150\u00a0kW, e 2 generatori ausiliari da 64\u00a0kW ciascuno.\nLa batteria principale era composta di 4 cannoni da 305\u00a0mm, divisi in due torrette sistemate una a prua ed una a poppa. Il rateo di fuoco era di circa un colpo al minuto ed ogni cannone disponeva di 60 colpi. I 12 cannoni da 152\u00a0mm erano disposti in sei torrette elettroattuate sistemate sul ponte. Il rateo di fuoco era di tre colpi al minuto e ogni cannone disponeva di 180 colpi. Dei 20 cannoni da 75\u00a0mm, 4 erano montati in casematte poste appena sotto le torrette principali, due per ogni lato, come difesa anti-torpediniera. Questi cannoni erano montati ben al di sopra della linea di galleggiamento, in modo da garantire il loro funzionamento in qualsiasi condizione atmosferica, a differenza dei restanti 16 che invece erano montati in casematte situate nel ponte inferiore, vicino all'acqua, e distribuite su tutta la lunghezza della nave. Come la \"Cesarevi\u010d\", anche le nuove corazzate presentavano la una vistosa campanatura dello scafo, che se da un lato migliorava la navigazione specialmente nei canali e nei corsi d'acqua, dall'altra rendeva la nave particolarmente instabile nel caso in cui esse avesse imbarcato acqua. L'inadeguatezza di tale design fu dimostrata quando una della navi di tale classe, l\"'Imperator Aleksandr III\", fatta virare ad alta velocit\u00e0 durante alcuni test, si inclin\u00f2 di 15\u00b0 ed inizi\u00f2 ad imbarcare acqua attraverso le casematte del ponte inferiore. Ogni cannone da 75\u00a0mm aveva 300 colpi a disposizione. Dei cannoni da 47\u00a0mm (1,9\"), 4 furono rimossi prima che del completamento ed i rimanenti furono usati per sparare salve di saluto. Dei 4 tubi lanciasiluri da 381\u00a0mm (15\"), 2 erano posti sopra il livello dell'acqua, rispettivamente uno a prua ed uno a poppa, con 2 siluri ciascuno. I restanti 2, anch'essi situati uno a prua ed uno a poppa, erano sommersi ed avevano 3 siluri ciascuno. Dei 4 tubi, 2 furono rimossi prima del 1904, anche se non \u00e8 noto quali furono mantenuti.\nAlcuni dei problemi riscontrato furono risolti dai giapponesi durante la ricostruzione della \"Or\u00ebl\", catturata nella battaglia di Tsushima.\nStoria.\nLe Borodino presero parte alla guerra russo-giapponese. Delle cinque unit\u00e0, l'unica che non partecip\u00f2 alla battaglia di Tsushima fu la \"Slava\", che non era stata ancora ultimata. Le altre quattro unit\u00e0 salparono per combattere i giapponesi facendo il periplo dell'Africa e portandosi in estremo oriente, agli ordini dell'ammiraglio Zinovij Petrovi\u010d Ro\u017eestvenskij. Se sulla carta esse avevano buone possibilit\u00e0 contro ogni corazzata giapponese, in pratica furono disastrosamente battute a Tsushima, la pi\u00f9 grande battaglia di corazzate pluricalibro della storia. La \"Borodino\", l\"'Imperator Aleksandr III\" e la \"Kn\u00e2z Suvorov\" affondarono, mentre la \"Or\u00ebl\" fu catturata dai giapponesi. Questa, ribattezzata \"Iwami\", fu estesamente modificata ed impiegata dalla marina giapponese prima come nave da battaglia ed in seguito come nave da difesa costiera fino al 1924, quando fu impiegata come nave bersaglio durante un'esercitazione e affondata da un attacco aereo.\nAnche l'ultima unit\u00e0 della classe, la \"Slava\", venne persa nel 1917 dopo uno scontro con la , che dimostr\u00f2 la superiorit\u00e0 delle corazzate monocalibro sulle navi di vecchia generazione."}
{"id": "2211025", "revid": "6923", "url": "https://it.wikipedia.org/wiki?curid=2211025", "title": "Sat Sat", "text": "Sat Sat \u00e8 un programma televisivo andato in onda in Italia su Rai 3 nel palinsesto notturno.\nDescrizione.\nL'innovativa trasmissione era costruita con sequenze spettacolari, sexy-erotiche o scioccanti selezionate dal duo Krisma (Maurizio Arcieri e Cristina Moser) sui satelliti che irradiavano da ogni continente.\nLa sigla, senza collocazione fissa nella trasmissione, mostrava i Krisma in Croma key su immagini da emittenti internazionali e una base musicale originale.\nL'esperimento, allora all'avanguardia, conflu\u00ec, una volta concluso, nel progetto KrismaTV, dopo un tentativo andato a vuoto con Benetton e Oliviero Toscani di creare una ColorsTV a Fabrica."}
{"id": "2211029", "revid": "1522738", "url": "https://it.wikipedia.org/wiki?curid=2211029", "title": "Moridin", "text": ""}
{"id": "2211035", "revid": "486946", "url": "https://it.wikipedia.org/wiki?curid=2211035", "title": "Trappole mentali", "text": ""}
{"id": "2211037", "revid": "1318658", "url": "https://it.wikipedia.org/wiki?curid=2211037", "title": "Trappola mentale", "text": ""}
{"id": "2211040", "revid": "486946", "url": "https://it.wikipedia.org/wiki?curid=2211040", "title": "Cour'souvra", "text": ""}
{"id": "2211045", "revid": "4175", "url": "https://it.wikipedia.org/wiki?curid=2211045", "title": "Chiesa di Sant'Atanasio a Via Tiburtina", "text": "Sant'Atanasio a Via Tiburtina \u00e8 una chiesa di Roma, nonch\u00e9 sede parrocchiale e di titolo cardinalizio.\nSorge nel quartiere Pietralata nel territorio del IV Municipio in prossimit\u00e0 della stazione della metropolitana Monti Tiburtini.\nStoria.\nFu edificata a partire dal 1967 su progetto dell'ingegnere Ernesto Vichi ed \u00e8 dedicata ad Atanasio di Alessandria.\nLa chiesa \u00e8 sede parrocchiale, istituita l' dal cardinale vicario Clemente Micara con il decreto \"Neminem sane\".\nEssa inoltre \u00e8 sede del titolo cardinalizio di Sant'Atanasio a Via Tiburtina, istituito da Giovanni Paolo II il .\nDescrizione.\nLa chiesa \u00e8 costituita da un edificio a basso corpo centrale: la parte inferiore \u00e8 rivestita da lastre di pietra, mentre quella superiore \u00e8 a strutture metalliche. La facciata \u00e8 preceduta da un avancorpo, con un portale in ferro battuto, al di sopra del quale \u00e8 lo stemma di papa Montini.\nL'interno \u00e8 sorretto da pilastri in ferro. La luce penetra nell'ambiente da quattro vetrate, ove sono rappresentati: i Simboli eucaristici, Sant'Atanasio, lo Spirito Santo. Il presbiterio, sul lato opposto all'entrata, \u00e8 a pianta semicircolare ed \u00e8 sopraelevato di alcuni gradini: \u00e8 composto da un altare in granito e, sullo sfondo, da un altorilievo raffigurante l'Ultima Cena.\nNella zona sinistra rispetto all'altare troviamo un quadro del Settecento raffigurante l'Assunzione; sulla destra, un fonte battesimale, scultura dell'artista ungherese Amerigo Tot, formata da una semisfera in travertino, chiusa da una copertura in bronzo con statua di Giovanni Battista. Sempre dell'artista ungherese \u00e8 una scultura che raffigura la Madonna di Csurgo.\nUltimamente, sono apparsi mosaici e decorazioni che richiamano i fedeli alla preghiera.\nFesta patronale.\nUnica a Roma nel suo genere, la Parrocchia organizza da circa trent'anni il Palio di Sant'Atanasio, manifestazione che ricalca il pi\u00f9 famoso Palio di Siena. Anche qui, il territorio \u00e8 diviso in sette Contrade che si contendono l'ambito trofeo: Giaguaro, San Giorgio, Falco, Elefante, Farfalla, Cigno e Lumaca. La leggenda (vera) vuole che alcune contrade nacquero con lo stesso nome di alcune contrade di Siena, e dovettero cambiare nome. Tale modifica avvenne nel 1984, dopodich\u00e9 solo Elefante e Giaguaro rimasero con i loro nomi originari, le altre contrade utilizzate (ed oggetto di omonimia col Palio di Siena) erano il Drago, l'Oca, il Bruco, l'Aquila, la Chiocciola."}
{"id": "2211047", "revid": "110157", "url": "https://it.wikipedia.org/wiki?curid=2211047", "title": "Chiesa del Sacro Cuore di Ges\u00f9 agonizzante", "text": "La chiesa del Sacro Cuore di Ges\u00f9 agonizzante \u00e8 un luogo di culto cattolico di Vitinia, frazione di Roma Capitale.\nStoria.\nEssa fu costruita nel XX secolo su progetto dell'architetto Ildo Avetta.\nLa chiesa \u00e8 sede parrocchiale, istituita il 3 aprile 1955 dal cardinale vicario Clemente Micara con il decreto \"Neminem latet\". Essa inoltre \u00e8 sede del titolo cardinalizio di \"Sacro Cuore di Ges\u00f9 agonizzante a Vitinia\", istituito da papa Paolo VI il 29 aprile 1969.\nDescrizione.\nLa chiesa si caratterizza per l'audace ricorso al cemento armato lasciato a vista. Prevede due livelli indipendenti, un'aula superiore pi\u00f9 slanciata e un'aula inferiore piuttosto bassa, raccordate dall'ingresso in facciata. Questa \u00e8 concava, con un'alta parete in cemento armato, traforata con motivi stilizzati, che denuncia l'impianto strutturale parabolico. L'ingresso al livello superiore avviene attraverso una rampa circolare, che vuole richiamare iconograficamente la corona di spine e con essa alla dedicazione della chiesa. \nAll'interno la chiesa superiore ha volumi ben scanditi in sette campate dagli archi parabolici. La luce proviene da piccole aperture in vetrocemento sulle pareti a spicchio definite dagli archi. L'abside \u00e8 privo di motivi decorativi, se si eccettua il gruppo scultoreo della Vergine orante cui fa da sfondo una parete lasciata grezza.\nLa chiesa inferiore \u00e8 meno profonda rispetto alla facciata, giungendo fino alla quinta campata dell'edificio superiore, in modo che l'edificio nel suo insieme si adatta al pendio naturale del terreno. Il presbiterio \u00e8 sovrastato da un singolare oculo ellittico che pone la chiesa in comunicazione con l'aula superiore."}
{"id": "2211049", "revid": "3115", "url": "https://it.wikipedia.org/wiki?curid=2211049", "title": "Chiesa di Santa Emerenziana", "text": "La chiesa di Santa Emerenziana \u00e8 una chiesa di Roma, sita nel quartiere Trieste, nella piazza omonima.\nStoria.\nFu costruita tra il 1940 ed il 1942 per volere del papa Pio XII, su progetto dell'architetto Tullio Rossi, e consacrata il 28 novembre 1942. Quel giorno Il Giornale d'Italia scriveva:\nLa chiesa \u00e8 sede parrocchiale, istituita il 25 novembre 1942 dal cardinale vicario Francesco Marchetti Selvaggiani con il decreto \"Ad pastoralis officii\". \u00c8 inoltre sede del titolo cardinalizio di \"Santa Emerenziana a Tor Fiorenza\", istituito da papa Paolo VI il 5 marzo 1973. Il 26 novembre 2017, in occasione dei 75 anni dalla consacrazione della parrocchia, viene celebrata la Messa solenne (nella domenica della Solennit\u00e0 di Cristo Re dell'Universo) dall'arcivescovo Jean-Louis Brugu\u00e8s, Archivista e Bibliotecario di Santa Romana Chiesa.\nDescrizione.\nEsterno.\nEsternamente l'edificio si presenta in laterizio. La facciata presenta i tre portali d'ingresso molto ravvicinati fra loro; essi sono incorniciati da marmo travertino, lo stesso che divide la facciata in due ordini. Caratteristico \u00e8 il grande arco che movimenta la facciata, entro la quale vi \u00e8 il grande stemma di Pio XII. Nella fascia orizzontale di travertino \u00e8 posta la scritta dedicatoria: \"D.O.M. in honorem S. Emerentianae virginis et martyris D.\". L'anno di consacrazione della chiesa (\"MCMXXXXII\") \u00e8 scolpito sopra la porta centrale.\nInterno.\nLa chiesa \u00e8 a pianta basilicale a tre navate, separate da pilastri rivestiti di marmo cipollino, con sei cappelle laterali rivestite di marmi policromi. Sopra le navate laterali vi sono dei matronei, sormontati da grandi finestre.\nL'abside \u00e8 dominato dal grande mosaico di 523 metri quadrati, opera del sacerdote francescano Ugolino da Belluno (1968), raffigurante l\u2019\"Esaltazione della Chiesa\":\nNella parete d'ingresso \u00e8 collocato un trittico, opera di Olga Biancitti, originariamente collocato nell'abside, che raffigura \"Santa Emerenziana in gloria\"."}
{"id": "2211054", "revid": "1305772", "url": "https://it.wikipedia.org/wiki?curid=2211054", "title": "Classe Trafalgar", "text": ""}
{"id": "2211056", "revid": "125484183", "url": "https://it.wikipedia.org/wiki?curid=2211056", "title": "Chiesa di San Felice da Cantalice", "text": "La chiesa di San Felice da Cantalice \u00e8 una chiesa di Roma, nel quartiere Prenestino-Centocelle, in piazza San Felice da Cantalice.\nStoria.\nL'edificio fu costruito tra il 1934 e il 1935 su progetto degli architetti Mario Paniconi e Giulio Pediconi, e consacrato il 2 ottobre 1941 dal cardinale Luigi Traglia.\nLa chiesa \u00e8 sede parrocchiale, istituita il 29 marzo 1935 dal cardinale vicario Francesco Marchetti Selvaggiani con il decreto \"Sollicitudo omnium ecclesiarum\" e affidata ai Frati Minori Cappuccini. Sulla chiesa insiste il titolo cardinalizio di \"San Felice da Cantalice a Centocelle\", istituito da papa Paolo VI il 29 aprile 1969.\nDescrizione.\nIl tempio \u00e8 a forma di capanna, rivestita esternamente di laterizio. La facciata presenta una pittura raffigurante \"San Felice orante\", opera di Rodolfo Villani, inserita in una grande arcata sorretta da pilastri. Nei pressi dell'entrata \u00e8 collocata un'antica colonna di marmo cipollino, sormontata da una croce in ferro battuto, e con un'iscrizione ottocentesca dedicata a Ges\u00f9 protettore del mondo.\nL'interno \u00e8 a tre navate, con quelle laterali molto strette e divise da quella centrale da una fila di pilastri cilindrici, decorati a mosaico. Nell'abside, illuminata da un grande lucernario, \u00e8 una'dicola composta da due alte colonne: al suo interno \u00e8 il mosaico raffigurante \"Madonna con bambino e san Felice\".\nDi particolare rilevanza artistica sono una serie di graffiti che ornano l'abside della chiesa, opera del sacerdote francescano Ugolino da Belluno (1968-1969), e benedetti da Paolo VI il 1\u00ba gennaio 1970:\nNel transetto altre opere dello stesso artista, del 1975, raffiguranti l\u2019\"Apparizione di Ges\u00f9 fra angeli\" e una \"Visione di san Francesco\". \nL'interno \u00e8 poi vivacizzato da una serie di vetrate policrome, con la rappresentazione dei temi del Cantico delle creature attraverso la raffigurazione di episodi biblici e di figure dell'iconografia cristiana. Molte sono le statue di stile devozionale che ornano le navate laterali. A fianco dell'entrata \u00e8 una cappella con il fonte battesimale in peperino, a forma di pozzo.\nSulla cantoria in controfacciata si trova l'organo a canne Tamburini \"opus 364\" del 1956; articolato in due corpi simmetrici, dispone di 27 registri su due manuali e pedale ed \u00e8 a trasmissione elettrica.\nLa chiesa compare in alcune scene del film Accattone di Pasolini."}
{"id": "2211058", "revid": "113161716", "url": "https://it.wikipedia.org/wiki?curid=2211058", "title": "Gran Premio d'Austria 1970", "text": "Il Gran Premio d'Austria 1970, \"VIII Gro\u00dfer Preis von \u00d6sterreich\", e nona gara del campionato di Formula 1 del 1970, si \u00e8 svolto il 16 agosto sul circuito del \u00d6sterreichring ed \u00e8 stato vinto da Jacky Ickx su Ferrari seguito dal compagno di squadra Clay Regazzoni, una doppietta della scuderia del cavallino che mancava da quattro anni, ovvero dal Gran Premio d'Italia 1966 ad opera di Ludovico Scarfiotti e Mike Parkes. Inoltre, la \"Rossa\" torna a vincere per la prima volta dopo il Gran Premio di Francia 1968.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2211061", "revid": "110157", "url": "https://it.wikipedia.org/wiki?curid=2211061", "title": "Chiesa di San Frumenzio ai Prati Fiscali", "text": "La chiesa di San Frumenzio ai Prati Fiscali \u00e8 un luogo di culto cattolico di Roma, nel quartiere Nuovo Salario, in via Cavriglia.\nStoria.\nLa chiesa fu costruita all'inizio degli anni ottanta del XX secolo su progetto dell'architetto Eugenio Abruzzini, e fu consacrata solennemente il 30 settembre 1984.\nLa chiesa \u00e8 sede parrocchiale, istituita il 18 marzo 1968 dal cardinale vicario Angelo Dell'Acqua con il decreto \"Quotidianis curis\". Essa inoltre \u00e8 sede del titolo cardinalizio di \"San Frumenzio ai Prati Fiscali\", istituito da papa Giovanni Paolo II il 28 giugno 1988.\nArte e architettura.\nLa chiesa \u00e8 a pianta semicircolare e articolata in tre zone: una prima area a gradoni discendenti, una seconda area a sedili fissi, ed una terza area (il presbiterio) pianeggiante.\nL'abside \u00e8 decorata con una serie di sette icone, che compongono la \"Deesis\": al centro \u00e8 vi \u00e8 l'icona di \"Cristo in trono\"; alla sua destra le icone raffiguranti la \"Madonna\", l'\"Arcangelo Michele\" e \"San Pietro\"; alla sua sinistra le icone di \"San Giovanni Battista\", dell'\"Arcangelo Gabriele\" e di \"San Paolo\".\nAi piedi dell'ambone vi sono due tavole della stessa iconografa, raffiguranti l'\"Annunciazione di Ustjug\", il cui originale risale al XII secolo.\nA sinistra dell'ambone, appeso al soffitto, \u00e8 presente l'icona del \"Cristo Vivo\", un crocifisso di nuova iscrizione.\nTutte le icone, eseguite in tecnica slavo-bizantina, sono opera della iconografa Luciana Siotto.\nLe pareti della chiesa sono abbellite dalle stazioni della Via Crucis opera del sacerdote francescano Andrea Martini; alle tradizionali 14 stazioni, l'autore ha voluto aggiungere altre 4 stazioni, legate ad episodi evangelici. Esse sono realizzate in vetroresina e sono i bozzetti delle opere bronzee esposte nella chiesa di San Gaspare del Bufalo. Dello stesso Martini la chiesa conserva alcune \"statue di santi\"."}
{"id": "2211062", "revid": "729019", "url": "https://it.wikipedia.org/wiki?curid=2211062", "title": "C\u00e9dric Desbrosse", "text": "Biografia.\nNella sua carriera professionistica vanta una militanza di 6 stagioni nel Tolosa, nel corso delle quali ha conseguito due titoli nazionali nel 1999 e nel 2001, pi\u00f9 una finale persa nel 2003, e una Heineken Cup nel 2003, oltre a una finale europea persa l'anno successivo.\nProfessionista fino al 2007 nel B\u00e9ziers, nel Narbona e nel Lione, concluse la carriera da dilettante nel Carcassonne nel 2008.\nIn Nazionale francese vanta due incontri: uno, contro la , nel corso della in Galles, nel quale la giunse fino al secondo posto finale, e l'altro contro l' nel Sei Nazioni 2000.\n\u00c8 stato fino al 2011, insieme al collega Yann Delaigue l'amministratore di D&amp;D Events, impresa con sede a Parigi dedita all'organizzazione di convegni, congressi ed eventi vari, di cui fu anche cofondatore.\nDal 2010 \u00e8 il tecnico della squadra del Petite Terre di Mayotte, dipartimento francese d'Oltremare."}
{"id": "2211066", "revid": "287204", "url": "https://it.wikipedia.org/wiki?curid=2211066", "title": "Peso moneda nacional argentino", "text": "Il peso moneda nacional \u00e8 stata la valuta dell'Argentina tra il 5 novembre 1881 e il 31 dicembre 1969. Era suddiviso in 100 \"centavos\", con un multiplo, denominato \"argentino\", pari a 5 \"pesos\". Il simbolo era \"m$n\" o \"$m/n\" e il codice ISO 4217 era \"ARM\".\nStoria.\nIl \"peso moneda nacional\" sostitu\u00ec il \"real\" argentino al cambio di uno a otto. Sostitu\u00ec inoltre il \"peso fuerte\" alla pari e il \"peso moneda corriente\" al cambio di 25 \"pesos monedas corrientes\" = 1 \"peso moneda nacional\". Il \"peso moneda nacional\" \u00e8 stato a sua volta rimpiazzato dal \"peso ley\" al cambio di 100 a 1.\nIl \"peso\" fu inizialmente agganciato al franco francese al cambio di 1 \"peso\" = 5 franchi. Nel 1883, quando cess\u00f2 la produzione delle monete d'argento, il valore del \"peso\" fu fissato a 2,2 franchi ovvero 638,7\u00a0mg d'oro. Dopo la sospensione del \"gold standard\" dal 1914, nel 1927 fu fissato un cambio fisso con il dollaro USA pari a 2,36 \"pesos\" = 1 dollaro. Tale rapporto divenne pari a 1,71 \"pesos\" = 1 dollaro nel 1931, e quindi a 3 \"pesos\" = 1 dollaro nel 1933. Tra il 1934 e il 1939, il \"peso\" fu agganciato alla sterlina britannica al cambio di 15 \"pesos\" = 1 sterlina. L'alta inflazione del dopoguerra port\u00f2 all'introduzione del \"peso ley\" nel 1970 al cambio di 100 \"pesos monedas nacionales\" = 1 \"peso ley\".\nMonete.\nNel 1881 furono introdotte monete d'argento da 10, 20 e 50 \"centavos\" e 1 \"peso\", e monete d'oro da 1 \"argentino\", seguite l'anno successivo da monete di bronzo da 1 e 2 \"centavos\". La produzione di monete d'argento cess\u00f2 nel 1883; quella delle monete d'oro nel 1896. Monete di metallo vile da 5, 10 e 20 \"centavos\" furono introdotte nel 1896, con la moneta in metallo vile da 50 \"centavos\" che segu\u00ec nel 1941. La moneta da 1 \"peso\" fu reintrodotta nel 1957; quelle da 5, 10 e 25 \"pesos\" furono introdotte, rispettivamente, negli anni 1961, 1962 e 1964.\nBanconote.\nLe prime banconote emesse a livello nazionale furono introdotte dal \"Banco Nacional\" nel 1884 in tagli da 5, 10, 20 e 50 \"centavos\". Negli anni 1891 e 1892 i medesimi tagli furono prodotti dal \"Banco de la Naci\u00f3n Argentina\". Nel 1894 il \"Banco de la Naci\u00f3n Argentina\" introdusse banconote in tagli superiori da 1, 2, 5, 10, 20, 50, 100, 200, 500 e 1\u00a0000 \"pesos\".\nLa \"Caja de Conversion\" assunse il controllo sulla produzione di carta moneta nel 1899. Quell'anno furono introdotte banconote da 50 \"centavos\", 1 e 100 \"pesos\", seguite nel 1900 dalle banconote da 5, 10, 50, 500 e 1\u00a0000 \"pesos\". Queste banconote furono emesse fino al 1935, quando il \"Banco Central\" inizi\u00f2 la produzione di banconote.\nEmissioni del periodo 1899-1935.\nLa legge 3505 del 20 settembre 1897 autorizzavala \"Caja de Conversi\u00f3n\" a rinnovare tutta la carta moneta esistente a quel tempo. Si decise di utilizzare un nuovo disegno, chiamato \"Effigie del Progresso\" (\"Efigie del Progreso\").\nQueste banconote furono originariamento create con dimensioni maggiori e stampate dalla zecca (\"Casa de Moneda\") utilizzando carta di produzione francese. A causa delle loro dimensioni e della mediocre qualit\u00e0 della carta, cominciarono a deteriorarsi. Fu quindi deciso di sospenderne la produzione e di cercare un altro fornitore. Le nuove banconote, di dimensioni ridotte, cominciarono ad essere emesse nel 1903, utilizzando la tipografia come metodo di stampa.\nIl \"Banco Central\" emise le seguenti banconote:"}
{"id": "2211068", "revid": "1573940", "url": "https://it.wikipedia.org/wiki?curid=2211068", "title": "Chiesa di San Gabriele Arcangelo (Roma)", "text": "San Gabriele Arcangelo \u00e8 una delle chiese di Roma, sita nel suburbio Della Vittoria, in viale Cortina d'Ampezzo.\nStoria.\nFu costruita nel XX secolo.\nLa chiesa \u00e8 sede parrocchiale, istituita il 30 agosto 1956 dal cardinale vicario Clemente Micara con il decreto \"Neminem fugit\", ed affidata, dal 1958, ai sacerdoti della Societ\u00e0 delle divine vocazioni (chiamati vocazionisti). Essa inoltre \u00e8 sede del titolo cardinalizio di \"San Gabriele Arcangelo all'Acqua Traversa\", istituito da papa Giovanni Paolo II il 28 giugno 1988.\nArte e architettura.\nLa chiesa conserva due opere di Vera Puoti, il \"Ritratto del venerabile Giustino Russolillo\", fondatore dei padri vocazionisti, realizzato nel 2007, e una \"Madonna del Salve Regina\"."}
{"id": "2211069", "revid": "211345", "url": "https://it.wikipedia.org/wiki?curid=2211069", "title": "Chiesa di San Gabriele arcangelo", "text": ""}
{"id": "2211070", "revid": "1573940", "url": "https://it.wikipedia.org/wiki?curid=2211070", "title": "Chiesa di San Gerardo Maiella", "text": "La chiesa di San Gerardo Maiella \u00e8 un luogo di culto cattolico di Roma, situato nel quartiere Prenestino-Labicano, in via Romolo Balzani.\nStoria.\nEssa fu costruita tra il 1980 ed il 1981 su progetto dell'architetto Aldo Aloysi, e fu consacrata il 25 marzo 1982 dal cardinale Ugo Poletti.\nLa chiesa \u00e8 sede parrocchiale, istituita il 20 aprile 1978 dal cardinale vicario Ugo Poletti con il decreto \"Sua Santit\u00e0\". Essa \u00e8 sede del titolo cardinalizio di \"San Gerardo Maiella\", istituito da papa Giovanni Paolo II il 26 novembre 1994."}
{"id": "2211072", "revid": "1573940", "url": "https://it.wikipedia.org/wiki?curid=2211072", "title": "Chiesa di San Giovanni Crisostomo", "text": "La chiesa di San Giovanni Crisostomo \u00e8 una chiesa di Roma, nel quartiere Monte Sacro Alto, in via Emilio De Marchi, traversa di via Nomentana.\nStoria.\nEssa fu costruita tra il 1968 ed 1969 su progetto degli architetti Ennio Canino e Viviana Rizzi: \u00e8 stata consacrata il 16 febbraio 1969.\nLa chiesa \u00e8 sede parrocchiale, istituita il 15 gennaio 1964 dal cardinale vicario Clemente Micara con il decreto \"Quo aptius\". Ed \u00e8 sede del titolo cardinalizio di \"San Giovanni Crisostomo a Monte Sacro Alto\", istituito da papa Paolo VI il 26 aprile 1969.\nIn fondo alla chiesa \u00e8 murata una lapide che ricorda le visite di due papi: papa Paolo VI il 16 marzo 1969 e papa Giovanni Paolo II il 25 marzo 1990.\nDescrizione.\nAll'esterno la chiesa si presenta con una grande tettoia di cemento sorretta da un pilastro che copre l'ingresso, sormontata da una croce. Sopra l'entrata lo stemma in maiolica di Paolo VI.\nL'interno, molto semplice, a cemento a vista, \u00e8 scandito da vetrate policrome che danno luce all'aula liturgica: in esse sono raffigurati i diversi momenti del racconto biblico della creazione; nei pressi del presbiterio \u00e8 raffigurata la \"Creazione dell'uomo\" che richiama quella di Michelangelo nella volta della Cappella Sistina. Sempre nella zona del presbiterio, su due alte colonne di cemento, sono affisse due icone moderne realizzate dall'artista Mauro Magni: in una \u00e8 raffigurato il santo titolare della chiesa, il teologo del IV secolo Giovanni Crisostomo; nella seconda \u00e8 raffigurato il \"Battesimo di Ges\u00f9\": nei pressi infatti \u00e8 il fonte battesimale\nAll'ingresso della chiesa sono collocate due cappelle laterali: a destra la \"cappella del Santissimo Sacramento\" chiusa da una vetrata; a sinistra la \"cappella della Confessione\", che accoglie una statua lignea della \"Madonna col Bambino\"."}
{"id": "2211075", "revid": "729019", "url": "https://it.wikipedia.org/wiki?curid=2211075", "title": "Dino Del Poggetto", "text": "Biografia.\nDino Del Poggetto aveva partecipato alla prima guerra mondiale, conseguendo il grado di capitano. Funzionario delle Ferrovie dello Stato, proveniente dalle file del Partito Liberale Italiano, su proposta di Foscolo Lombardi fu chiamato ad organizzare le squadre cittadine di Firenze del Partito Socialista Italiano, alla fine del maggio 1944. Insieme a Giorgio Mengolini e a Mario Cozzi, Del Poggetto costitu\u00ec la formazione partigiana \"Bruno Buozzi\"\nIl 7 febbraio 1962 Dino Del Poggetto, su richiesta del Consiglio dell'Istituto Storico della Resistenza in Toscana, del quale egli fu uno dei fondatori, accett\u00f2 di sostituire il consigliere, colonnello Alfredo Lari, che richiese di essere esonerato dall'incarico per l'et\u00e0 e per le condizioni di salute, nelle funzioni di amministratore dell'Istituto Dino Del Poggetto catalog\u00f2 i volumi acquistati dall'Istituto nel 1962, registr\u00f2 gli opuscoli, cre\u00f2 un registro d'accesso e uno schedario, per ordine alfabetico, per la biblioteca Del Poggetto tenne l'incarico della \"segreteria amministrativa\" fino al 1965."}
{"id": "2211077", "revid": "363629", "url": "https://it.wikipedia.org/wiki?curid=2211077", "title": "Maria Tesselschade Visscher", "text": "Biografia.\nMaria Tesselschade era la figlia minore di Roemer Visscher e la sorella di Anna Visscher. Fu chiamata \"Tesselschade\" (\"danno a Tessel\") perch\u00e9 il giorno della sua nascita il padre perse una nave vicino all'isola di Texel.\nLe sorelle Tesselschade e Anna erano le sole donne a far parte del Muiderkring, il gruppo di intellettuali olandesi del secolo d'oro che si incontravano nel castello di Muiden. Spesso \u00e8 rappresentata come la musa del gruppo ed era molto ammirata da membri del circolo come Hooft, Huygens, Barlaeus, Bredero, Heinsius, Vondel e Jacob Cats.\nNelle loro lettere, essi la descrivevano come bella, dotata di talento musicale, abile traduttrice e commentatrice di testi in latino, greco e italiano Lodavano anche la sua abilit\u00e0 nel canto, nella pittura, scultura, incisione sul vetro e tessitura.\nIl Rijksmuseum di Amsterdam conserva un esemplare delle sue incisioni, una coppa che reca inciso il motto \"Sic Soleo Amicos\" (\"Cos\u00ec tratto gli amici\").\nNel 1623 spos\u00f2 un ufficiale di marina, Allard Crombalch. Dopo la morte del marito, Huygens e Barlaeus chiesero la sua mano ma lei rifiut\u00f2."}
{"id": "2211087", "revid": "767487", "url": "https://it.wikipedia.org/wiki?curid=2211087", "title": "Soluzione finale", "text": ""}
{"id": "2211089", "revid": "1226", "url": "https://it.wikipedia.org/wiki?curid=2211089", "title": "Impianti allarme incendio", "text": ""}
{"id": "2211090", "revid": "260760", "url": "https://it.wikipedia.org/wiki?curid=2211090", "title": "Supermassiccio tour", "text": ""}
{"id": "2211092", "revid": "1226", "url": "https://it.wikipedia.org/wiki?curid=2211092", "title": "Allarme incendio", "text": ""}
{"id": "2211093", "revid": "736965", "url": "https://it.wikipedia.org/wiki?curid=2211093", "title": "Antidolorifico", "text": ""}
{"id": "2211097", "revid": "767487", "url": "https://it.wikipedia.org/wiki?curid=2211097", "title": "Herman Chin Loy", "text": "Biografia.\nDopo aver lavorato presso il negozio di dischi \"Beverley's\" di propriet\u00e0 di suo cugino, Leslie Kong, Chin Loy apr\u00ec il suo negozio di dischi, l\"'Aquarius Record Shop\", nel 1969 ad Half Way Tree, a Kingston e inizi\u00f2 a lavorare come produttore discografico.\nLe sue prime produzioni furono originali e innovativi strumentali come \"African Zulu\", \"Shang I\", \"Reggae In The Fields\", \"Invasion\" e \"Inner Space\" suonati da musicisti quali Lloyd Charmers e The Hippy Boys.\nFu il primo produttore a servirsi del gruppo Now Generation e il primo a far incidere musica ad Horace Swaby, le cui tracce, come quelle di altri pianisti che allora registravano per lui, furono pubblicate con il nome d'arte di \"Augustus Pablo\": il successo ottenuto da Swaby fu tale che il nome Augustus Pablo rimase a lui.\nNei primi anni settanta Chin Loy produsse anche Dennis Brown, Alton Ellis e Bruce Ruffin, il cui brano \"Rain\" raggiunse il diciannovesimo posto nella classifica dei singoli in Gran Bretagna.\nChin Loy fu il responsabile di uno dei primi album dub \"Aquarius Dub\", pubblicato nel 1973 e mixato agli studi Dynamic da Chin Loy stesso. Il seguito di questo disco, \"Aquarius Dub part 2\" fu pubblicato l'anno successivo.\nChin Loy apr\u00ec il primo studio di registrazione giamaicano a 24 tracce verso la met\u00e0 degli anni 70, per spostare poi la sua produzione dal reggae verso altri generi. Torn\u00f2 al reggae nel 1979, realizzando diversi successi nel primo periodo dello stile dancehall con artisti come Little Roy e Ernest Wilson."}
{"id": "2211104", "revid": "355211", "url": "https://it.wikipedia.org/wiki?curid=2211104", "title": "Cecily Neville", "text": "Biografia.\nEra la figlia di Ralph Neville, I conte di Westmoreland, e della seconda moglie, Joan Beaufort, contessa di Westmoreland. I suoi nonni paterni erano John Neville, III barone Neville e Maud Percy, figlia di Henry de Percy, II barone Percy. I suoi nonni materni erano Giovanni di Gaunt, primo duca di Lancaster, e Katherine Swynford. Giovanni di Gaunt era il terzo figlio di Edoardo III d'Inghilterra e di Filippa di Hainaut. Da sua madre, Lady Cecily era un nipote del re Enrico IV d'Inghilterra.\nEra la zia di Richard Neville, XVI conte di Warwick, pro-zia della regina consorte Anna Neville, e pro-pro-pro-zia della regina consorte Catherine Parr, sesta moglie del suo pronipote, il re Enrico VIII.\nMatrimonio.\nNel 1424, quando aveva nove anni, venne fidanzata con il tredicenne Riccardo Plantageneto, III duca di York figlio di Riccardo di Conisburgh, III conte di Cambridge e Anna Mortimer. Suo padre mor\u00ec nell'ottobre 1425 trasmettendo la potest\u00e0 su Cecily e gli altri figli alla vedova, Joan.\nIl matrimonio venne celebrato il 18 ottobre 1429. Ebbero tredici figli:\nNel 1441 Riccardo fu nominato luogotenente e governatore generale del re in Francia, per questo si trasfer\u00ec a Rouen e Cecily and\u00f2 con lui. Nella citt\u00e0 francese, nacque il piccolo Edoardo che fu battezzato in una piccola cappella privata. Molti anni dopo Edoardo fu accusato di essere illegittimo da suo fratello, Giorgio Plantageneto, I duca di Clarence e dal cugino Richard Neville, XVI conte di Warwick. In quegli anni i due stavano lottando con Edoardo per il trono d'Inghilterra e stavano cercando di avere la meglio su di lui. Tali accuse nascevano dal fatto che i tempi del concepimento di Edoardo non coincidevano con il periodo in cui Riccardo avrebbe potuto essere con la moglie e per il fatto che il battesimo venne tenuto privatamente e non con una cerimonia pubblica come fu per gli altri figli. Tuttavia \u00e8 pur vero che Riccardo, come d'uso all'epoca, avrebbe potuto essersi preso brevi licenze per andare dalla famiglia e in ogni caso egli non avanz\u00f2 mai dubbi circa la paternit\u00e0 del bambino.\nAttorno al 1454 Riccardo cominci\u00f2 a risentirsi per l'influenza crescente di Edmund Beaufort, II duca di Somerset tanto che Cecily parl\u00f2 di questo con la regina Margherita d'Angi\u00f2. Quando l'anno seguente Enrico VI d'Inghilterra venne colto da un crollo nervoso Riccardo si arrog\u00f2 il titolo di Lord Protettore.\nIl 1455 coincise anche con lo scoppio della Guerra delle due rose che vedeva in lotta i membri del Casato di Lancaster, sostenitori di Enrico contro quelli del Casato di York di cui Riccardo era l'esponente di punta e pretendente al trono. Mentre la guerra civile cominciava a infuriare Cecily si rifugi\u00f2 con i figli al Castello di Ludlow senza per questo smise di supportare la causa del marito. Quando nel 1459 il parlamento si riun\u00ec per discutere del destino di Riccardo, che era considerato alla stregua di un traditore, ella viaggi\u00f2 fino a Londra per chiedere clemenza, ottenendo la promessa che il re lo avrebbe perdonato se egli si fosse presentato al parlamento entro otto giorni. Riccardo non si present\u00f2 e tutti i suoi beni vennero confiscati, ma Cecily ottenne una pensione annuale di 6.000 \u00a3 per s\u00e9 e per i figli.\nDopo la vittoria yorkista alla battaglia di Northampton, il 10 luglio 1460, Cecily si rec\u00f2 a Londra insieme al marito che venne riconosciuto insieme ai figli quale legittimo successore di Enrico VI in un atto noto come l\"'Act of accord\".\nLa guerra era per\u00f2 tutt'altro che finita, alla fine dell'anno vi fu la Battaglia di Wakefield e in quell'occasione Riccardo mor\u00ec insieme al figlio Edmondo, conte di Rutland e al cognato Richard Neville, V conte di Salisbury. Quando Cecily apprese l'accaduto sped\u00ec i figli Edoardo, Giorgio e Riccardo presso la corte di Filippo III di Borgogna.\nLa madre di due re.\nLa battaglia per il trono combattuta da Riccardo fu continuata dai figli e nel marzo 1461 Enrico VI fu deposto da Edoardo IV d'Inghilterra che si proclam\u00f2 re. Cecily rimase accanto al figlio e poco dopo la sua salita al trono fece modificare il proprio stemma in modo da includervi anche quello inglese. Quando Edoardo spos\u00f2 Elisabetta Woodville nel 1464 fece costruire dei nuovi appartamenti per la moglie e Cecily rimase in quelli che gi\u00e0 occupava.\nNel 1469 suo nipote Richard Neville, XVI conte di Warwick si ribell\u00f2 insieme ai generi e cugini Riccardo e Giorgio e fu in questo periodo che nacquero le voci di illegittimit\u00e0 di Edoardo che sostenevano che egli fosse figlio di un arciere di Rouen a nome Blaybourne. Secondo tale versione sarebbe stato quindi Giorgio il legittimo sovrano. Su tutta la faccenda Cecily disse ben poco nonostante ella stessa venisse accusata di adulterio limitandosi a visitare i figli a Sandwich nella speranza di riconciliare le parti. I fratelli riuniti si presentarono insieme a Londra, ma la pace famigliare dur\u00f2 poco e Cecily si trov\u00f2 di nuovo a far da mediatrice fra i figli.\nWarwick attorno al 1470 si alle\u00f2 con i Lancaster e fu in grado, insieme a Margherita d'Angi\u00f2, di rimettere Enrico sul trono per sei mesi, dall'ottobre 1470 all'aprile del 1471.\nEdoardo riprese il trono e la tregua labile stipulata con il fratello Giorgio si ruppe pochi anni dopo quando ne ordino l'esecuzione per tradimento avvenuta il 18 febbraio 1478. Nel 1483 Edoardo mor\u00ec improvvisamente lasciando due figli di tredici e dieci anni, il suo successore era il giovane Edoardo V d'Inghilterra e visto che era minorenne suo zio Riccardo divenne Reggente, egli ordin\u00f2 al nipote di andare presso la Torre di Londra in attesa di essere incoronato mandandovi anche l'altro principe, pi\u00f9 piccolo, Riccardo di Shrewsbury perch\u00e9 gli facesse compagnia. I due non furono mai pi\u00f9 rivisti, n\u00e9 vivi, n\u00e9 morti. Subito dopo Riccardo cominci\u00f2 una campagna per delegittimare le nozze di Edoardo con Elisabetta, esse furono dichiarate nulle con un atto del parlamento del 1483, i figli furono dichiarati bastardi e Riccardo venne nominato unico erede al trono. Il 22 giugno 1483 Riccardo divenne re con il nome di Riccardo III d'Inghilterra.\nRiccardo regn\u00f2 per circa due anni prima di essere sconfitto alla Battaglia di Bosworth Field dal giovane Enrico Tudor (anch'egli figlio di una Beaufort) erede del casato di Lancaster.\nMorte.\nNel 1485 Cecily aveva perso il marito e tutti i figli maschi e le erano rimaste solo due figlie e l'anno dopo sua nipote Elisabetta di York spos\u00f2 Enrico Tudor che era salito al trono come Enrico VII d'Inghilterra.\nCecily si ritir\u00f2 quindi a vita privata dedicandosi alle opere religiose e mor\u00ec il 31 maggio 1495. Venne sepolta insieme al marito e al figlio Edmund a Fotheringay, nel Northamptonshire."}
{"id": "2211109", "revid": "104458", "url": "https://it.wikipedia.org/wiki?curid=2211109", "title": "Sci alpino ai XX Giochi olimpici invernali - Combinata maschile", "text": "Tra le competizioni dello sci alpino ai XX Giochi olimpici invernali di la combinata maschile si disput\u00f2 marted\u00ec 14 febbraio sulle piste Kandahar Banchetta e Giovanni Alberto Agnelli di Sestriere; lo statunitense Ted Ligety vinse la medaglia d'oro, il croato Ivica Kosteli\u0107 quella d'argento e l'austriaco Rainer Sch\u00f6nfelder quella di bronzo.\nDetentore uscente del titolo era il norvegese Kjetil Andr\u00e9 Aamodt, che aveva vinto la gara dei XIX Giochi olimpici invernali di disputata sul tracciato di Snowbasin precedendo lo statunitense Bode Miller (medaglia d'argento) e l'austriaco Benjamin Raich (medaglia di bronzo); il campione mondiale in carica era Raich, vincitore a Bormio/Santa Caterina Valfurva 2005 davanti al norvegese Aksel Lund Svindal e all'italiano Giorgio Rocca.\nRisultati.\nLegenda:\nDNF = prova non completata\nDSQ = squalificato\nDNS = non partito\nPos. = posizione\nDiscesa libera\nOre: 12.00 (UTC+1)\nPista: Kandahar Banchetta\nPartenza: 2\u00a0686\u00a0m\u00a0s.l.m.\nArrivo: 1\u00a0886\u00a0m\u00a0s.l.m.\nLunghezza: 2\u00a0965\u00a0m\nDislivello: 800\u00a0m\nPorte: 33\nTracciatore: Helmuth Schmalzl (FIS)\nSlalom speciale\nPista: Giovanni Alberto Agnelli\nPartenza: 2\u00a0210\u00a0m\u00a0s.l.m.\nArrivo: 2\u00a0030\u00a0m\u00a0s.l.m.\nDislivello: 180\u00a0m\n1\u00aa manche:\nOre: 17.00 (UTC+1)\nPorte: 56\nTracciatore: Martin Andersen (Norvegia)\n2\u00aa manche:\nOre: 19.30 (UTC+1)\nPorte: 55\nTracciatore: Sepp Brunner (Svizzera)"}
{"id": "2211111", "revid": "73843", "url": "https://it.wikipedia.org/wiki?curid=2211111", "title": "Domenico Santoro (giornalista)", "text": "Fu un volontario garibaldino.\nBiografia.\nDopo aver compiuto gli studi nel liceo classico Pietro Giannone di Caserta, si iscrive alla facolt\u00e0 di Lettere e Filosofia dell'Universit\u00e0 di Napoli. \nNel 1897 si arruola nel battaglione garibaldino organizzato dal figlio dell\"'eroe dei due mondi\", Ricciotti, per andare a combattere contro i Turchi per la libert\u00e0 della Grecia. Partecipa in prima linea alla battaglia sanguinosissima di Domokos, dove trovano la morte numerosi suoi compagni volontari.\nRientra in patria e si dedica alla politica per dare un contributo all'emancipazione economica e culturale della sua citt\u00e0, Marcianise. \nLa sua lotta politica la svolge con la sua attivit\u00e0 di giornalista su fogli a tiratura provinciale e regionale. Far\u00e0 parte della redazione romana de \"L'Avanti\". Ebbe rapporti amicali e culturali con Arturo Labriola, che scrisse una prefazione a due suoi saggi, \"L'arte di Emilio Zola\" e \"I giornalisti nella Rivoluzione francese\".\nLa sua azione politica si scontra violentemente con i detentori del potere del tempo, e per reati di carattere politico viene condannato a ventuno mesi di carcere dove, dopo tre mesi di detenzione, muore."}
{"id": "2211113", "revid": "27723", "url": "https://it.wikipedia.org/wiki?curid=2211113", "title": "Riviste esperantiste", "text": ""}
{"id": "2211114", "revid": "27723", "url": "https://it.wikipedia.org/wiki?curid=2211114", "title": "Rivista in esperanto", "text": ""}
{"id": "2211115", "revid": "27723", "url": "https://it.wikipedia.org/wiki?curid=2211115", "title": "Rivista in lingua esperanto", "text": ""}
{"id": "2211116", "revid": "27723", "url": "https://it.wikipedia.org/wiki?curid=2211116", "title": "Riviste in lingua esperanto", "text": ""}
{"id": "2211117", "revid": "27723", "url": "https://it.wikipedia.org/wiki?curid=2211117", "title": "Riviste in esperanto", "text": ""}
{"id": "2211122", "revid": "27723", "url": "https://it.wikipedia.org/wiki?curid=2211122", "title": "Pubblicazioni in esperanto", "text": ""}
{"id": "2211124", "revid": "287204", "url": "https://it.wikipedia.org/wiki?curid=2211124", "title": "Alejandro Gomez", "text": ""}
{"id": "2211125", "revid": "599013", "url": "https://it.wikipedia.org/wiki?curid=2211125", "title": "Enrico Dandolo (nave da battaglia)", "text": "La corazzata Enrico Dandolo fu un'unit\u00e0 della Regia Marina che insieme alla gemella Caio Duilio faceva parte della Classe Caio Duilio e che prest\u00f2 servizio dal 1882 al 1909. Con i loro 4 cannoni da 450mm in due torri binate e la velocit\u00e0 di 15 nodi, al momento della loro apparizione, queste navi furono, per le caratteristiche di velocit\u00e0, protezione ed armamento, unanimemente riconosciute come le corazzate pi\u00f9 potenti in servizio.\nCostruzione.\nLa nave, costruita su progetto di Benedetto Brin, direttore del Genio Navale, venne realizzata nell'Arsenale Militare di La Spezia.\nLo scafo venne impostato sugli scali il 6 gennaio 1873 e la nave, varata il 10 luglio 1878, venne completata l'11 aprile 1882.\nIl primo comandante della Dandolo fu il comandante Ruggero Emerich Acton.\nAl contrario della gemella Duilio, non era stato installato l'hangar per la torpediniera alabile in navigazione.\nLo scafo aveva una struttura mista legno e acciaio ricoperto in lastre d'acciaio che erano installate senza sovrapposizione fra le lastre, a differenza delle costruzioni navali dell'epoca.\nLa struttura comprendeva un doppio scafo compartimentato con i vari compartimenti stagni che potevano essere allagati e svuotati per mantenere la stabilit\u00e0 della nave.\nLa nave aveva la sezione centrale corazzata, lunga 32\u00a0m, a protezione dei depositi delle munizioni, delle caldaie e dei motori.\nSopra questa vi era un'altra sezione che proteggeva la base delle due torrette, con i macchinari di manovra ed armamento. La corazzatura sulla fascia al galleggiamento (limitatamente alla sezione centrale corazzata) era di 55\u00a0cm, mentre sulle torrette era di 45\u00a0cm con aggiunta una spessa armatura interna in legno duro.\nI cannoni\nArmstrong costruiti a Elswick aventi proietti da 915\u00a0kg con carica massima di 232\u00a0kg, i proietti standard erano da 388\u00a0kg.\nLe torrette e il sistema di caricamento (ad avancarica poich\u00e9 per cannoni di questa grandezza\nnon erano ancora ritenuti affidabili i sistemi di retrocarica) erano servoassistiti da impianti idraulici.\nLa Dandolo era dotata di quattro grandi lance a vapore e otto lance a remi che venivano alate in mare da gru azionate dal vapore delle caldaie.\nI due motori erano installati in un compartimento stagno per ciascuno ed erano dotati di due pistoni verticali, uno per l'alta pressione da 163\u00a0cm di diametro e l'altro per la bassa pressione da 300\u00a0cm aventi entrambi una corsa di 122\u00a0cm. La velocit\u00e0 massima di rotazione era di 74 giri/min.\nIl vapore a 4,4 atm era fornito da 8 caldaie a tubi di fumo a doppia fornace. Ogni coppia di caldaie, poste quattro davanti e quattro dietro i due motori, era racchiusa in un compartimento stagno.\nServizio.\nAl contrario della capoclasse \"Caio Duilio\" che nel corso della sua vita operativa non ebbe alcun ammodernamento e nessun impegno bellico, la corazzata \"Enrico Dandolo\" venne rimodernata nel 1894 e venne mobilitata per la guerra italo turca del 1911-12 svolgendo compiti di appoggio e difesa locale nelle rade di Augusta e Messina.\nIn occasione dei lavori di ammodernamento del 1894, venne smontato l'albero maestro e vennero aggiunti due alberi a proravia ed a poppavia dei fumaioli.\nDurante il primo conflitto mondiale la corazzata \"Dandolo\" venne utilizzata con compiti di protezione delle basi di Brindisi e Valona dove, per qualche tempo, svolse il ruolo di ammiraglia del Comandante della forza navale in Albania.\nAlla fine del conflitto, fino ad ottobre del 1919 fu sede del Comando Superiore Navale a Cattaro, incaricato dell'esecuzione delle clausole armistiziali presso la ex base della Marina Austro-Ungarica.\nLa corazzata Dandolo venne definitivamente radiata il 4 luglio 1920 dopo quasi quattro decenni di servizio.\nNome.\nLa nave era stata intitolata al Doge di Venezia Enrico Dandolo e le fu dato il motto \"Qui si deve vincere\", parole attribuite al Doge durante l'assedio di Costantinopoli del 1203.\nSuccessivamente il nome \u00e8 stato assegnato prima al sommergibile Dandolo della Classe Marcello che prese parte alla seconda guerra mondiale e poi al sottomarino Dandolo della Classe Toti in servizio nella Marina Militare dal 1968 al 1996."}
{"id": "2211127", "revid": "343906", "url": "https://it.wikipedia.org/wiki?curid=2211127", "title": "Don Giussani", "text": ""}
{"id": "2211128", "revid": "1318658", "url": "https://it.wikipedia.org/wiki?curid=2211128", "title": "Cimiteri di Firenze", "text": "Ecco un elenco dei cimiteri di Firenze.\nSepolture in chiese.\nA Firenze, come in tutte le citt\u00e0 europee, si seppelliva dentro o a ridosso delle chiese entro la cerchia muraria. Tra le sepolture pi\u00f9 importanti o singolari di questo genere spiccano:\nCimiteri in uso.\nCimiteri rionali.\nSono riservati ai redidenti di alcune zone della citt\u00e0."}
{"id": "2211137", "revid": "388659", "url": "https://it.wikipedia.org/wiki?curid=2211137", "title": "Banderillero", "text": "Il banderillero (anche chiamato rehiletero) \u00e8 il torero che durante il secondo \"tercio\" della lidia diventa protagonista e mette le \"banderillas\". Normalmente, l'uso delle \"banderillas\" la intraprendono i \"peones\" della \"cuadrilla\". Agiscono a tre a tre e il loro lavoro \u00e8 collocarle nella parte alta della \"croce\" (\"cruz\") del toro (o meglio verso la parte posteriore) almeno due paia di \"banderillas\". Qualche volta \u00e8 la spada che lo colpisce con scopi di \"lucimiento\", al suono della musica, se \u00e8 eccezionalmente abile in questa \"suerte\".\nMentre due dei tre \"banderilleros\" si preocuppano di \"cuartear\" il toro, l'altro si incarica della \"lidia\" o \"foga\" (\"brega\") dell'animale in questione, facendolo \"cuadrar\" e situandolo l\u00ec dove pi\u00f9 propizio sia il terreno per poter effettuare con maggiore efficacia la \"suerte\". Il primo dei \"rehileteros\" a infiggere sar\u00e0 colui che in caso eccezionale collochi il terzo dei \"pari\" se il diestro lo voglia e sar\u00e0 colui che nella prossima \"lidia del toro\" si occupi della \"brega\" della bestia, mentre lotta col toro passer\u00e1 a \"banderillear\".\nEl terzo dei \"banderilleros\" colloca soltanto un paio in ogni \"tercio\" e non s'affanna, salvo in caso eccezionale, coi tori poich\u00e9 sar\u00e0 lui l'incaricato ad infilzare il toro una volta pasca teso sopra l'arena e proprio prima dell'entrata dei mulilleros nell'arena."}
{"id": "2211148", "revid": "125962126", "url": "https://it.wikipedia.org/wiki?curid=2211148", "title": "Seconda guerra cecena", "text": "La seconda guerra cecena fu un conflitto armato combattutto tra il 1999 e il 2009 in territorio ceceno dall'esercito della Federazione russa, per riottenere il controllo dei territori conquistati dai separatisti ceceni.\nIl conflitto ha avuto inizio con una invasione in territorio russo, in particolare nella repubblica del Caucaso settentrionale del Daghestan, da parte dei gruppi delle Brigate Internazionali Islamiche (miliziani non inquadrati nell'esercito nazionale ceceno), e come rappresaglia da parte russa degli attentati terroristici avvenuti nelle citt\u00e0 russe di Bujnaksk, Mosca e Volgodonsk, dei quali il governo russo accus\u00f2 i ribelli ceceni.\nI risultati ribaltarono completamente l'esito della prima guerra cecena, nella quale la maggioranza del territorio ceceno divenne parte dell'autoproclamatasi Repubblica cecena di Ichkeria. Nonostante il conflitto sia considerato a livello internazionale come una lotta intestina all'interno della Federazione russa, esso ha attirato numerose bande di guerriglieri appartenenti alla Jih\u0101d islamica, che combatterono al fianco dei separatisti ceceni. All'inizio della campagna le forze militari russe ed i gruppi paramilitari dei lealisti ceceni hanno affrontato i separatisti ceceni e, dopo un lungo assedio durante l'inverno del 1999, sono riusciti a riconquistare la capitale Grozny. Nel maggio del 2000 le truppe della Federazione Russa hanno ristabilito il controllo sul territorio ceceno dopo un'imponente campagna su vasta scala, scatenando tuttavia l'insorgere di focolai di guerriglia nella regione del Caucaso settentrionale, provocando gravi perdite fra le truppe russe e sfidando il processo di ripristino dell'autorit\u00e0 russa sul territorio ceceno. Purtroppo l'acuirsi e l'inasprirsi di questo conflitto ha comportato il mancato rispetto dei diritti umani da entrambe le parti, con la conseguente condanna della comunit\u00e0 internazionale. Nonostante l'esercito della Federazione Russa ed i suoi alleati lealisti ceceni abbiano notevolmente indebolito la presenza dei ribelli, tuttavia questi ultimi nella regione del Caucaso settentrionale hanno sostituito al conflitto aperto la tattica della guerriglia e del terrorismo, spingendosi anche nelle regioni circostanti. L'esatta stima delle perdite di questa guerra \u00e8 tuttora sconosciuta, anche se fonti non ufficiali contano un numero di circa 25.000 - 50.000 vittime tra morti, feriti e dispersi, molti dei quali tra i civili.\nIl 16 aprile 2009 le operazioni contro il terrorismo in Cecenia sono state dichiarate ufficialmente concluse.\nIl contesto in Cecenia dopo la guerra.\nLa fine della prima guerra cecena.\nA seguito della dissoluzione dell'Unione Sovietica nel 1991 la popolazione cecena dichiar\u00f2 la propria indipendenza e nel 1992 i leader politici di Cecenia ed Inguscezia firmarono un accordo in virt\u00f9 del quale la Repubblica Socialista Sovietica Autonoma Ceceno-Inguscia si sarebbe divisa in due territori, quello dell'Inguscezia che venne incorporato nella neonata Federazione russa e la Cecenia dichiaratasi indipendente. Tuttavia sorse un acceso dibattito all'interno delle forze politiche cecene, divise tra lealisti e separatisti, guidati dal nazionalista D\u017eokhar Dudaev, che port\u00f2 ad una vera e propria guerra civile ed alla fuga in massa di migliaia di persone di origine etnica non-cecena. Nel 1994 scoppi\u00f2 la Prima guerra cecena con l'occupazione da parte delle truppe russe del territorio ceceno per ristabilire l'ordine costituito. Seguirono due anni di combattimenti e di massacri che portarono alla morte di circa 100.000 persone, e che si conclusero con l'accordo per il cessate il fuoco a Khasavyurt nel 1996, che prevedeva il ritiro delle truppe russe dal territorio ceceno.\nI tumulti interni.\nDopo la fine della Prima guerra cecena il controllo politico e militare dei separatisti ceceni sulla Cecenia era ancora molto debole, soprattutto fuori della capitale in rovina, Groznyj. Il resto della regione, infatti, torn\u00f2 nelle mani dei capiclan rissosi che per secoli avevano governato queste terre, in coerenza alla struttura tribale dei popoli nord - caucasici. A questi si aggiunsero (e in molti casi si sovrapposero) bande paramilitari di banditi o di estremisti islamici, che acuirono la situazione di estrema confusione ed anarchia. Sorsero cos\u00ec diversi \"signori della guerra\", come Arbi Barayev e Salman Raduyev che si opposero apertamente con i loro gruppi armati all'autorit\u00e0 del governo centrale. Durante i tre anni di governo degli autonomisti ceceni le bande armate fecero del rapimento e della razzia la loro attivit\u00e0 principale, guadagnando una cifra stimabile intorno ai 200 milioni di dollari, con una stima di circa 1.300 persone rapite tra il 1996 e il 1999. Per fronteggiare questa situazione le autorit\u00e0 di Groznyj dichiararono lo stato di emergenza e cercarono di eliminare i focolai pi\u00f9 virulenti tramite le incursioni della Guardia Nazionale Cecena.\nI rapporti con la Federazione Russa.\nNel 1997 venne eletto Presidente della Cecenia indipendente il nazionalista Aslan Maskhadov, che riusc\u00ec a sopravvivere a ben due attentati nel 1998 e nel 1999, che il neo-presidente attribu\u00ec ai servizi segreti russi. Nel marzo del 1999, il generale Gennady Shpigun, rappresentante del Ministero dell'Interno russo in Cecenia, venne rapito all'aeroporto di Groznyj e trovato morto nel 2000 nel bel mezzo del conflitto ormai scoppiato.\nAlla base della tensione fra la superpotenza russa e la piccola repubblica caucasica c'erano innanzitutto ragioni storiche: la Russia controllava il caucaso del nord dal Settecento, aveva costruito buona parte delle citt\u00e0 (compresa Groznyj, nata come fortezza zarista) e della rete infrastrutturale, aveva colonizzato parte della regione ed aveva speso ingenti risorse economiche e umane nella sua stabilizzazione. Altro punto critico fondamentale era la rovinosa sconfitta subita dai russi pochi anni prima. Ultima causa (ma non meno importante) era la turbolenza della regione, presso la quale il fondamentalismo islamico reclutava non soltanto miliziani, ma anche valenti comandanti, come Shamil Basayev. Prova del radicamento di una forma particolarmente bellicosa di estremismo islamico era la presenza di esponenti dell'ala pi\u00f9 oltranzista nelle file dello stesso governo Maskhadov, un compromesso politico che il Presidente aveva dovuto accettare per evitare ulteriori conflitti interni, ma che d'altra parte legittimavano la posizione di Basayev su un piano politico, permettendo ai fondamentalisti di \"sfruttare\" l'esteso sentimento nazionalista in funzione della Jih\u0101d islamica.\nAll'interno del governo russo, numerosi esponenti manifestarono la preoccupazione che la concessione di un'eccessiva autonomia alla Cecenia avrebbe scatenato un \"effetto domino\", incoraggiando cos\u00ec altre repubbliche all'interno della Federazione russa alla secessione. La tensione politica crebbe ulteriormente a causa dei numerosi attentati terroristici pro o contro la Cecenia, ai quali si aggiunsero numerose schermaglie ai confini tra soldati russi e ceceni. Il Primo Ministro russo Sergej Stepa\u0161in, rilasci\u00f2 un'intervista nel gennaio del 2000 nella quale afferm\u00f2 che l'invasione della Cecenia era stata programmata a partire dal marzo 1999.\nI piani russi per la guerra.\nIl 7 marzo 1999 il ministro dell'interno Sergej Stepa\u0161in, in risposta al rapimento del generale Gennadij \u0160pigun chiese un'invasione della Cecenia. Il piano di Stepa\u0161in venne visionato da Primo Ministro Evgenij Primakov; Stepa\u0161in pi\u00f9 tardi disse:\nSecondo Robert Bruce Ware (professore alla Southern Illinois University Edwardsville esperto di questioni caucasiche) questi piani devono essere considerati come di riserva.\nGli attentati terroristici ed incidenti di confine.\nIl 16 novembre 1996 nella cittadina daghestana di Kaspijsk, un attentato terroristico fece esplodere una palazzina che ospitava alcune guardie di confine russe e caus\u00f2 68 vittime. Le origini e le cause dell'attentato non furono mai chiarite ma da parte russe le accuse si rivolsero ai separatisti ceceni. Il 23 aprile 1997 morirono tre persone per un attentato dinamitardo presso la stazione ferroviaria di Armavir (nel territorio di Krasnodar), ed un secondo attentato caus\u00f2 due vittime il 28 maggio 1997 alla stazione di Pjatigorsk (nel territorio di Stavropol').\nIl 22 dicembre 1997 un contingente di milizie daghestane, unite ad un gruppo di guerriglieri ceceni appartenenti al signore della guerra arabo Ibn Al-Khattab assalirono la base della 136\u00aa Brigata Motorizzata dell'Esercito Russo a Buynaksk, nel Daghestan, provocando diversi morti e danni. Il 16 aprile 1998 un convoglio militare russo sub\u00ec un'imboscata nei pressi del confine tra Cecenia ed Inguscezia da parte dei guerriglieri ingusci, che provoc\u00f2 la morte di tre alti ufficiali e di altre diverse vittime. Il 7 aprile 1999 quattro poliziotti di confine russi vennero assassinati nei pressi di Stavropol'. Alla fine di maggio di quello stesso anno le autorit\u00e0 russe annunciarono pubblicamente che, con lo scopo di combattere il terrorismo e il commercio illegale, le guardie di confine avrebbero ricevuto l'ordine di sparare a vista su qualsiasi individuo o movimento sospetto. Le prime vittime di questo ordine furono quattro miliziani ceceni uccisi durante l'assalto ad un posto di guardia russo il 18 giugno 1999.\nLe incursioni in Daghestan.\nNell'agosto e nel settembre del 1999, le milizie guidate da \u0160amil Basaev, congiunte a quelle di Al-Khattab, forti di un contingente di circa 1.400 uomini, fecero un'incursione nel territorio russo del Daghestan, con lo scopo di dare manforte ai separatisti locali in lotta contro le truppe della Federazione Russa nei villaggi di Kadar, Karamakhi e Chabanmakhi. Il conflitto vide anche l'uso di bombe a vuoto, soprattutto nel villaggio di Tando, e comport\u00f2 la sconfitta dei ribelli da parte dei soldati russi e l'uccisione (secondo fonti russe) di 278 miliziani e di circa 900 feriti.\nAttentati nel territorio russo.\nContemporaneamente all'invasione in territorio daghestano, venne sferrata una serie di attentati dinamitardi in alcune abitazioni di Mosca e Volgodonsk e nella cittadina daghestana di Bujnaksk. Il 4 settembre 1999 uno di questi attentati contro una palazzina che ospitava le famiglie di poliziotti russi fece 62 vittime. Gli attentati, che durarono nelle successive due settimane, fecero complessivamente 300 morti. Le autorit\u00e0 russe, primo fra tutti l'allora Presidente Boris El'cin, accusarono degli attentati i separatisti ceceni.\nTuttavia alcuni uomini politici di alto profilo negli Stati Uniti, tra i quali l'affarista russo Boris Berezovskij e il senatore John McCain, sostennero invece che gli attentati erano stati preparati dai servizi segreti russi (in particolare l'FSB) con lo scopo di scatenare una campagna contro i separatisti ceceni per giustificare la successiva invasione della Cecenia. Queste affermazioni vennero successivamente confermate dall'ex agente segreto russo Aleksandr Litvinenko nel libro \"\". Il 29 settembre 1999 le autorit\u00e0 russe chiesero alla Cecenia l'estradizione dei responsabili materiali degli attentati, ed il giorno successivo le forze di terra russe iniziarono l'invasione della Cecenia.\nL'intervento e la riconquista russa.\nI bombardamenti aerei.\nTra la fine di agosto e settembre del 1999 la Russia attu\u00f2 una pesante campagna di bombardamenti aerei sulla Cecenia, con l'obiettivo di eliminare gran parte dei movimenti di guerriglieri che continuavano a minacciare i confini con il Daghestan. I raid aerei russi provocarono centinaia di vittime tra i civili, forzando almeno 100.000 a cercare rifugio nella vicina Inguscezia, che si appell\u00f2 alle Nazioni Unite e alle organizzazioni umanitarie per far fronte a questo vasto esodo di profughi ceceni. Il 2 ottobre 1999 il Ministro per le Situazioni d'Emergenza russo dichiar\u00f2 pubblicamente l'esodo di circa 78.000 civili ceceni a causa dei bombardamenti russi, molti dei quali cercavano rifugio in Inguscezia, con una media di 5.000-6.000 persone al giorno.\nIl 22 settembre 1999 il viceministro degli Interni russo Igor' Zubov afferm\u00f2 che le truppe russe avevano ormai accerchiato le forze cecene ed erano pronte a riprendere il controllo del territorio ceceno, ma che tuttavia i vertici militari erano contrari ad una penetrazione in massa in Cecenia per l'ingente quantit\u00e0 di perdite che questa avrebbe comportato. Alla fine di settembre le forze militari russe attuarono numerose incursioni in territorio ceceno, conquistando diversi punti strategici.\nL'offensiva terrestre.\nIl conflitto ceceno entr\u00f2 in una nuova fase il 1\u00ba ottobre 1999 quando il neo Primo Ministro russo Vladimir Putin dichiar\u00f2 illegittima l'autorit\u00e0 del presidente ceceno Aslan Maschadov cos\u00ec come quella del Parlamento ceceno. Al tempo stesso Putin annunci\u00f2 che sarebbe stata avviata un'offensiva terrestre che si sarebbe limitata a raggiungere il fiume Terek, tagliando dal resto della Cecenia la parte settentrionale. Le intenzioni di Putin erano quelle di isolare la regione settentrionale della Cecenia e creare cos\u00ec un \"cordone sanitario\" che proteggessero il confine russo da ulteriori incursioni dei ribelli. Tuttavia nei mesi successivi si scopr\u00ec che una simile strategia sarebbe stata insufficiente per eliminare il problema dei ribelli ceceni e si opt\u00f2 per una campagna pi\u00f9 massiccia.\nL'esercito russo inizi\u00f2 l'invasione che raggiunse con una certa facilit\u00e0 il fiume Terek il 5 ottobre 1999, durante le manovre un carro armato russo colpi un autobus pieno di civili uccidendone 11, e due giorni dopo un caccia-bombardiere Sukhoi Su-24 bombard\u00f2 il villaggio di Elistanzhi, uccidendo 35 persone. Il 10 ottobre 1999 Maskhadov present\u00f2 un piano di pace offrendo alle autorit\u00e0 russe la rottura con i signori della guerra responsabili delle incursioni e degli attentati. Oltre a ci\u00f2 il Presidente ceceno si appell\u00f2 alla Nato affinch\u00e9 si opponesse al conflitto fra le sue armate e quelle russe, ma senza esito positivo.\nIl 12 ottobre 1999 le forze armate russe attraversarono le rive del Terek e iniziarono una manovra di avanzamento su due linee dirette a sud verso la capitale cecena, Groznyj. Nella speranza di evitare le pesanti perdite subite con la prima guerra cecena, i russi avanzarono in forze e molto lentamente, facendo ampio uso dell'artiglieria e del supporto aereo, nel tentativo di indebolire le difese cecene. Di fronte a questa nuova avanzata la popolazione cecena fugg\u00ec in massa riversandosi negli stati vicini, la stima di questa nuova ondata di profughi si attesta tra le 200.000 e le 350.000 persone, a fronte di una popolazione complessiva di 800.000 abitanti. Con lo scopo di prevenire la formazione di una resistenza armata nelle retrovie, l'esercito russo organizz\u00f2 dei campi di prigionia nella Cecenia settentrionale.\nIl 15 ottobre 1999 l'esercito della Federazione Russa riusc\u00ec ad ottenere la conquista di un ponte strategicamente importante in quanto consentiva l'uso dell'artiglieria sulla capitale Groznyj. In tutta risposta il Presidente ceceno proclam\u00f2 una \"guerra santa\" contro le truppe russe e dichiar\u00f2 la legge marziale, richiamando nell'esercito tutti i riservisti. Il giorno successivo i russi ottennero la conquista di altri punti strategici per l'assalto alla capitale, come il campo militare nel villaggio di Goragorskij, a ovest della citt\u00e0 e il controllo della cima del monte Terskij.\nIl 21 ottobre 1999 un missile balistico a corto raggio lanciato dai russi nel centro di Groznyj caus\u00f2 la morte di 140 persone, tra le quali donne e bambini e centinaia di feriti. Un commentatore russo motiv\u00f2 il lancio del missile spiegando che il mercato della citt\u00e0 era utilizzato dai ribelli come base clandestina per l'acquisto di armamenti e approvvigionamenti.. Otto giorni dopo un aereo russo lanci\u00f2 un attacco contro un convoglio di profughi ceceni, diretto in Inguscezia, uccidendo 25 persone tra le quali alcuni volontari della Croce rossa e alcuni giornalisti.\nIl 12 dicembre 1999 i soldati russi innalzarono la bandiera della Federazione Russa sul municipio della seconda citt\u00e0 pi\u00f9 importante della Cecenia, Gudermes, anche grazie alla defezione in campo ceceno dei due comandanti locali, i fratelli Jamadaev. Due giorni dopo 30 soldati russi vennero uccisi durante un contrattacco dei ribelli ceceni nei pressi del villaggio di Kulary, i cui combattimenti perdurarono fino al gennaio del 2000.\nL'assedio di Groznyj.\nAgli inizi di dicembre inizi\u00f2 anche l'assedio di Groznyj. Esso venne preceduto da una strenua lotta per il controllo dei centri circostanti, che permise ai russi vittoriosi di porre la citt\u00e0 sotto assedio a partire dal 2 febbraio 2000. Secondo alcuni portavoce russi nell'assedio alla citt\u00e0 persero la vita 368 soldati e diversi militanti lealisti, infliggendo nel contempo gravi perdite ai ribelli ceceni, compresi numerosi comandanti. Il ministro della Difesa russo Igor' Sergeev annunci\u00f2 che circa 1.500 ribelli ceceni vennero uccisi nel tentativo di lasciare la capitale.\nL'assedio e la conquista di Groznyj lasciarono la citt\u00e0 cos\u00ec devastata che nel 2003 le Nazioni Unite la proclamarono la citt\u00e0 pi\u00f9 devastata del mondo. Dalla conquista della capitale, tuttavia, i russi iniziarono a soffrire di gravi perdite a causa dei numerosi contrattacchi ceceni e degli agguati ai convogli. Il 26 gennaio 2000 il governo russo sostenne di aver subito 1.173 perdite. Come conseguenza di ci\u00f2 si inasprirono le rappresaglie russe, la pi\u00f9 grave delle quali fu un attacco contro un convoglio protetto da bandiera bianca nei pressi del villaggio di Katyr-Yurt, che port\u00f2 alla morte di 170 civili.\nLa guerra sulle montagne.\nLa fase successiva della campagna russa fu un intenso bombardamento della regione montagnosa nel sud della Cecenia, che dur\u00f2 per tutto l'inverno del 2000, soprattutto nei pressi di Argun, Vedeno e Shatoy, dove vennero impiegati in modo massiccio anche i reparti paracadutati. Il 18 febbraio 2000 un elicottero russo venne abbattuto ed i suoi 15 occupanti persero tutti la vita, per ammissione dello stesso Ministro dell'Interno russo Vladimir Ru\u0161ajlo. Nonostante ci\u00f2, il 29 febbraio l'alto ufficiale russo Gennadij Nikolaevi\u010d Tro\u0161ev sostenne pubblicamente che l'attacco al terrorismo ceceno era ormai completo, e che nell'arco di circa due settimane il resto delle forze ribelli ormai allo sbando sarebbero state annientate. Il Ministro della Difesa russo Igor' Sergeev stim\u00f2 che il resto dell'esercito dei ribelli ceceni ammontasse a circa 2.000-2.500 uomini, sparsi per l'intero territorio ceceno. Il giorno stesso un gruppo di paracadutisti provenienti da Pskov vennero aggrediti in un agguato da un contingente di ribelli ceceni nel villaggio di Ulus-Kert, in Cecenia meridionale, con la perdita di 84 soldati russi.\nIl ripristino del governo federale russo.\nIl Presidente russo Putin ottenne il controllo diretto del territorio ceceno nel maggio del 2000, ed il mese successivo nomin\u00f2 il leader ceceno Akhmad Kadyrov capo ad-interim del nuovo governo filo-russo. Questa iniziativa fu accolta con ampio consenso dal resto degli stati della Federazione Russa, ma il consenso popolare per la campagna cecena diminu\u00ec sensibilmente a causa dell'ingente perdita di uomini caduti sul campo. Il 23 marzo 2003 venne proclamata una nuova costituzione frutto di un referendum popolare molto controverso, nei confronti del quale gli osservatori internazionali nutrirono numerosi dubbi. Uno fra questi riguarda il criterio di ammissione al voto: il regolamento prevedeva infatti che anche i soldati russi che occupavano il territorio ceceno avessero diritto di voto. La nuova costituzione prevede per la Repubblica Cecena un certo grado di autonomia, mantenendo per\u00f2 un ferreo legame con la politica di Mosca e con le decisioni del Parlamento russo. A partire dal dicembre 2005, Ramzan Kadyrov, leader del gruppo paramilitare filo-russo noto come \"Kadyrovtsy\" \u00e8 diventato di fatto il governatore della Repubblica Cecena, rimpiazzando nel 2007 alla Presidenza della Repubblica Cecena l'uscente Alu Alchanov. Le milizie di Kadyrov sono accusate da pi\u00f9 parti di essere responsabili della maggior parte degli atti criminosi e delle atrocit\u00e0 che sono avvenute in Cecenia negli ultimi anni.\nL'insorgere della resistenza cecena.\nLa campagna di guerriglia in Cecenia.\nSebbene i combattimenti su vasta scala in Cecenia siano terminati da tempo, nonostante tutto sono ormai frequenti gli attacchi dei ribelli ceceni in particolare nella regione settentrionale, aprendo cos\u00ec il cosiddetto \"fronte caucasico\" della guerra in Cecenia. Le incursioni dei ribelli hanno come obiettivi principali l'assassinio di ufficiali russi e filo-russi e l'attacco ai convogli militari e delle forze di polizia. I separatisti, durante questi assalti, fanno spesso uso di ordigni esplosivi improvvisati e di gruppi di bande armate per i raid pi\u00f9 massicci. A questi attacchi le forze militari russe rispondono con l'artiglieria e con bombardamenti aerei, oltre che con numerose operazioni di incursione da parte delle forze speciali. La maggioranza dei soldati russi in Cecenia \u00e8 ormai rappresentata da volontari, a differenza della prima guerra cecena, dove la maggioranza era composta da coscritti. A ci\u00f2 occorre aggiungere che la maggior parte del contingente russo in Cecenia \u00e8 composto da soldati russi, mentre l'apporto delle altre repubbliche della Federazione Russa \u00e8 andato gradualmente a diminuire.\nA partire dal 2004 le forze lealiste facenti capo a Ramzan Kadyrov, hanno preso il controllo sulle operazioni di polizia, nonostante gran parte dei componenti di questi gruppi siano appartenuti (cos\u00ec come lo stesso Kadyrov) alle milizie ribelli sconfitte nella prima guerra cecena. Questo corpo paramilitare \u00e8 stato inglobato in due distinti corpi militari facenti capo al Ministero dell'Interno ceceno, denominati \"Sever\" e \"Yug\" (\"Nord\" e \"Sud\"), mentre altri due gruppi militari, rispettivamente \"Vostok\" e \"Zapad\" (\"Est\" e \"Ovest\") sono composti dalle forze filo-russe facenti capo ai leader militari ceceni Sulim Yamadayev e Said-Magomed Kakiyev.\nCon la morte di Aslan Maschadov, avvenuta l'8 marzo 2005, \u00e8 venuto a mancare l'ultimo esponente \"storico\" di rilievo dell'indipendentismo \"laico\" ceceno. Progressivamente in seno al fronte indipendentista si \u00e8 fatta strada la fazione ultrareligiosa, che ad oggi monopolizza il movimento ed \u00e8 fautrice di un'interpretazione confessionale del nazionalismo ceceno. Fonti di informazione provenienti dall'ambiente, infatti, dimostrano come il modo di esprimersi dei ribelli (i cui capi sono ormai usi a definirsi \"imam\" o \"emiri\") ed il loro continuo inneggiare all'Islam sia il prodotto di una lotta di potere intestina dalla quale il governo russo non \u00e8 estraneo.\nAttacchi suicidi e assassini.\nTra il giugno 2000 ed il settembre 2004 i ribelli ceceni hanno aggiunto alla loro strategia la tattica dell'attacco suicida. Dall'inizio di questa campagna ci sono stati circa 23 assalti ad altrettanti obiettivi militari sia all'interno sia oltre i confini della Cecenia. Numerosi sono poi stati gli omicidi politici perpetrati da entrambe le parti, tra i quali occorre annoverare l'assassinio dell'ex presidente separatista ceceno Zelimkhan Yandarbiyev, in esilio in Qatar del 13 febbraio 2004 e quello del presidente ceceno filo-russo Achmat Kadyrov il 9 maggio 2004 durante una parata commemorativa a Groznyj.\nApertura del fronte caucasico.\nMentre la guerriglia anti-russa si \u00e8 manifestata nel Caucaso settentrionale ancora prima dello scoppio di questo conflitto, tuttavia a partire dal maggio 2005 le forze dei separatisti ceceni hanno annunciato pubblicamente di aprire un nuovo \"fronte caucasico\" all'interno della loro lotta al controllo territoriale di Mosca. All'interno di questo fronte, sussistono tuttavia altri movimenti ribelli tra i quali i ribelli daghestani ed inguschi ed altre rappresentanze delle regioni a sud della Russia. Tuttavia il movimento separatista ceceno \u00e8 diventato il centro ideologico e logistico di questo nuovo fronte, nonostante siano sempre pi\u00f9 frequenti i combattimenti tra le forze di sicurezza russe e filo-russe ed altri gruppi ribelli, il pi\u00f9 degno di nota dei quali \u00e8 quello scoppiato nella repubblica Cabardino-Balcaria il 13 ottobre 2005.\nIl ruolo della comunit\u00e0 internazionale.\nNonostante le acclarate violazioni dei diritti umani da parte di entrambi gli schieramenti, la comunit\u00e0 internazionale ha faticato visibilmente ad andare oltre una semplice condanna politica del conflitto, sottraendosi sempre all'eventuale applicazione di sanzioni economiche o embarghi. Emblema di questa inazione occidentale furono le dichiarazioni del presidente degli Stati Uniti d'America, Bill Clinton, il quale gi\u00e0 all'epoca del primo conflitto in Cecenia (1994-1996) aveva affermato in un incontro a Mosca con Boris Eltsin, che la Cecenia fosse parte integrante della Russia. Ancor pi\u00f9 netta fu la sua posizione nel 1999, quando in una conferenza presidenziale a Washington tenutasi l'8 dicembre di quell'anno, Clinton ribad\u00ec che non era interesse degli Stati Uniti sanzionare la Russia per le vicende cecene. Linea morbida fu adottata anche dal Segretario Generale dell'ONU Kofi Annan che si limit\u00f2 a richiamare i combattenti \"alla precauzione\" chiedendo loro di \"fare il possibile per limitare le vittime civili\", e dall'Unione Europea che si dichiar\u00f2 \"profondamente scossa per gli avvenimenti in Cecenia\" auspicando un \"immediato cessate il fuoco\", senza mai fare riferimento ad alcuna possibile sanzione economica.\nMolti geopolitici e analisti hanno riconosciuto nell'inazione occidentale, e soprattutto americana, un'evidente impossibilit\u00e0 di sanzionare la Russia per le vicende cecene alla luce dell'intervento NATO in Jugoslavia durante le guerre jugoslave.\nIl cessate il fuoco ceceno del 2005 e la fine.\nIl 2 febbraio 2005 Aslan Maschadov, leader dei ribelli ceceni, lanci\u00f2 un invito per un cessate il fuoco fino al successivo 22 febbraio (giorno precedente l'anniversario della deportazione staliniana dei ceceni). L'invito venne lanciato da un sito web dei separatisti ceceni, inviato al presidente Putin e descritto come un gesto di buona volont\u00e0. L'8 marzo 2005 Maschadov venne ucciso durante un'operazione delle truppe speciali russe a nord-est di Groznyj.\nPoco dopo la morte di Maschadov, il consiglio dei ribelli ceceni annunci\u00f2 che la guida era stata assunta da Abdul-Halim Sadulayev, una manovra approvata velocemente da \u0160amil Basaev. Il 2 febbraio 2006 Sadulayev apport\u00f2 diversi cambiamenti all'interno del governo ordinando a tutti i suoi membri di muoversi solo all'interno del territorio ceceno; tra le altre cose rimosse il primo vice-premier Achmed Zakaev. Sadulayev venne ucciso a sua volta nel giugno 2006, a capo della guerriglia venne eletto Doku Umarov.\nIl presidente della Cecenia, ed ex separatista, Ramzan Kadyrov hanno dichiarato la fine delle ostilit\u00e0 nel marzo 2009. Il 27 marzo 2009 il Presidente russo Dmitry Medvedev incontr\u00f2 Alexander Bortnikov, il direttore dell'FSB per discutere la fine ufficiale delle operazioni antiterrorismo in Cecenia. Sebbene le ostili\u00e0 siano ufficialmente cessate il 16 aprile 2009, a maggio dello stesso anno erano ancora attivi circa 480 insorti, sotto la guida di Umarov.\nAvvenimenti collegati.\nLa crisi in Pankisi.\nGli ufficiali russi hanno accusato la Georgia di aiutare i ribelli ceceni permettendo loro di operare in territorio georgiano e facendo attraversare il confine russo-georgiano materiali e ribelli. Secondo la Russia i ribelli avevano la loro sede nella Gola del Pankisi, zona impervia al confine con la Cecenia. Nel febbraio del 2002, gli Stati Uniti cominciarono ad offrire aiuti alla Georgia nel combattere \"elementi criminali\" come Mujahideen arabi, attivi nella Gola del Pankisi, come parte della \"Guerra al terrorismo\". Nell'agosto 2002 la Georgia accus\u00f2 la Russia di aver effettuato una serie di attacchi aerei nella Gola del Pankisi contro presunte basi dei ribelli e di aver ucciso un civile georgiano. Nel settembre del 2002 le forze georgiane arrestarono sei persone e affermarono che la Gola del Pankisi era sotto controllo.\nL'8 ottobre 2001 un elicottero del UNOMIG venne abbattuto nella valle del Kodori, in Georgia, in mezzo ai combattimenti tra ceceni e abcasi, uccidendo 9 persone, tra cui 5 osservatori ONU. La Georgia disse di non aver truppe nell'area e i sospetti caddero sul gruppo guidato da Ruslan Gelayev, ribelle ceceno secondo alcuni assoldato dal governo georgiano per combattere contro i separatisti dell'Abcasia.\nIl 2 marzo 2004 in seguito ad una serie di raid dalla Georgia verso il confine con la Cecenia, Inguscezia, e Daghestan, Gelayev venne ucciso in uno scontro con le truppe di confine russe mentre cercava di rientrare in Georgia dal Daghestan.\nI crimini di guerra.\nGli ufficiali russi e i ribelli ceceni hanno regolarmente e ripetutamente accusato i propri avversari di aver commesso diversi crimini di guerra incluso: rapimento, omicidio, presa di ostaggi, saccheggio, stupro e varie altre violazioni delle leggi di guerra. Organizzazioni umanitarie e internazionali tra cui il Consiglio d'Europa e Amnesty International hanno criticato entrambi gli schieramenti di \"palesi e costanti\" violazioni del Diritto internazionale umanitario.\nI gruppi russi per i diritti umani hanno stimato che in Cecenia ci sono state 5.000 sparizioni forzate dal 1999.\nIl segretario di stato USA Madeleine Albright nel suo discorso del 24 marzo 2000 alla Commissione sui Diritti Umani delle Nazioni Unite ha ricordato che: \nSecondo il rapporto annuale di Amnesty International del 2001:\nNel 2001 il Museo Commemorativo dell'Olocausto degli Stati Uniti ha inserito la Cecenia nell'elenco dei genocidi:\nIl governo russo ha omesso di perseguire ogni responsabilit\u00e0 nei processi per crimini contro l'umanit\u00e0 commessi durante il conflitto in Cecenia. Incapaci di ottenere giustizia a livello nazionale, centinaia di vittime di abusi hanno presentato domanda alla Corte europea dei diritti dell'uomo. Nel marzo 2005 la corte ha emesso le prime sentenze sulla Cecenia, il verdetto accusava il governo russo di violazioni di diritto alla vita e vietando la tortura.\nIl terrorismo ceceno.\nA partire dal 2002 terroristi paramilitari ceceni, guidati fino al 2006 da Shamil Basayev, hanno lanciato una serie di attacchi contro i civili in Russia per rivendicare le pretese separatiste. Centinaia di persone sono rimaste uccise in una serie di attentati, spesso suicidi come i seguenti:\nI ceceni per due volte hanno anche preso dei civili in ostaggio con azioni eclatanti che si sono concluse in massacri:\nAnche dopo la conclusione ufficiale del conflitto si sono ripetuti attacchi dei separatisti ceceni contro civili russi:\nEffetti e conseguenze.\nCensura del governo russo sui media.\nLa forte censura operata durante la prima guerra cecena (nonostante la morte di diversi giornalisti) convinse il governo russo della necessit\u00e0 di mantenere un rigido controllo delle fonti di informazione. Allo scoppio della seconda guerra venne sviluppato e introdotto un sistema per limitare l'accesso ai giornalisti e modificare le loro informazioni.\nLe amnnistie in Cecenia.\nTra le altre viene ricordata quella del settembre 2003 collegata all'adozione di una nuova costituzione da parte della repubblica e un'altra tra met\u00e0 2006 e gennaio 2007. Secondo Ramzan Kadyrov (lui stesso ex ribelle) pi\u00f9 di 7000 ribelli nel 2005 disertarono in favore della Federazione Russa. Nel 2006 pi\u00f9 di 600 ribelli della Cecenia e delle provincie adiacenti consegnarono le armi in favore di un'amnistia di sei mesi \"per quelli che non commisero reati gravi\".\".\nNel 2007 la Federazione Internazionale per i Diritti Umani di Helsinki pubblic\u00f2 un rapporto intitolato Amnestied People as Targets for Persecution in Chechnya in cui venina descritto il destino di diverse persone che vennero amnistiate ma successivamente rapite, torturate e uccise. Nel novembre dello stesso anno ci furono sette amnistie, sia per i ribelli ceceni che per soldati delle forze russe che commisero crimini in Cecenia, dichiarati da Mosca, a partire dall'inizio della guerra. La prima amnistia venne dichiarata nel 1999 quando 400 ribelli ceceni decisero di passare dalla parte di Mosca.\nPerdite civili.\nLe stime sulle perdite civili sono molti diverse. Secondo il governo filo-russo 160.000 combattenti e non combattenti sono morti o scomparsi nelle due guerre, di questi 30.000 - 40.000 sono ceceni e 100.000 sono russi. Il leader dei ribelli ceceni Aslan Maskhadov ha pi\u00f9 volte sostenuto che 200.000 ceceni sono morti in seguito alle due guerre. Come nel caso delle perdite militari, questi dati non possono essere verificati da organismi indipendenti. Secondo un conteggio del 2007 effettuato dal gruppo per i diritti umani russo denominato Memorial fino a 25.000 civili sono morti o scomparsi dal 1999. Secondo Amnesty International nel 2007, la seconda guerra cecena ha ucciso pi\u00f9 di 25.000 civili e altri 5.000 sono scomparsi. La Societ\u00e0 di Amicizia Russo-Cecena ha stimato che le due guerre hanno prodotto in tutto tra i 150.000 - 200.000 morti civili.\nDanni ambientali.\nLe agenzie per l'ambiente hanno segnalato come la Cecenia in seguito alla guerra abbia subito un disastro ambientale. Un ex assistente di Boris El'cin crede che le bombe russe abbiano reso la Cecenia un \"deserto ambientale\". Vi \u00e8 particolare preoccupazione per il petrolio e gli inquinanti liberati dalle fogne danneggiante durante la guerra, per le radiazioni e gli inquinanti chimici diffusisi in seguito ai bombardamenti su deposti chimici. Gli animali selvaggi che vivevano nelle foreste della Cecenia si sono spostati in altre zone in seguito ai bombardamenti. Nel 2004 il governo russo ha dichiarato un terzo della Cecenia come \"zona di disastro ecologico\" e un altro 40% come \"zona di estremo pericolo ambientale\".\nMine terrestri.\nLa Cecenia \u00e8 la regione pi\u00f9 contaminata da mine terrestri del globo. Sin dal 1999 c'\u00e8 stato un forte utilizzo di mine terrestri da parte di entrambi gli schieramenti (la Russia aveva aderito alla Convenzione su certe armi convenzionali del 1980 ma non al protocollo del 1996 su mine terrestri e altri dispositivi). Le zone con il pi\u00f9 alto numero di mine sono quelle dove i ribelli continuano la resistenza, ossia le regioni del sud e al confine con la Federazione Russa. Nessuna operazione di sminamento \u00e8 incominciata da quando la Halo Trust (NPO che si occupa di sminamento) \u00e8 stata allontanata dalla Russia nel dicembre 1999. Nel giugno 2002 Olara Otunnu, funzionaria dell'ONU, ha valutato che nella regione vi sono 500.000 mine terrestri. L'UNICEF ha registrato 2340 incidenti verificatisi su civili a causa di mine e ordigni inesplosi tra il 1999 e la fine del 2003\nPerdite militari.\nLe cifre riguardanti le perdite militari, di entrambe le parti, sono impossibili da verificare e solitamente sono ritenute pi\u00f9 alte. Nel settembre del 2000 il National Endowment for Democracy ha compilato una lista delle Perdite annunciate ufficialmente dall'inizio del conflitto che fornisce un quadro minimo della guerra anche se incompleto e con poco valore di fatto. Secondo le cifre rilasciate dal Ministero della difesa russo nell'agosto 2005 almeno 3450 soldati sono stati uccisi in azioni militari nel periodo 1999 - 2005. Questa cifra non include i morti della Truppe Interne (il corpo di gendarmeria russo), del FSB, della polizia e dei paramilitari del posto, in tutto 4720 morti dall'ottobre 2003. Le stime di russe indipendenti e del mondo occidentale parlano di cifre molto pi\u00f9 alte; l'Unione dei Comitati delle Madri dei Soldati Russi indica 11.000 soldati uccisi in azione dal 1999 al 2003. Nel 2007 Memorial cont\u00f2 15.000 soldati russi morti nelle due guerre, mentre altre cifre salgono fino a 40.000. Questi ultimi dati, tuttavia, sono alquanto improbabili ed immaginari.\nPolitica di radicalizzazione del movimento separatista.\nIl movimento separatista ha subito nel corso del tempo una forte radicalizzaione. Due leader storici come Dzhokhar Dudayev e Aslan Maskhadov sono stati sostituiti da ribelli che hanno sfruttato pi\u00f9 il sentimento religioso che il nazionalismo della popolazione.\nLa crescente radicalizzazione ha portato nel 2007 alla dichiarazione di indipendenza dell'Emirato Caucasico da parte di Dokka Umarov, sostituendo in parte la Repubblica cecena di Ichkeria. Umarov ha anche lanciato l'idea di una Jih\u0101d globale, idea non apprezzata da tutti i ribelli, tra questi Anzor Astemirov.\nQuesto nuovo pensiero di lotta ha raccolto favori da parte del mondo islamico, tanto che alcuni simpatizzanti hanno dichiarato di essere disposti a prendere le armi per aiutare il movimento ceceno. Molti commentatori pensano che i ribelli ceceni abbiano contatti con gruppi islamici internazionali. La BBC ha affermato che molti volontari sono andati in Cecenia dopo l'addestramento in campi situati in Afghanistan e Pakistan.\nImpatto sulla popolazione cecena.\nSecondo un rapporto di Medici Senza Frontiere del 2006, \"la maggioranza dei ceceni attraversa ancora una vita oppressa da paura, insicurezza e povert\u00e0\". Un'indagine del 2005 di MSF dimostr\u00f2 come il 77% degli intervistati soffriva di \"disagio psicologico riconoscibile dai sintomi\".\nNel 2008 il tasso di mortalit\u00e0 infantile era del 17 per mille, il pi\u00f9 alto di tutta la Russia. Ci sono resoconti del crescente numero di malattie genetiche nei bambini e di malattie sconosciute tra gli scolari. Un bambino su 10 \u00e8 nato con difetti che necessitano di cure. Alcuni bambini i cui familiari potevano permetterselo sono stati mandanti nella vicina Repubblica del Dagestan dove le cure sono migliori; la Cecenia manca di sufficienti strumenti nella maggior parte delle sue strutture mediche. Secondo l'UNICEF, dal 1994 al 2008 circa 25.000 bambini hanno perso uno o entrambi i genitori. Un'intera generazione di bambini ceceni sta mostrando sintomi da trauma psicologico. Nel 2006 il vice-ministro della salute ceceno filo-russo disse che i bambini ceceni erano diventati un \"esempio vivente\" di cosa significa crescere con la minaccia costante della violenza e una povert\u00e0 cronica. Nel 2007 il ministero degli interni ceceno aveva identificato 1000 bambini di strada e il numero \u00e8 in aumento.\nSecondo le statistiche ufficiali il tasso di disoccupazione in Cecenia nell'agosto 2009 era del 32,9%. Nonostante rimanga il secondo tasso pi\u00f9 alto della Russia \u00e8 stato quasi dimezzato rispetto al 2007. Molte persone sono senza casa perch\u00e9 distrutte dalla guerra e non hanno ricevuto i fondi per ricostruirle. Le infrastrutture distrutte nel corso delle due guerre non furono soltanto di tipo sociale come ospedali e abitazioni ma anche di tipo educativo e culturale. Tuttavia gli sforzi per la ricostruzione stanno procedendo pi\u00f9 rapidamente rispetto agli anni passati, con la costruzione di nuove case, infrastrutture e strade nella gran parte della regione. Governo, societ\u00e0 e commercio sono ancora schiacciati dalla corruzione, sequestri di persona, estorsioni e altre attivit\u00e0 criminali; le stime russe affermano che la criminalit\u00e0 organizzata \u00e8 due volte pi\u00f9 forte della media e il governo \u00e8 percepito come corrotto e incapace di dare risposte.\nCentinaia di migliaia di ceceni sono stati sfollati durante il conflitto, la maggior parte all'interno della stessa Cecenia e nelle repubbliche confinanti, ma migliaia si sono spostati verso altri paesi, nel 2008 la maggioranza di questi risiedeva negli stati dell'Unione europea.\nImpatto sulla popolazione russa.\nLo scoppio della guerra aument\u00f2 la popolarit\u00e0 di Vladimir Putin, diventato primo ministro da un mese. Con il passare del tempo la guerra divenne meno popolare: secondo un sondaggio del marzo 2007, il 70% dei russi riteneva che si sarebbe dovuto negoziare con i guerriglieri, mentre il 16% pensava che la guerra dovesse continuare. La guerra ha comportato cambiamenti profondi nella politica e nella societ\u00e0 russa.\nSin dallo scoppio della guerra nel 1994 si registrarono in tutta la Russia casi di giovani soldati che ritornarono traumatizzati dal conflitto. Psichiatri, giornalisti e ufficiali di polizia chiamarono questa situazione \"sindrome cecena\", trovando un parallelo con i disturbi post traumatici sofferti dai soldati sovietici che combatterono in Afghanistan. Secondo Jurij Aleksandrovskij, vicedirettore dell'Istituto Serbskij di Mosca (un ospedale psichiatrico), nel 2003 almeno il 70% dei 1,5 milioni di veterani di guerra soffriva della \"sindrome cecena\". Molti di questi ritornarono all'alcolismo, o divennero inabili o soffrirono di disturbo di personalit\u00e0. Migliaia ebbero disabilit\u00e0 psicologiche permanenti e solo in piccola parte furono aiutati dallo stato.\nSecondo degli studi del 2007 di Memorial e di Demos (organizzazioni umanitarie russe) i poliziotti russi persero competenze e qualifiche durante il periodo in cui erano in servizio. Il conflitto era legato alla crescente brutalit\u00e0 e criminalizzazione delle forze di polizia. Secondo attivisti per i diritti umani e giornalisti decine di migliaia di uomini della polizia e delle forze di sicurezza che stettero in Cecenia impararono modelli di brutalit\u00e0 e impunit\u00e0 che esportarono nelle regioni di provenienza; spesso questi uomini tornarono mostrando problemi psicologici e di disciplina. In un sondaggio di livello nazionale del 2005 \u00e8 risultato che il 71% non ha fiducia nelle forze di polizia mentre il 41% ha espresso paura della brutalit\u00e0 della polizia.\nLe guerre in Cecenia e gli atti di terrorismo che hanno colpito la Russia sono le principali cause dell'aumento dell'intolleranza, della xenofobia e del razzismo tra la popolazione russa, diretti soprattutto verso soggetti di origine caucasica. Gli omicidi commessi ufficialmente su base razzista sono pi\u00f9 che raddoppiati tra il 2003 e il 2004. Tra gli atti di violenza commessi su base razzista ci fu anche un atto terroristico, nel 2006 un gruppo ultra-nazionalista fece esplodere una bomba a Mosca in un mercato frequentato soprattutto da stranieri di origine orientale uccidendo 13 persone.\nNel 2007 un diciottenne rivendic\u00f2 la responsabilit\u00e0 di 37 omicidi commessi su base razziale affermando che fin dai tempi della scuola aveva sempre odiato le persone del caucaso. Il 5 giugno 2007 a Stavropol' nel sud-ovest della Russia si tenne una manifestazione anti-cecena che chiedeva l'espulsione dei ceceni in seguito all'uccisione di due giovani russi, reato che la gente credeva commesso da ceceni. L'evento riport\u00f2 alla mente quando nel 2006 a Kondopoga nella Repubblica di Carelia dove per un conto non pagato due russi vennero uccisi in un locale gestito da ceceni e si ebbero momenti di grande tensione.\nUn altro settore dove la violenza razzista \u00e8 diffusa \u00e8 all'interno delle forze armate russe dove i caucasici sono discriminati, mentre un tempo erano considerati tra i migliori soldati.\nSituazione.\nNel 2005 le truppe presenti in Russia ammontavano a 60.000, ma il contingente \u00e8 stato significativamente diminuito nel corso del tempo. Il giornalista Tony Wood, autore di molti scritti sulla Cecenia ha affermato che nel 2007 il contingente di stanza nella regione caucasica era di 8.000 unit\u00e0. Analisti indipendenti dicono che i ribelli separatisti non sono pi\u00f9 di 2000, secondo le autorit\u00e0 russe sono poche centinaia. Vi sono ancora sporadici combattimenti sulle montagne e nel sud della repubblica ma il governo di Mosca ha ridotto notevolmente il contingente e ha passato al governo filo-moscovita ceceno il compito di stabilizzare ulteriormente la regione. Nel febbraio 2008 Dokka Umarov, il \"presidente\" della Repubblica cecena di Ichkeria parl\u00f2 di \"migliaia di combattenti\" in un discorso riguardante il numero di tutti i ribelli ancora presenti sulle montagne.\nLa maggior parte dei leader separatisti sono morti o sono stati uccisi, tra questi il comandante storico Aslan Maschadov e \u0160amil Basaev mente di molti attacchi terroristici. Oltretutto il movimento ribelle ceceno \u00e8 stato indebolito anche da divisioni interne tra islamisti radicali e islamisti moderati, dal cambiamento del clima politico dopo l'11 settembre e dalla popolazione cecena generalmente stanca della guerra. I combattimenti su larga scala sono stati sostituiti da azioni di guerriglia e attentati contro le truppe federali e le forze del governo con la violenza che spesso si \u00e8 allargata nelle regioni adiacenti. Dal 2005 la violenza si \u00e8 estesa anche a Inguscezia e Daghestan; il governo russo da parte sua ha esteso l'operazione di stabilizzazione al caucaso del nord.\nNel corso degli anni le autorit\u00e0 politiche e militari russe annunciarono pi\u00f9 volte che la guerra era finita. Nell'aprile 2002 il presidente Vladimir Putin annunci\u00f2 che la guerra era terminata; il governo russo ha mantenuto come data di fine guerra aprile 2002 e da allora ha predisposto una vasta operazione di pace. In un'intervista alla BBC del 10 aprile 2006 Sergej Ivanov disse che \"la guerra era finita\" e che \"la campagna militare sarebbe durata solo due anni\". Anche l'attuale presidente della Cecenia Ramzan Kadyrov ha affermato che il conflitto \u00e8 terminato. Alcuni sostengono che il conflitto si sia concluso nel 2003 con l'elezione di Ramzan Kadyrov altri pensano che il conflitto sia ancora in corso. Certi osservatori indipendenti tra cui \u00c1lvaro Gil-Robles (osservatore per i diritti umani inviato dal Consiglio d'Europa) e Louise Arbour (Alto Commissario per i Diritti Umani dell'ONU) hanno affermato che il conflitto si \u00e8 concluso nel 2006.\nI separatisti negano comunque che la guerra sia finita e l'attivit\u00e0 di guerriglia continua in tutto il caucaso del nord. Il colonnello Sulim Yamadayev, il secondo pi\u00f9 importante signore della guerra ceceno alleato di Mosca dopo Kadyrov, ha detto che il conflitto non \u00e8 terminato. Nel marzo 2007 Yamadayev ha affermato che ci sono ancora 1.000 ribelli separatisti e militanti islamici stranieri solo nelle montagne cecene, aggiungendo: \"La guerra non \u00e8 finita, la guerra \u00e8 lungi dall'essere finita. Quella che stiamo fronteggiando oggi \u00e8 una classica guerra partigiana e la mia previsione \u00e8 che durer\u00e0 due, tre forse anche cinque anni.\" secondo il \"factbook\" della CIA la Russia ha colpito duramente il movimento separatista, nonostante si verifichino ancora episodi di violenza nel Caucaso del nord. La situazione generale della sicurezza rimane ancora estremamente difficile da accertare a causa del monopolio russo sui mezzi di informazione. Nel maggio del 2007 Amnesty International rifiut\u00f2 le affermazioni russe che dichiaravano la fine del conflitto rispondendo: \"le operazioni militari su larga scala sono state ridotte, il conflitto continua\". Per molti anni la forza dei ribelli \u00e8 rimasta sconosciuta, nonostante la Russia ne abbia eliminati molti lungo tutto l'arco della guerra, molti giovani entravano nelle loro file.\nUna stima, basata su resoconti di guerra, mostra come il numero di vittime delle forze federali negli ultimi tre anni sia pi\u00f9 alto di quello della coalizione che sta combattendo la Guerra in Afghanistan. Con l'abolizione della Repubblica cecena di Ichkeria e la proclamazione dell'Emirato Caucasico da parte del leader dei ribelli di Dokka Umarov il conflitto in Cecenia e nel nord Caucaso \u00e8 stato spesso riportato come la \"Guerra nel Caucaso del Nord\". Il governo russo non ha dato nessun nome nuovo al conflitto mentre gli osservatori internazionali continuano a riferirsi ad esso come la continuazione della seconda guerra cecena.\nVerso la fine dell'aprile 2008 il Commissario per i diritti umani del Consiglio d'Europa Thomas Hammarberg ha visitato la repubblica caucasica. Dopo una settimana di visita disse di aver osservato sviluppi positivi, \"evidenti progressi\" e che il sistema giudiziale funzionava decentemente. Secondo Hammarberg le persone scomparse e l'identificazione dei corpi rimangono le questioni pi\u00f9 importanti, mostrando il desiderio che siano fatti ulteriori sforzi per superararli. Il presidente Putin rispose che la visita ha avuto un \"grande significato\" e che la Russia terr\u00e0 conto del pensiero del consiglio.\nLe operazioni anti-terrorismo in Cecenia sono state condotte dalle forze armate russe fin dal 1999. Il presidente della Cecenia ed ex ribelle Ramzan Kadyrov ha dichiarato nel marzo 2009 la fine delle operazioni. Il 27 marzo 2009 il presidente russo Dmitrij Medvedev ha incontrato Aleksander Bortnikov direttore del Servizio Federale per la Sicurezza (FSB) per discutere la fine ufficiale delle operazioni anti-terrorismo. Medvedev ha diretto la Commissione Nazionale Anti-Terrorismo, di cui anche Bortnikov \u00e8 capo, per riferire della questione al governo russo, questione che verr\u00e0 decisa dal parlamento russo. Comunque Medvedev ha affermato che la situazione in Cecenia rimane sotto diretto controllo del FSB.\nIl 16 aprile 2009 le operazioni contro il terrorismo in Cecenia sono state dichiarate ufficialmente concluse; gran parte dell'esercito \u00e8 stato ritirato e le trattative con i ribelli di basso livello sono state affidate alla polizia della Cecenia. Dopo tre mesi l'ex leader Akhmed Zakayev ha lanciato un appello ai ribelli per fermare la resistenza armata contro la polizia cecena a partire dal 1\u00ba agosto aggiungendo: \"Io spero che da questi giorni nessun ceceno si spari pi\u00f9 a vicenda\".\nGli attacchi terroristici a Nazran in Inguscezia e al Nevsky Express nel 2009 e nel 2010 l'attentato nella metro di Mosca e quello a Kizlyar (Daghestan) sono stati attribuiti ai separatisti ceceni. La fine \"de facto\" del conflitto non \u00e8 ancora conosciuta."}
{"id": "2211153", "revid": "1745361", "url": "https://it.wikipedia.org/wiki?curid=2211153", "title": "Rodney Parade", "text": "Il Rodney Parade \u00e8 uno stadio di Newport, in Galles.\nLo stadio ospita le partite casalinghe della squadra di rugby dei Newport Gwent Dragons, militanti in Celtic League e quelle dei Newport RFC, che partecipano alla Welsh Premier Division. Lo stadio ospita anche due squadre locali di Cricket ed \u00e8 anche la sede della squadra di football della Newport County. \u00c8 inoltre la seconda pi\u00f9 antica sede sportiva della Football League, dopo il Deepdale di Preston."}
{"id": "2211154", "revid": "174925", "url": "https://it.wikipedia.org/wiki?curid=2211154", "title": "Poseidone di Capo Artemisio", "text": ""}
{"id": "2211157", "revid": "287204", "url": "https://it.wikipedia.org/wiki?curid=2211157", "title": "Galway Sportsgrounds", "text": "Il Galway Sportsgrounds o semplicemente The Sportsground \u00e8 uno stadio di Galway, in Irlanda.\nLo stadio ospita le partite casalinghe della squadra di rugby del Connacht Rugby, militante in Pro14. Oltre a partite di rugby, lo stadio ospita anche corse di cani."}
{"id": "2211158", "revid": "880789", "url": "https://it.wikipedia.org/wiki?curid=2211158", "title": "Eum qui cum armis venit, possumus armis repellere", "text": "La locuzione latina Eum qui cum armis venit, possumus armis repellere \u00e8 stata utilizzata da Cicerone, oratore e politico romano, per difendere l'uso della violenza nei confronti della violenza, chiamata odiernamente \"legittima difesa\".\nLetteralmente significa \"Possiamo respingere con le armi coloro che vengono armati\"."}
{"id": "2211160", "revid": "1718925", "url": "https://it.wikipedia.org/wiki?curid=2211160", "title": "Giuseppe Lagan\u00e0", "text": "Biografia.\nDopo gli studi artistici all'Accademia, Giuseppe Lagan\u00e0 inizia l'attivit\u00e0 collaborando con la Cartoons Film di P.De Mas. Qui ha l'opportunit\u00e0 di lavorare come assistente a fianco di Harry Hess e Jimmy Murakami, durante la loro permanenza in Italia per la realizzazione di numerosi caroselli pubblicitari.\nPoco dopo, diventando animatore, passa alla Gamma Film di R. Gavioli. Qui rimane altri due anni collaborando alle serie pubblicitarie televisive pi\u00f9 conosciute (Pallina, Mammut Babbut Figliut, il Vigile, Comitato Cotone, Vecchia Romagna) con la soddisfazione di un premio a Cannes (Festival Internazionale del film pubblicitario) per la serie 'Comitato Italiano Cotone' lavorando sotto la direzione di Adelchi Galloni.\n\u00c8 stato quindi chiamato come animatore da Bruno Bozzetto per il suo primo lungometraggio \"West and soda\"; lavorando con Guido Manuli per due anni. Collaborazione continuata con la collaborazione alla realizzazione di film pubblicitari, sigle televisive e parte dell'animazione del cortometraggio \"Il signor Rossi compra l'automobile\", passando successivamente all'animazione di \"Vip - Mio fratello superuomo\".\nDecide di iniziare l'attivit\u00e0 di freelance, collaborando con Marco Biassoni, inizialmente per la serie dei Caroselli Shell, e successivamente per Pavesi. Parallelamente riprende la collaborazione con lo Studio Bozzetto realizzando numerosi spot (Orzoro, Unca Dunca, Sig.Rossi) sia per la televisione che per il cinema.\nNel 1974 viene chiamato da Bruno Bozzetto per progettare il suo terzo lungometraggio \"Allegro non troppo\", con il compito di direttore artistico per l'episodio del Bolero di Ravel.\nNel 1991 apre il suo studio di produzione di film e video , serie televisive, sigle e pubblicit\u00e0, con spiccate attitudini creative, forte della notevole esperienza nella creazione e direzione di progetti.\nHa creato e disegnato le strip di \"Orlando\" per Eureka dal 1970 al 1972. Ha collaborato come giornalista e illustratore con \"Il Corriere dei Piccoli\" (Rizzoli) dal 1979 al 1981 pubblicando sullo stesso giornale \"Il Capitano Brok\" \u2013 appuntamento fisso per due anni, 22 puntate del \"Viaggio fantastico nella Cibosfera\", 12 episodi de \"Il nonno pi\u00f9 piccolo del mondo\" e molte altre storie, invenzioni e giochi.\nHa illustrato e scritto per giornali quali Il Corriere della Sera, Insieme, Grazia, Playboy, Linus e molti altri.\nPer la Casa Editrice 'La Coccinella' ha pubblicato quattro libri per bambini ed uno per la 'Rizzoli'.\n\u00c8 stato docente del corso di laurea DAMS dell'Universit\u00e0 di Udine/Gorizia (2004-2007) e relatore dei masters dell'Universit\u00e0 Cattolica del Sacro Cuore (2005 e 2007).\nHa fatto parte di diversi comitati di selezione e giurie delle pi\u00f9 importanti rassegne di animazione, in particolare: \u201cGolden Cartoon\u201d del European Film Academy (EFA \u2013 2012), \u201cCartoons on the Bay\u201d ed il \u201cFestival d'Annecy\u201d."}
{"id": "2211164", "revid": "190578", "url": "https://it.wikipedia.org/wiki?curid=2211164", "title": "Tito de Alencar Lima", "text": ""}
{"id": "2211167", "revid": "228587", "url": "https://it.wikipedia.org/wiki?curid=2211167", "title": "Augustus Clarke", "text": "Biografia.\nClarke inizi\u00f2 a lavorare nell'industria musicale incidendo dubplates. Debutt\u00f2 come produttore discografico nel 1972, con il brano \"The Higher The Mountain\" di U-Roy.\nFu tra i principali produttori di deejay nei primi anni 70 grazie alle produzioni di album come \"Screaming Target\" di Big Youth e \"Presenting I Roy\" di I-Roy, entrambi considerati tra i migliori album deejay mai prodotti.\nNegli anni 70 e nei primi anni 80 Clarke lavor\u00f2 con artisti come Dennis Brown, Gregory Isaacs, Augustus Pablo, Leroy Smart e The Mighty Diamonds, producendo il seminale brano \"Pass the Kouchie\" del 1981.\nMolte delle sue produzioni furono pubblicate sulle sue etichette discografiche \"Gussie\" e \"Puppy\".\nNei primi anni 80 Clarke si adegu\u00f2 al nuovo stile dancehall ma fu scalzato da altri produttori emergenti.\nNel 1987 apr\u00ec il suo studio di registrazione \"Music Works\", abbracciando il nuovo style digitale e torn\u00f2 al successo co produzioni quali \"Rumours\" di Gregory Isaacs e altri successi di Eek-a-Mouse, Dean Fraser, Deborahe Glasgow e JC Lodge.\n\"Telephone Love\" di Lodge fu il pi\u00f9 grande successo del 1988 negli Stati Uniti.\nNegli anni 90 ha continuato a tenere un alto profilo producendo artisti come Shabba Ranks, Maxi Priest, Cocoa Tea, General Levy e Courtney Pine.."}
{"id": "2211168", "revid": "587852", "url": "https://it.wikipedia.org/wiki?curid=2211168", "title": "Musgrave Park di Cork", "text": ""}
{"id": "2211171", "revid": "1543377", "url": "https://it.wikipedia.org/wiki?curid=2211171", "title": "Anna Visscher", "text": "Vita.\nAnna Roemers Visscher era la figlia maggiore di Roemer Visscher e la sorella di Maria Tesselschade Visscher. La posizione economica e sociale della famiglia ad Amsterdam permise alle sorelle Visscher di studiare lingue, calligrafia, ricamo, disegno, pittura e altre arti. Nel 1624 Anna Visscher spos\u00f2 Dominicus Booth van Wesel. Nel 1646 la coppia si trasfer\u00ec con i due figli, Roemer e Johan, a Leida.\nAnna Visscher visse durante il Rinascimento, un'epoca in cui le poetesse erano lodate pi\u00f9 per la loro persona che per la loro opera letteraria. Insieme alla sorella Maria, Anna Visscher faceva parte del gruppo di artisti, scrittori e musicisti che formavano il Muiderkring, o Circolo di Muiden. Anna Visscher era molto ammirata da membri dell'\u00e9lite artistica come P. C. Hooft, Jacob Cats, Joost van den Vondel, Constantijn Huygens e altri. Essi la chiamavano musa, Saffo, grazia e spesso le dedicavano le loro opere.\n\u00c8 conosciuta specialmente per le sue incisioni su vetro a punta di diamante. Inoltre si interessava ai libri di emblemi e tradusse in olandese tredici epigrammi dagli emblemi di Georgette de Montenay (\"Embl\u00e8mes, ou devises chrestiennes\", 1584) . Scrisse anche parte dei versi di un libro di emblemi di Jacob Cats, \"Silenus Alcibiadis, Sive Proteus\" (1618) .\nFu contemporanea e amica di Anna Maria van Schurman. Mor\u00ec nella citt\u00e0 di Alkmaar, nella casa della sorella Maria."}
{"id": "2211172", "revid": "90543237", "url": "https://it.wikipedia.org/wiki?curid=2211172", "title": "Settimio Zimarino", "text": "Biografia.\nAl secolo Carmine Antonio Zimarino, fu ordinato sacerdote francescano il 12 giugno 1908 nel convento di S. Nicola in Sulmona. Frequent\u00f2 il liceo musicale \u201cRossini\u201d di Pesaro (ora Conservatorio) con i maestri Zanella e Cicognani, diplomandosi in composizione nel 1916.\nNel 1919 si trasfer\u00ec a Lanciano, presso il convento di Sant'Antonio, dove svolse l'attivit\u00e0 di compositore e direttore del coro nella cattedrale Santa Maria del Ponte. In quel periodo Zimarino compose opere sotto lo pseudonimo di Ezio Marino. Inoltre raccolse i canti popolari della tradizione agricola contattando direttamente i contadini, per questo viene considerato tra i promotori della rinascita della canzone abruzzese.\nNel 1923 giunse a Chieti, presso il convento del Sacro Cuore. Nella citt\u00e0 teatina assunse l'incarico di organista della cattedrale di San Giustino e per 25 anni insegn\u00f2 musica nel Pontificio Seminario abruzzese.\nDalla met\u00e0 degli anni trenta cominci\u00f2 a comporre Pastorali natalizie. Autore molto prolifico, la sua opera \u00e8 formata da 749 composizioni. Essa \u00e8 piuttosto eterogenea e comprende composizioni per Messe, Pensieri musicali, Mottetti, Responsi alle Litanie, Inni Sacri alle Laudi, Sonate per organo, Pastorali, Miserere, Resurrexit, Alleluia.\nIl suo capolavoro viene considerato \"L'Apoteosi del Poverello di Assisi\" eseguito per la prima volta in versione integrale nel 2002 a Milano nella Chiesa di S. Giovanni Battista alla Creta dal Coro Luigi Gazzotti di Modena. Altre composizioni note sono quelle natalizie: \"Alla fredda tua capanna\", \"Venite a Betlemme\", \"Venite adoremus\", \"Natale cantiamo\".\nIl suo stile musicale \u00e8 improntato ad una profonda semplicit\u00e0 (sia sul piano musicale sia su quello del contenuto) combinata con una ricchezza di suggestione e di atmosfera, per favorire la concentrazione e per far avvicinare il fedele al Divino."}
{"id": "2211173", "revid": "729019", "url": "https://it.wikipedia.org/wiki?curid=2211173", "title": "Richard Dourthe", "text": "Biografia.\nFiglio d'arte (suo padre, Claude Dourthe, vanta tuttora il primato di pi\u00f9 giovane internazionale francese), crebbe nel Dax, club in cui milit\u00f2 fino al 2000 (salvo una parentesi di una stagione allo Stade Fran\u00e7ais) raggiungendo diverse semifinali di campionato, per poi trasferirsi a causa della crisi finanziaria della societ\u00e0.\nEsord\u00ec in Nazionale nella Coppa Latina del 1995, contro la a San Miguel de Tucum\u00e1n (Argentina); prese poi parte ai Cinque Nazioni del , (vittoria con Grande Slam) e e ai Sei Nazioni del e ; nel corso di tale edizione del torneo disput\u00f2 pure il suo ultimo \"match\" internazionale, contro l', dopo 31 incontri e 183 punti (3 mete, 36 trasformazioni e 32 calci piazzati).\nPassato al B\u00e9ziers, poi al B\u00e8gles e al Castres, si conferm\u00f2 realizzatore prolifico: compresi i 3 anni trascorsi al Bayonne, suo ultimo club, assomm\u00f2 pi\u00f9 di 1.400 punti in prima divisione francese, cui vanno aggiunti i 390 punti (in 51 incontri) nelle competizioni di club europee.\nPassato alla carriera tecnica, nel 2008 Dourthe divenne allenatore dello stesso Bayonne, incarico da cui fu sollevato nel novembre 2009.\n\u00c8 il cognato di Rapha\u00ebl Iba\u00f1ez e di Olivier Magne, compagni di squadra all'epoca del Dax, mariti delle sue due sorelle."}
{"id": "2211174", "revid": "113664", "url": "https://it.wikipedia.org/wiki?curid=2211174", "title": "Zimarino", "text": ""}
{"id": "2211176", "revid": "128245", "url": "https://it.wikipedia.org/wiki?curid=2211176", "title": "Gussie Clarke", "text": ""}
{"id": "2211178", "revid": "124307987", "url": "https://it.wikipedia.org/wiki?curid=2211178", "title": "Doreen Valiente", "text": "Il suo nome \u00e8 legato alla rinascita e allo sviluppo della wicca tra gli anni cinquanta e settanta. Iniziata da Gerald Gardner, fu una delle prime sacerdotesse dell'originaria Bricket Wood Coven, poi grande sacerdotessa della tradizione gardneriana e infine membro dell'Arte di Cochrane e della Coven di Atho.\nDoreen Valiente contribu\u00ec alla composizione di moltissimi testi della wicca, dal valore poetico, tra i quali vanno ricordati la \"Runa delle Streghe\" e l\"'Incarico della Dea\", inseriti nell'originario \"Libro delle ombre\" della tradizione gardneriana. Pubblic\u00f2 cinque libri sulla wicca e il suo contributo fu tale che Leo Ruickbie, nel suo \"Witchcraft Out of the Shadows\", anche sulla base delle ricerche di Ronald Hutton, la ribattezz\u00f2 \"la Madre della Moderna Stregoneria\" e artefice della \"riforma\" del \"Libro delle Ombre\" di Gardner.\nNel 2013 la citt\u00e0 di Brighton celebr\u00f2 Doreen Valiente, applicando una placca commemorativa (del tipo della \"blue plaque\") sulla casa dove abit\u00f2 fino alla sua morte.\nBiografia.\nDoreen Edith Dominy nacque nel sud di Londra figlia du Harry Dominy, di confessione metodista e della madre Edith. Ben presto si trasfer\u00ec con la famiglia a Horley, nel Surrey, dove, all'et\u00e0 di 13 anni, si convinse di possedere il dono della magia, che us\u00f2 per proteggere la madre dalle angherie di un collega. I genitori lo scoprirono e la spedirono a studiare in un convento, dal quale la ragazza fugg\u00ec due anni dopo con l'irremovibile intento di non tornarci.\nNel 1941, mentre lavorava come segretaria a Barry, spos\u00f2 Joanis Vlachopoulos, un ufficiale della Marina inglese, che partecip\u00f2 alla Seconda guerra mondiale e fu dichiarato disperso nel corso di un'operazione bellica. Nel 1944 contrasse un secondo matrimonio con Casimiro Valiente, un reduce della guerra civile spagnola in esilio, protagonista della battaglia di Narvik accanto alle forze francesi. La Valiente ebbe in seguito modo di lamentarsi per alcune ritorsioni razziste seguite al matrimonio.\nIn questo periodo cominciarono anche i suoi primi interessi verso il mondo dell'occulto, a cui il marito rimase estraneo. Particolare importanza ebbe per lei la lettura della biografia di Aleister Crowley scritta da John Symond e intitolata la \"Grande Bestia\".\nL'iniziazione e Gardner, 1952-1953.\nDopo la guerra, Valiente si trasfer\u00ec a Bournemouth, dove ebbe modo di leggere sul periodico \"Illustrated\" un articolo di Allen Andrews intitolato \"Witchcraft in Britain\" (\"Stregoneria in Gran Bretagna\"). L'articolo citava sia Cecil Williamson, a quel tempo proprietario del Museo del Folklore, della Magia e della Stregoneria dell'Isola di Man, sia la New Forest Coven o \"Coven Meridionale delle Streghe Inglesi\". Valiente scrisse immediatamente a Williamson per ricevere ulteriori informazioni, ed egli a sua volta pass\u00f2 la lettera a Gerald Gardner.\nValiente e Gardner iniziarono una fitta corrispondenza, che fu l'anticamera della sua ammissione alla \"coven\". Inizialmente Gardner rifiut\u00f2 di incontrare la Valiente, ma nell'inverno del 1952 decise di riceverla nella casa di Dafo, nei pressi di New Forest. La Valiente ebbe un'impressione molto positiva di lui fin dal primo incontro, comprendendo che non avrebbe perso tempo e che in quelle persone vi era qualcosa di diverso dalle sue precedenti esperienze. Gardner, a conclusione dell'incontro, le diede una copia del suo romanzo \"High Magic's Aid\" \"(Gli Aiuti dell'Alta Magia\") per testare le sue opinioni sulla nudit\u00e0 rituale e la flagellazione, dinamica che ripet\u00e9 con tutti i candidati successivi.\nNel solstizio d'estate del 1953, Gardner e Valiente si incontrarono nuovamente in casa di Dafo, dove la Valiente ricevette la prima iniziazione. Successivamente i tre si spostarono a Stonehenge, per celebrare un rito insieme ad alcuni membri di un ordine druidico. Per l'occasione Gardner port\u00f2 con s\u00e9 una spada dal Museo del Folklore dell'Isola di Man, che durante il rito venne conficcata dai druidi in una pietra antica. La Valiente rivel\u00f2 al marito e alla madre soltanto la visita a Stonehenge, ma non l'iniziazione, che essi non avrebbero approvato.\nBricket Wood Coven, 1953-1957.\nDopo l'iniziazione, Doreen Valiente ader\u00ec alla Bricket Wood Coven, divenendone la grande sacerdotessa. Come tale ebbe accesso alle carte gardneriane, nelle quali not\u00f2 un forte influsso dell'occultista Aleister Crowley, che ella non stimava. La presenza di elementi crowleyani poteva smentire la pretesa di Gardner che il \"Libro delle Ombre\", e con esso la wicca, traesse origine da fonti antiche, ma egli motiv\u00f2 le interpolazioni con la frammentazione dei documenti originali della New Forest Coven, che aveva reso necessario attingere da varie fonti per dare omogeneit\u00e0 ai contenuti. Con il permesso di Gardner, Valiente intraprese una rivisitazione del \"Libro delle Ombre\", espungendo gran parte dei contributi crowleyani e ispirandosi ad altre fonti, come i \"Carmina Gadelica\" e \"Aradia, o il Vangelo delle Streghe\" di Leland. Alcune parti furono completamente riscritte, come l'\"Incarico della Dea\", mentre altre furono il frutto della sua vena poetica, ad esempio la \"Runa delle Streghe\" e parte della \"Rede\" wiccan. Come grande sacerdotessa inizi\u00f2 parecchi uomini, secondo la regola gardneriana per cui le donne iniziano gli uomini e viceversa, tra cui Jack Bracelin nel 1956.\nQuando Gardner si dedic\u00f2 a un'intensa campagna pubblicitaria a favore della wicca, vittima di svariati luoghi comuni negativi, come l'accostamento al satanismo o a rituali cruenti, egli non incontr\u00f2 l'approvazione n\u00e9 della Valiente, n\u00e9 di alcuni degli altri membri della \"coven\", che avrebbero preferito mantenere una certa segretezza e riservatezza. La Valiente si scontr\u00f2 con il suo antico maestro, additandolo come un egocentrico: \u00ab\".\"..\u00e8 stato Gardner a compromettere la sicurezza del gruppo e la sincerit\u00e0 del suo insegnamento\u00bb.\nNel 1957 Gardner, in risposta alla richiesta della Valiente e degli altri dissidenti di una regolamentazione che impedisse i contatti con la stampa, rivel\u00f2 le Leggi dell'Arte, spacciandole come preesistenti al dissidio. Le Leggi, che tra l'altro ponevano limiti alle prerogative della grande sacerdotessa e ne prevedevano la sostituzione una volta sopraggiunta la menopausa, adirarono la Valiente, che decise di staccarsi dalla Bricket Wood Coven e di fondarne una propria con alcuni dei membri pi\u00f9 anziani: \u00abNe abbiamo abbastanza del Vangelo secondo Gardner\"\u00bb.\"\nLa \"coven\" della Valiente, 1957-1964.\nA capo della nuova \"coven\" fu posto Ned Grove come grande sacerdote. La congrega seguiva ancora la tradizione gardneriana, depurata dalle Leggi dell'Arte, considerate dalla Valiente una pura invenzione di Gardner.\nNei primi anni sessanta Valiente segu\u00ec i corsi indetti dalla Coven di Atho, presieduta da Raymond Howard, in parte basati sugli insegnamenti di Charles Cardell. Nel 1963 ottenne il grado pi\u00f9 basso, ovvero di Sarsen. Da questa esperienza la Valiente ricav\u00f2 parecchie nozioni, che furono alla base della sua pratica successiva.\nClan di Tubal Cain, 1964-1966.\nNel 1964 sia la madre della Valiente che Gardner, con cui aveva ricucito i rapporti, morirono. Nello stesso anno, durante un raduno sulla Glastonbury Tor indetto dalla Confraternita degli Esseni, incontr\u00f2 Robert Cochrane, del quale divenne amica e poi un membro della sua \"coven\", il Clan di Tubal Cain. Not\u00f2 immediatamente alcune caratteristiche positive in Cochrane, come ad esempio la sua forte connessione con la natura, pi\u00f9 carente nella Bricket Wood Coven, la segretezza, che Gardner in un certo senso aveva infranto, e l'uso di praticare i riti vestiti con tuniche scure.\nTuttavia c'erano dei risvolti di Cochrane che la delusero, come il suo continuo e scandaloso adulterio con un membro della \"coven\", la sua parziale insincerit\u00e0 e soprattutto l'accesa avversione per i gardneriani, espressa in diverse pubblicazioni. Di non secondaria importanza fu inoltre la disapprovazione da parte della Valiente di alcune \"Pozioni delle Streghe\", delle quali Cochrane faceva largo uso, ovvero infusi e tinture dagli effetti psicoattivi, ottenuti da erbe.\nIl cammino solitario, 1966-1999.\nNel 1966, in quella che ella, traendo spunto dall'epurazione nazista, chiam\u00f2 la \"Notte dei Lunghi Coltelli dei gardneriani\", la Valiente lasci\u00f2 anche il Clan di Tubal Cain, dichiarando che ormai poteva procedere sul cammino da solitaria, dato che non le interessavano situazioni di continuo conflitto tra le varie tradizioni. Poco dopo, nel giorno della festivit\u00e0 di Litha, Cochrane trov\u00f2 la morte proprio a causa di una delle sue pozioni. Nonostante i dissidi con Cochrane, la Valiente compose per lui un epitaffio particolarmente poetico, in cui si rivelano i profondi sentimenti di amicizia e di vicinanza che li avevano legati:\nNel suo libro \"The Rebirth of Witchcraft\", la Valiente ricorda Cochrane come una delle persone pi\u00f9 dotate che avesse mai conosciuto: la sua morte prematura aveva tolto alla wicca uno dei grandi protagonisti della sua storia, che avrebbe potuto avere una notevole influenza sul movimento.\nTra il 1970 e il 1980, Doreen Valiente divenne una delle pi\u00f9 rispettabili personalit\u00e0 della wicca, tanto da ricevere una voce nel Dictionary of National Biography. Riusc\u00ec a dimostrare che la Vecchia Dorothy, l'iniziatrice di Gardner nell'originaria New Forest Coven, non era una sua invenzione, ma un personaggio realmente esistito: le sue ricerche la portarono a identificarla con Dorothy Clutterbuck. Nel 1980 pubblic\u00f2 le sue scoperte nel libro \"The Witches' Way\" di Stewart e Janet Farrar.\nDoreen Valiente scrisse cinque libri sulla wicca, dei quali tre sono pensati come insegnamento per i praticanti solitari. Nel frattempo compose numerose poesie di ambito wiccan, per lo pi\u00f9 radunate in \"Charge of the Goddess: The Mother of Modern Witchcraft\", pubblicato postumo. Fu inoltre particolarmente attiva nella promozione della stregoneria e del Neopaganesimo, con l'obiettivo di eliminare gli stereotipi che riconducono la wicca al Satanismo. A questo fine lavor\u00f2 per dirigere la Pagan Federation, una delle prime associazioni neopagane.\nMorte, 1999.\nSul finire degli anni novanta il cancro al pancreas che l'aveva colpita si aggrav\u00f2 tanto da portarla alla morte, avvenuta il 1\u00ba settembre 1999. John Belham-Payne, che rimase al suo fianco con amore filiale, eredit\u00f2 tutti gli scritti della Valiente, compreso il suo \"Libro delle Ombre\"."}
{"id": "2211183", "revid": "3115", "url": "https://it.wikipedia.org/wiki?curid=2211183", "title": "Marco Bigliazzi", "text": " \nBiografia.\nHa studiato Storia dell'Arte all'Universit\u00e0 di Pisa.\nTra il 2000 e il 2002 ha diretto due cortometraggi di animazione basati sul personaggio del Signor Bonaventura, ideato da Sergio Tofano e l'anno successivo il cortometraggio Peperony, di cui ha scritto anche le musiche, che ha vinto il Premio Italia al Festival Castelli Animati.\nNel 2005 \u00e8 stato direttore dell'animazione per la serie Potlach della francese Ellipsanime.\nTra il 2008 e il 2010 ha prodotto e diretto le serie televisive Taratabong e La Banda Volante.\nNel 2015 \u00e8 uscito il suo primo romanzo, \"In Bianco\" e nel 2017 il secondo \"In Nero\".\n\u00c8 fondatore dello studio di animazione e societ\u00e0 di produzione indipendente Toposodo."}
{"id": "2211194", "revid": "1714743", "url": "https://it.wikipedia.org/wiki?curid=2211194", "title": "Goffredo III d'Angi\u00f2", "text": "Origine.\nFiglio maschio primogenito del Conte di G\u00e2tinais e signore di Ch\u00e2teau-Landon, Goffredo II e di sua moglie (il matrimonio viene confermato dalla \"Ex Histori\u00e6 Andegavensis Fragmento\" scritta dal loro figlio, Folco IV \"il Rissoso\"), Ermengarda detta Bianca d'Angi\u00f2, figlia del conte d'Angi\u00f2, Folco III Nerra o \"il Nero\" e di Ildegarda, di cui non si conosce gli ascendenti, ma sicuramente originaria della Lotaringia; Ermengarda fu anche sorella del conte d'Angi\u00f2, Goffredo II \"Martello\" e madre, oltre che di Goffredo, anche del conte d'Angi\u00f2, Folco IV \"il Rissoso\".&lt;br&gt;Goffredo II di G\u00e2tinais, detto \"Ferreol\", secondo il documento n\u00b0 XIX del \"Cartulaire de l'\u00e9glise Notre-Dame de Paris, Tomes I\", era il figlio primogenito del conte consorte di G\u00e2tinais, Ugo di Perche (\"filiis Hugonis Pertice, scilicet Gosfredo et Letoldo\") e di Beatrice di Macon, figlia del conte Aubry II di M\u00e2con e di Ermentrude di Roucy, figlia del conte di Reims e signore di Roucy, Rinaldo(secondo la genealogia n\u00b0 V delle \"Genealogi\u00e6 comitum Andegavensium\", Beatrice era figlia di Alberico, discendente dal conte di Vesontio).\nBiografia.\nTra il 1043 ed il 1045, alla morte suo padre, essendo il maschio primogenito, Goffredo eredit\u00f2 la contea di G\u00e2tinais e la signoria di Ch\u00e2teau-Landon, molto probabilmente sotto la tutela della madre, che, verso il 1048, si spos\u00f2, in seconde nozze, con il duca di Borgogna, Roberto I il Vecchio, come ci conferma la genealogia n\u00b0 I delle \"Genealogi\u00e6 comitum Andegavensium\".\nSecondo la \"Chronica de Gesta Consulum Andegavorum, Chroniques d'Anjou\" suo zio materno, il Conte d'Angi\u00f2, Goffredo II \"Martello\", nel 1060, essendo ammalato, abbandon\u00f2 i suoi titoli lasciandoli ai nipoti, il conte di G\u00e2tinais, Goffredo III il Barbuto e suo fratello, Folco IV \"il Rissoso\", e, secondo la nota n\u00b0 3 del documento n\u00b0 CXLIII del \"Cartulaire de l'abbaye cardinale de la Trinit\u00e9 de Vend\u00f4me, Tomes I\", Goffredo Martello mor\u00ec il 14 novembre 1060, nel monastero che lui aveva fondato (Abbaye Saint-Nicolas d'Angers), dove era stato assistito durante la sua malattia e dove aveva indossato l'abito monacale, assistito dal nipote, Folco \"il Rissoso\", mentre suo successore fu Goffredo III il Barbuto, mentre secondo le \"Chronic\u00e6 sancti Albini Andegavensis, Chroniques des Eglises d'Anjou\" Goffredo Martello mori il 14 novembre 1061 e gli successe il nipote, Folco IV \"il Rissoso\" (\"MLXI - Obiit Gaufridus Martellus, XVIII Kalend.decembris, cui successit Fulgo cognominatus Rechin\").&lt;br&gt;Nel 1060, Goffredo detto \"il Barbuto\", divenne conte d'Angi\u00f2 e di Turenna, come Goffredo III, mentre suo fratello, il secondogenito, Folco IV \"il Rissoso\" ricevette la Saintonge e la signoria di Vihiers.\nNel 1061, il duca d'Aquitania, Guido Goffredo di Guascogna, invase la Saintonge, ma fu sconfitto da Folco e da Goffredo III il Barbuto alle sorgenti del fiume Boutonne. Ma l'anno dopo il duca d'Aquitania, Guido Goffredo ritorn\u00f2 e, dopo aver occupato Saintes sconfisse e scacci\u00f2 Folco dalla Saintonge.\nNel 1062, Goffredo controfirm\u00f2 il documento CLIX, del Cartulaire de l'abbaye cardinale de la Trinit\u00e9 de Vend\u00f4me, Tome I, in cui viene citato come Goffredo III (Gaufredi comitis tertii).&lt;br&gt;In quello stesso anno, alla morte di Eriberto II, conte del Maine, il duca di Normandia, Guglielmo il Bastardo, occup\u00f2 il Maine a nome di Margherita del Maine e suo figlio, Roberto (qualche anno prima, essendo molto giovane, Eriberto II, che nel documento n\u00b0 15 del \"Cartulaire de l'abbaye de Saint-Vincent du Mans\", datato 15 novembre 1058, viene citato come bambino, \"Herberto puerulo comite\", si era riconosciuto vassallo del duca di Normandia e dato che non aveva eredi, il duca di Normandia, Guglielmo aveva stipulato un contratto di fidanzamento tra suo figlio (di pochi anni) Roberto e Margherita, la sorella di Eriberto, con la clausola che, alla morte di Eriberto II, sempre senza eredi, il futuro genero, Roberto avrebbe ereditato la contea), e, dopo aver fatto imprigionare i successori di Eriberto, Biota del Maine (\u2020 ca. 1064), figlia di Eriberto I detto \"Evigilans canis\" (Cane Sveglio), e suo marito, Gualtiero I (\u2020 ca. 1064), conte del Vexin e di Amiens, continu\u00f2 ad occupare la contea anche dopo la morte di Margherita avvenuta nel 1063.\nDopo l'avvento al potere di Goffredo III il Barbuto, alcuni baroni e visconti iniziarono una ribellione e, nel 1062, si ebbe la ribellione di Goffredo di Pruliaco ed altri nobili, come ci narra la \"Ex Chronico Turonensi\", che fu ucciso e Goffredo, in Turenna, distrusse un'abbazia (\"Turoni\u00e6, Abbatiam Majoris-Monasterii\"). La politica inetta di Goffredo contribu\u00ec ad aumentare la situazione di crisi.\nNegli anni successivi, non accontentandosi della signoria di Vihiers, il fratello di Goffredo III, Folco il Rissoso, si un\u00ec ai baroni che facevano la fronda a Goffredo III e, in poco tempo, riusc\u00ec a radunare intorno a s\u00e9 il partito degli insoddisfatti: secondo il \"Chronicon Vindocinense\", nel 1067, Goffredo fu sconfitto dal fratello a Saumur, impadronendosi della citt\u00e0 e, nel 1068, Folco riusc\u00ec a catturare Goffredo; Folco si impadron\u00ec dei titoli e dei domini del fratello, che fu imprigionato, nel Castello di Chinon, nella Turenna.La catture e conseguente prigionia di Goffredo III sono citate anche dalla \"Chronica domni Rainaldi archidiaconi sancti Mauricii Andegavensis, Chroniques des Eglises d'Anjou\".&lt;br&gt;Ma questa usurpazione fu poco gradita dal re di Francia, Filippo I e dai suoi vicini, il conte di Blois, Tebaldo III e da alcuni baroni della contea del Maine. Folco IV il Rissoso fu sconfitto, ma ottenne la pace cedendo il G\u00e2tinais alla corona di Francia, per\u00f2 nonostante le pressanti richieste di Filippo I e di Tebaldo III, Goffredo III continu\u00f2 ad essere incarcerato.Comunque dopo l'usurpazione, la contea d'Angi\u00f2 non ebbe pi\u00f9 pace, perch\u00e9 i baroni furono in perenne ribellione obbligando Folco IV ad una guerra continua e anche quando, dopo alcuni anni, ottenne il riconoscimento di tutti i baroni, il paese era ridotto allo stremo.\nNonostante le richieste e le pressioni esercitate dal re di Francia, Filippo I e dal conte di Blois, Tebaldo III, Goffredo III il Barbuto fu tenuto in carcere sino alla met\u00e0 degli anni novanta, quando, nel 1095 circa, Folco IV si pieg\u00f2 alle insistenze di papa Urbano II e liber\u00f2 il fratello, che dopo circa 27 anni di prigionia era quasi impazzito.Goffredo visse ancora alcuni mesi e poi mor\u00ec, nel 1097 circa.\nMatrimonio e discendenza.\nPrima del 1060, Goffredo aveva sposato Giuliana (\u2020 dopo il 1067), figlia del signore di Langeais, Hamelin e della moglie, Helvise de Mondoubleau.&lt;br&gt;Goffredo da Giuliana non ebbe figli."}
{"id": "2211195", "revid": "1442080", "url": "https://it.wikipedia.org/wiki?curid=2211195", "title": "Campionato del mondo di scacchi 1934", "text": "Il campionato del mondo di scacchi 1934 fu conteso tra il campione in carica Aleksandr Alechin e Efim Bogoljubov. Si svolse in Germania tra il 1\u00ba aprile e il 4 giugno; Alekhine conserv\u00f2 il titolo.\nStoria.\nI due giocatori si erano affrontati gi\u00e0 in un campionato del mondo cinque anni prima, dove Alechin aveva vinto nettamente. Questo secondo match non fu ben visto dagli scacchisti del tempo, anche perch\u00e9 Alekhin continuava a rifiutare le richieste di Capablanca di un match di rivincita del mondiale del 1927.\nRisultati.\nIl match fu giocato sulle trenta partite, con la condizione che il vincitore avrebbe dovuto vincere almeno sei partite."}
{"id": "2211202", "revid": "125468060", "url": "https://it.wikipedia.org/wiki?curid=2211202", "title": "John Harington", "text": "L'attore Kit Harington \u00e8 un suo lontano discendente.\nBiografia.\nConsiderato l'ideatore della moderna toilette, che descrisse nelle \"Metamorfosi di Aiace\", tradusse in inglese il celebre Regimen Sanitatis Salernitanum e l' \"Orlando furioso\" di Ludovico Ariosto."}
{"id": "2211204", "revid": "767487", "url": "https://it.wikipedia.org/wiki?curid=2211204", "title": "Bleak Moments", "text": "Bleak Moments \u00e8 un film drammatico del 1971 diretto da Mike Leigh.\nTrama.\nSylvia conduce una vita monotona e banale con sua sorella Hilda, la quale \u00e8 affetta da un ritardo mentale. Nella narrazione, via via intervengono la collega di Sylvia, il suo fidanzato e un ragazzo che abita nel garage di Sylvia, tre figure altrettanto grigie che aiutano a far emergere la situazione di apatia presente fra gli individui.\nLa trama \u00e8 enigmatica, cos\u00ec come i dialoghi, infatti ogni azione e ogni frase sono solo dei riempitivi senza alcun senso apparente ma che mettono in mostra la terribile assenza di comunicazione e la continua tensione generata dal semplice fatto di trovarsi di fronte ad un'altra persona. Il film evidenzia il disagio sociale generato dal quadro della societ\u00e0 inglese di fine anni '60 che nella sua ordinata freddezza forma degli individui inibiti al limite dell'inettitudine, privati della loro umanit\u00e0.\nLe scene pi\u00f9 rappresentative sono due; nella prima si mette in risalto ancora una volta la tensione -quasi palpabile- in un momento in cui i 5 protagonisti sono tutti nella stessa stanza e pur guardandosi negli occhi non riescono a dire una parola creando cos\u00ec una scena che, seppur avvolta nel silenzio, \u00e8 di grande impatto emotivo. La seconda scena importante \u00e8 il colloquio che avviene tra Sylvia e il fidanzato dopo cena, la donna infatti grazie all'alcol e alla sua insofferenza a sottostare a questa vita arida abbandona per un attimo le sue inibizioni e ricerca un contatto umano, un attimo di emozione e di vitalit\u00e0, ricerca che tuttavia viene brutalmente ignorata dall'uomo, il quale lascia cadere il discorso come una manciata delle solite parole vuote.\nLo svolgimento del film \u00e8 la trasposizione fattuale dei rapporti interpersonali, infatti il susseguirsi di avvenimenti che non portano mai ad una compiutezza di senso genera una tensione frustrante che porta al disagio.\nIn ogni scena \u00e8 ben visibile l'attenzione estetica di Leigh per ogni fotogramma, infatti tutto il film presenta una cura delle luci notevole, elemento non secondario che contribuisce a fare di questo film una vera opera d'arte."}
{"id": "2211218", "revid": "729019", "url": "https://it.wikipedia.org/wiki?curid=2211218", "title": "Coppa del Mondo di salto con gli sci 1992", "text": "La Coppa del Mondo di salto con gli sci 1992, tredicesima edizione della manifestazione organizzata dalla Federazione Internazionale Sci, ebbe inizio il 1\u00ba dicembre 1991 a Thunder Bay, in Canada, e si concluse il 29 marzo 1992 a Planica, in Slovenia. Furono disputate 21 delle 22 gare individuali previste, tutte maschili, in 16 differenti localit\u00e0: 6 su trampolino normale, 12 su trampolino lungo e 3 su trampolino per il volo.\nPer la prima volta furono inserite nel calendario di Coppa gare a squadre (2) valide ai fini della classifica per nazioni, dopo la prova sperimentale effettuata due stagioni prima, il 3 marzo 1990 a Lahti. Nel corso della stagione si tennero a Harrachov i Campionati mondiali di volo con gli sci 1992, le cui singole prove furono ritenute valide anche ai fini della Coppa del Mondo, e ad Albertville i XVI Giochi olimpici invernali, non validi ai fini della Coppa, il cui calendario contempl\u00f2 dunque un'interruzione nel mese di febbraio.\nIl finlandese Toni Nieminen si aggiudic\u00f2 sia la coppa di cristallo, il trofeo assegnato al vincitore della classifica generale, sia il Torneo dei quattro trampolini, le cui prove furono ritenute valide anche ai fini della classifica di Coppa; l'austriaco Werner Rathmayr vinse la Coppa di volo. Andreas Felder era il detentore uscente della Coppa generale, Jens Wei\u00dfflog del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci\nTL = gara a squadre"}
{"id": "2211226", "revid": "1442080", "url": "https://it.wikipedia.org/wiki?curid=2211226", "title": "Quella sporca dozzina (album)", "text": "Quella sporca dozzina \u00e8 una compilation di hip hop italiano. Il progetto, collegato alla trasmissione di Rai 2 Quei Bravi Ragazzi, unisce cinema e musica, descrivendo in dodici pezzi altrettanti film. Il pezzo realizzato dai OneMic \u00e8 intitolato \"Fight Club 2.0\" perch\u00e9 la prima versione \u00e8 presente come bonus track sul disco solista di Raige, \"Tora-ki\"."}
{"id": "2211231", "revid": "486946", "url": "https://it.wikipedia.org/wiki?curid=2211231", "title": "Pista ciclabile Castiglione della Pescaia-Bivio delle Rocchette", "text": ""}
{"id": "2211232", "revid": "1457847", "url": "https://it.wikipedia.org/wiki?curid=2211232", "title": "Campionato del mondo di scacchi 1935", "text": "Il campionato del mondo di scacchi 1935 fu conteso tra il campione Aleksandr Alechin e Max Euwe nei Paesi Bassi, tra il 3 ottobre e il 16 dicembre. Euwe vinse per 15,5\u201314,5, aggiudicandosi cos\u00ec il titolo di campione del mondo.\nSi svolse in 13 citt\u00e0 olandesi: Amsterdam, Delft, Rotterdam, Utrecht, Gouda, L'Aia, Groninga, Baarn, 's-Hertogenbosch, Eindhoven, Zeist, Ermelo e Zandvoort.\nStoria.\nAlechin in quel periodo era soggetto a problemi di alcolismo e per questo cerc\u00f2 di essere cauto nel mettere in palio il suo titolo. Aveva forse scelto Euwe come sfidante sperando di avere una facile vittoria: l'olandese aveva infatti perso due match contro Bogoljubov, che era stato battuto facilmente due volte da Alechin in campionati del mondo, nel 1929 e nel 1934.\nTuttavia lo stato di forma fisica e mentale del campione era talmente deteriorato che alla fine l'olandese riusc\u00ec a prevalere di misura con lo scarto minimo.\nEuwe concesse ad Alechin la rivincita, che si svolse due anni dopo. Dopo aver perso il titolo mondiale Alechin decise di lavorare su se stesso per superare i propri problemi, e nel 1937 riconquist\u00f2 il titolo mondiale.\nRisultati.\nIl match fu giocato sulle trenta partite, con la condizione che il vincitore avrebbe dovuto vincere almeno sei partite."}
{"id": "2211235", "revid": "287204", "url": "https://it.wikipedia.org/wiki?curid=2211235", "title": "Battaglia di Hochstadt", "text": ""}
{"id": "2211238", "revid": "1310927", "url": "https://it.wikipedia.org/wiki?curid=2211238", "title": "Fudbalski klub Orli\u0107", "text": "Il Fudbalski klub Orli\u0107 \u00e8 stata una squadra bosniaca di calcio a 5 con sede a Sarajevo.\nStoria.\nNella sua breve esistenza, l'Orli\u0107 ha debuttato nel Campionato bosniaco di calcio a 5 nella stagione 2007-08, aggiudicandoselo immediatamente dopo aver vinto il girone nord. L'anno successivo, pur iscritta alla Coppa UEFA, non ha preso parte al girone eliminatorio, mentre in campionato \u00e8 arrivato al girone finale, classificandosi seconda e cedendo lo scettro di campione bosniaco al . Tuttavia, ha aggiunto alla propria bacheca la Coppa di Bosnia vinta in finale sempre sul Leotar."}
{"id": "2211243", "revid": "486946", "url": "https://it.wikipedia.org/wiki?curid=2211243", "title": "Orlic Sarajevo", "text": ""}
{"id": "2211244", "revid": "1904508", "url": "https://it.wikipedia.org/wiki?curid=2211244", "title": "Luisa d'Orl\u00e9ans (1882-1958)", "text": "Biografia.\nInfanzia.\nLa principessa Luisa fu la figlia pi\u00f9 giovane di Luigi Filippo Alberto d'Orl\u00e9ans, conte di Parigi e inizialmente principe ereditario orleanista nell'ambito della Monarchia di luglio, che in seguito divenne, rinunziando all'orleanismo politico, pretendente unionista al Trono di Francia con il nome di Filippo VII. Sua madre fu Maria Isabella d'Orl\u00e9ans, infanta di Spagna, figlia di Antonio d'Orl\u00e9ans e di Luisa Ferdinanda di Borbone-Spagna.\nMatrimonio.\nIl 16 novembre 1907, Luisa spos\u00f2 a Evesham, in Inghilterra, il principe Carlo Tancredi di Borbone-Due Sicilie, figlio di Alfonso, conte di Caserta, e della principessa Maria Antonietta di Borbone-Due Sicilie, e vedovo dell'infanta Maria de las Mercedes di Borbone-Spagna. La coppi\u00e0 si stabil\u00ec a Madrid ed ebbe quattro figli.\nUltimi anni e morte.\nNel 1931, alla proclamazione della repubblica spagnola, la famiglia lasci\u00f2 la Spagna per trasferirsi prima in Italia e pi\u00f9 tardi in Svizzera. Nel 1939, dopo la vittoria di Franco, ritorn\u00f2 in Spagna e si stabil\u00ec a Siviglia\nLa Principessa mor\u00ec a Siviglia il 18 aprile 1958.\nDiscendenza.\nLuisa e il principe Carlo Tancredi di Borbone-Due Sicilie ebbero quattro figli:"}
{"id": "2211245", "revid": "767487", "url": "https://it.wikipedia.org/wiki?curid=2211245", "title": "Zam Fredrick", "text": "Carriera.\nNato in Carolina del Sud, frequent\u00f2 l'University of South Carolina, giocando nella squadra locale, facente parte della Division I, dove, nella stagione 1980-81 fu il miglior realizzatore della NCAA con 781 punti, con una media partita di 28.9.\nScelto al terzo giro dei draft NBA 1981, col numero 51 dai Los Angeles Lakers venne ingaggiato dalla Sinudyne Bologna, non giocando mai nella NBA.\n\u00c8 stato il miglior marcatore del campionato italiano 1981-82, con 988 punti realizzati con la maglia della Sinudyne. In Italia ha vestito anche la maglia della Victoria Libertas Pesaro.\nNel 2002 \u00e8 stato inserito nella \"Hall of Fame\" dell'University of South Carolina.\nRicopre il ruolo di allenatore alla Calhoun County High School.\nStatistiche.\n\"Statistiche aggiornate al 1\u00ba gennaio 2009\""}
{"id": "2211247", "revid": "1573940", "url": "https://it.wikipedia.org/wiki?curid=2211247", "title": "Zatch Bell! Mamodo Fury", "text": " \u00e8 un videogioco picchiaduro a incontri sviluppato da Mechanic Arms e pubblicato da Bandai per PlayStation 2 e GameCube tra il 2004 ed il 2006.\nQuesto titolo \u00e8 basato sul manga ed anime di \"Zatch Bell!\".\nModalit\u00e0 di gioco.\nStory Mode: Ci sono 40 livelli nei quali si lotta contro diversi nemici. C'\u00e8 anche \"Zatch's Diary\" (il diario di Zatch) dove ci sono 5 mini-giochi. C'\u00e8 anche la modalit\u00e0 \"Stage Select\" dove si pu\u00f2 rigiocare nei livelli gi\u00e0 fatti.\nArcade Mode: Puoi giocare con qualsiasi personaggio (alcuni da sbloccare) contro 8 diversi nemici. Alla fine verranno mostrate le possibilit\u00e0 che hai per diventare re. Per ottenere il 100% bisogna ottenere A in tutti e 8 combattimenti.\nVS. Mode: Puoi giocare con qualsiasi personaggio e giocare in vari scenari. In questa modalit\u00e0 \u00e8 possibile giocare in 2.\n4P Battle: Puoi giocare con 2 \"mini-giochi\" in 4 giocatori. Ci sono 2 differenti giochi: \"Yellowtail Snatch\" dove bisogna raccogliere i tonni pinneggialle e \"Burn the Spell Book\" dove bisogna bruciare il libro degli altri.\nMini-Games: Gioca a 7 differenti mini-giochi tra cui i 5 del diario di Zatch.\nGallery: Si possono vedere i modelli in 3D dei vari personaggi, vedere le scene della Story Mode e due sezioni da sbloccare.\nPersonaggi.\nNon giocabili:"}
{"id": "2211248", "revid": "1573940", "url": "https://it.wikipedia.org/wiki?curid=2211248", "title": "Enteromius trispilos", "text": "Enteromius trispilos () \u00e8 un pesce d'acqua dolce appartenente alla famiglia dei ciprinidi.\nDistribuzione e habitat.\nOriginario dei fiumi e dei piccoli corsi d'acqua dell'Africa occidentale (Guinea, Ghana, Liberia e Costa d'Avorio).\nDescrizione.\nLunghezza: raggiunge al massimo 10\u201311\u00a0cm.\nCome tutti i pesci della famiglia dei Ciprinidi ha il corpo lungo ed affusolato, con bocca carnosa e rivolta verso il basso, munita di caratteristici barbigli laterali (2) da cui prende il nome la specie. Fa parte di un gruppo di \"Enteromius\" africani molto simili fra loro ed esteriormente distinguibili solo per piccoli particolari anatomo-morfologici (lunghezza dei barbigli e della pinna dorsale, forma e dimensioni delle macchie sui fianchi e numero di scaglie lungo la linea laterale), quali \"Enteromius eburneensis\", \"Enteromius anniae\", \"Enteromius tiekoroi\" e \"Enteromius traorei\".\nRiproduzione.\nSimile a quella degli altri \"Enteromius\".\nConservazione.\nNon minacciato."}
{"id": "2211249", "revid": "21856093", "url": "https://it.wikipedia.org/wiki?curid=2211249", "title": "Dassault Myst\u00e8re IV", "text": ""}
{"id": "2211250", "revid": "729019", "url": "https://it.wikipedia.org/wiki?curid=2211250", "title": "Battaglia di H\u00f6chst\u00e4dt (1703)", "text": "La prima battaglia di H\u00f6chst\u00e4dt fu combattuta il 20 settembre 1703 a H\u00f6chst\u00e4dt sul Danubio nel corso della guerra di successione spagnola fra le truppe austro-prussiane comandate dal generale conte di Limburg-Stirum e quelle franco-bavaresi del maresciallo di Francia Claude Louis Hector de Villars.\nAntefatti.\nIl 5 settembre 1703 le truppe austriache, al comando del margravio Luigi Guglielmo di Baden-Baden, occuparono a sorpresa la citt\u00e0 neutrale di Augusta. In questo modo egli poteva minacciare direttamente il principato della Baviera da ovest.\nIl generale francese Claude Louis Hector de Villars ed il principe elettore di Baviera Massimiliano Emanuele seguirono il nemico ma non osarono attaccarlo nella sua posizione fortificata di Augusta. A nord del Danubio, presso Haunsheim, il margravio aveva lasciato un Corpo militare di 16.000 uomini al comando del conte di Limburg-Stirum. Questo corpo, consistente di 26 battaglioni e 48 squadroni incominci\u00f2 il 18 settembre ad avanzare verso est. Esso raggiunse tre giorni dopo la cittadina di H\u00f6chst\u00e4dt. Non appena il generale Villars ed il principe elettore bavarese si accorsero di questo spostamento, posero immediatamente le loro truppe, stanziate a sud di Donauw\u00f6rth, in marcia ed attraversarono il Danubio per attaccare, con i loro 17.000 uomini, Stirum da est, mentre le truppe del francese \"Korps d'Usson\", forte di 7.000 uomini e stanziato a Dillingen, dovevano prendere il nemico alle spalle.\nSvolgimento della battaglia.\nL'ampia manovra di aggiramento tuttavia non ebbe immediato successo, poich\u00e9 il \"Korps d'Usson\" attacc\u00f2 troppo presto e fu sopraffatto dalla superiorit\u00e0 numerica delle truppe del conte Stirum. Tuttavia il nucleo principale delle truppe al comando del Villars e del principe elettore di Baviera giunse in tempo a rovesciare le sorti della battaglia, colpendo l'esercito del conte Stirum prima che potesse ritirarsi occupando una nuova posizione.\nIl conte Stirum dovette ringraziare solo la resistenza dei 6.000 uomini della forte retroguardia prussiana, al comando del principe Leopoldo di Anhalt-Dessau, se egli con la restante parte dell'armata riusc\u00ec a raggiungere la citt\u00e0 fortificata di N\u00f6rdlingen.\nConseguenze.\nLe perdite dell'esercito imperiale ammontarono a circa 4.000 uomini, in gran parte presi prigionieri. 37 cannoni e quasi l'intero equipaggiamento dell'armata caddero nelle mani franco-bavaresi, le cui perdite ammontarono a circa 1.000 effettivi, fra morti e feriti.\nBibliografia.\nin tedesco:"}
{"id": "2211251", "revid": "343906", "url": "https://it.wikipedia.org/wiki?curid=2211251", "title": "Allineamento multiplo di sequenza", "text": ""}
{"id": "2211252", "revid": "1457847", "url": "https://it.wikipedia.org/wiki?curid=2211252", "title": "Campionato del mondo di scacchi 1937", "text": "Il campionato del mondo di scacchi 1937 fu contesto tra il campione in carica Max Euwe e Aleksandr Alechin in varie citt\u00e0 dei Paesi Bassi, tra il 5 ottobre e il 4 dicembre.\nStoria.\nFu il match di rivincita dopo che Euwe aveva conquistato il titolo a spese di Alechin nel 1935; Alechin riusc\u00ec a riottenere il titolo vincendo per 15,5 a 9,5.\nQuesto campionato del mondo fu l'ultimo prima dello scoppio della seconda guerra mondiale, e l'ultimo in cui la scelta dello sfidante dipendeva unicamente dal campione in carica. Alechin mor\u00ec nel 1946, prima che si potesse organizzare un nuovo match, e dopo la sua morte l'organizzazione del campionato fu presa in mano dalla FIDE, che stabil\u00ec una rigida serie di incontri per stabilire chi avesse il diritto di contendere il titolo al campione.\nRisultati.\nIl match fu giocato sulle trenta partite, con la condizione che il vincitore avrebbe dovuto vincere almeno sei partite."}
{"id": "2211257", "revid": "58168261", "url": "https://it.wikipedia.org/wiki?curid=2211257", "title": "Sim City Creator", "text": ""}
{"id": "2211259", "revid": "1005847", "url": "https://it.wikipedia.org/wiki?curid=2211259", "title": "Elezioni europee del 2009 in Slovenia", "text": "Le elezioni europee del 2009 in Slovenia si sono tenute il 7 giugno."}
{"id": "2211265", "revid": "287204", "url": "https://it.wikipedia.org/wiki?curid=2211265", "title": "Campionato asiatico maschile di pallacanestro 1983", "text": "Il 12\u00ba Campionato Asiatico Maschile di Pallacanestro FIBA si \u00e8 svolto dal 20 al 29 novembre 1983 ad Hong Kong. Il torneo \u00e8 stato vinto dalla nazionale cinese.\nI Campionati asiatici maschili di pallacanestro sono una manifestazione biennale tra le squadre nazionali del continente, organizzata dalla FIBA Asia."}
{"id": "2211266", "revid": "287204", "url": "https://it.wikipedia.org/wiki?curid=2211266", "title": "Bonifacio Chiovitti", "text": " \nA Chiovitti era intitolato l'Archeoclub di Bojano, quando esistente.\nBiografia.\nConsegue due lauree, in matematica e medicina, presso l'Universit\u00e0 di Napoli. Esercita la professione medica dedicandosi contemporaneamente agli studi archeologici. Approfondisce le sue conoscenze sulla storia degli Oschi, dei Sanniti e degli antichi Romani.\nNel 1860 partecipa con Girolamo Pallotta ai moti risorgimentali della sua regione. Nel 1861 \u00e8 membro del \"Consiglio Provinciale del Molise\"."}
{"id": "2211267", "revid": "343906", "url": "https://it.wikipedia.org/wiki?curid=2211267", "title": "Proteine transmembrana", "text": ""}
{"id": "2211272", "revid": "830939", "url": "https://it.wikipedia.org/wiki?curid=2211272", "title": "Dionigi di Borgo San Sepolcro", "text": "Biografia.\nIl suo appellativo 'da Borgo Sansepolcro' (oggi Sansepolcro, in Toscana) \u00e8 tipico degli ordini mendicanti, e indica normalmente o il luogo di nascita, come in questo caso, o il convento in cui sono stati emessi i primi voti religiosi. Sul suo vero cognome non ci sono certezze, ma tradizionalmente \u00e8 considerato della famiglia De' Roberti, documentata a Sansepolcro dalla fine del XIII secolo.\nDionigi entr\u00f2 nel convento agostiniano di Sansepolcro, fondato negli anni '40 del XIII secolo e trasferito entro le mura nel 1281. Fu mandato a studiare teologia alla Sorbona a Parigi, dove consegu\u00ec il grado accademico del baccalaureato nel 1317-8, il dottorato nel 1324.\nMentre si trovava a Parigi, si interess\u00f2 alla pratica dell'astrologia, e predisse l'inaspettata morte di Castruccio Castracani: Giovanni Villani gli aveva scritto le ultime notizie dall'Italia, molto preoccupato di ci\u00f2 che Castracani e l'imperatore Ludovico il Bavaro stavano per fare; Dionigi rispose che nessuno degli avvenimenti che lui pronosticava si sarebbe realizzato, a causa dell'imminente morte di Castracani \u2014 cosa che si rivel\u00f2 vera.\nAcquis\u00ec i titoli di \"diffinitor\" e \"magister sacrae paginae\", nonostante questi siano raramente attestati; potrebbe aver lasciato l'Universit\u00e0 di Parigi. Viaggi\u00f2 molto: nel 1329 prese parte ad una non meglio identificata missione per il cardinale Napoleone Orsini, nel 1332 era a Venezia, nel 1333 trascorse molto tempo ad Avignone, e insegn\u00f2 nel locale collegio retto dagli agostiniani. Nel 1335 era in Grasse. Nel 1337 and\u00f2 a Firenze; nell'ottobre del 1338 si rec\u00f2 a Napoli, e in quel regno rimase per il resto della sua vita.\nA Napoli visse nel convento agostiniano, e fu testimone di un atto di donazione eseguito nell'ottobre 1339. A Napoli, in quel periodo, c'erano molti altri intellettuali, come Andal\u00f2 del Negro, Paolo Minorita, Niccol\u00f2 Acciaiuoli, Paolo dell'Abbaco, Paolo da Perugia, Graziolo de' Bambaglioli, e Cino da Pistoia.\nSi accattiv\u00f2 le grazie del re Roberto d'Angi\u00f2 - uomo dotto e munifico mecenate - per le sue conoscenze astrologiche e di latino; nell'inverno del 1338, Roberto lo incaric\u00f2 di dirimere una contesa tra fazioni di cittadini de L'Aquila. Il 17 marzo 1340, fu consacrato vescovo di Monopoli, su richiesta del Re; ancora sopravvive, nella corrispondenza privata di papa Benedetto XII la deroga di un matrimonio, da lui firmata.\nMor\u00ec a Napoli il 31 marzo 1342; Petrarca fu l'autore del suo epitaffio.\nL'amicizia con Petrarca.\nDionigi era stato il confessore di Francesco Petrarca durante il suo soggiorno ad Avignone, e Petrarca gli scrisse tre lettere. La maggior parte delle informazioni che abbiamo di Dionigi sono dedotte da questa corrispondenza; su queste informazioni i pareri non sono unanimi. Moschella ritiene, ad esempio, che Petrarca gli fu presentato nel 1333 da Giacomo Colonna, ma secondo altre congetture Petrarca lo incontr\u00f2 per la prima volta a Parigi.\nDionigi raccomand\u00f2 la lettura delle \"Confessioni\" di Agostino a Petrarca, che non le conosceva; Dionigi gliene diede una copia tascabile, che Petrarca dice di essersi sempre portato dietro dovunque. Secondo il Moschella l'influenza che Dionigi esercit\u00f2 su Petrarca nella sua crisi morale su Laura, port\u00f2 il poeta sostanzialmente ad una conversione.\nPetrarca indirizz\u00f2 il suo lungo resoconto della scalata del Monte Ventoso proprio a Dionigi. Dionigi contribu\u00ec, inoltre, a convincere il re Roberto d'Angi\u00f2 a concedere a Petrarca la corona d'alloro, simbolo della laurea di \"magno poeta et historicus\": Petrarca l'aveva invitato da lui a Valchiusa di ritorno da Napoli nel 1338, in una lettera in versi piena di adulazione per il re. Quando Dionigi arriv\u00f2 a Napoli, riusc\u00ec a convincere re Roberto a scrivere a Petrarca, e questi rispose ad entrambi, congratulandosi con Dionigi per il fatto di godere del favore di un re cos\u00ec famoso, e ricordandogli in un poscritto: \u00abTu sai ci\u00f2 che penso dell'alloro.\u00bb\nDionigi predispose anche la visita di Petrarca a Napoli nel febbraio del 1341, quando re Roberto gli fece una sorta di esame per l'idoneit\u00e0 alla carica di poeta.\nRapporti con Boccaccio.\nGiovanni Boccaccio aveva vissuto a Napoli, ed era stato introdotto alla corte di re Roberto sin dal 1327, quando aveva quattordici anni. Ritorn\u00f2 a Firenze, probabilmente verso la fine degli anni '40 del 1300, e l\u00ec scrisse una lettera in cui\nesprimeva sconforto per la morte del suo \"reverendo padre e maestro\", Dionigi; la sua morte non gli aveva lasciato - egli scrive - nulla al mondo. Dionigi lo aveva accostato all'opera di Sant'Agostino, Seneca e Petrarca; Branca presume anche che gli insegn\u00f2 la poesia in dialetto e la prosa in rima.\nProbabilmente fu lui a far conoscere Petrarca e Boccaccio, i due \"grandi\" della letteratura italiana, il cui vincolo di amicizia durer\u00e0 per tutta la vita.\nOpere.\nLa maggior parte degli scritti di Dionigi sono andati perduti. Ci restano:\nQuest'ultimo \u00e8 stato stampato a Strasburgo nel 1470. Altri commentari gli sono stati attribuiti.\nLa memoria.\nMolto viva \u00e8 la memoria di Dionigi, anche a motivo della citazione dell'epistola petrarchesca sull'ascensione al Monte Ventoso pubblicata in pressoch\u00e9 tutte le antologie della letteratura italiana e nei manuali di storia letteraria.\nIl ricordo del personaggio \u00e8 particolarmente sentito a Sansepolcro, sua citt\u00e0 natale, dove gli sono state intitolate una via nel quartiere Le Forche, alla periferia ovest, nel 1959, la Biblioteca Comunale nel 2012 e una lapide commemorativa nel loggiato del palazzo comunale nel 2013. Inoltre, dal 1992 il Comune di Sansepolcro assegna annualmente il Premio Dionisio Roberti agli studenti meritevoli delle scuole secondarie di primo e secondo grado."}
{"id": "2211278", "revid": "11497", "url": "https://it.wikipedia.org/wiki?curid=2211278", "title": "Madonna del fuoco", "text": ""}
{"id": "2211283", "revid": "287204", "url": "https://it.wikipedia.org/wiki?curid=2211283", "title": "Karamoko Ciss\u00e8", "text": ""}
{"id": "2211302", "revid": "149727", "url": "https://it.wikipedia.org/wiki?curid=2211302", "title": "Berlino ovest", "text": ""}
{"id": "2211306", "revid": "30610", "url": "https://it.wikipedia.org/wiki?curid=2211306", "title": "Zanussi", "text": "La Industrie Zanussi S.p.A., meglio nota come Zanussi, \u00e8 stata un'azienda italiana produttrice di elettrodomestici con sede a Pordenone. Fondata nel 1916, nel secondo dopoguerra divenne la maggiore azienda nazionale del settore; nel 1984 pass\u00f2 sotto il controllo della multinazionale svedese Electrolux. \nCessata di esistere come azienda nel 1995, il marchio Zanussi viene ancora impiegato per elettrodomestici venduti al di fuori dell'Italia e per le apparecchiature per la ristorazione. \nStoria.\nLa Antonio Zanussi Pordenone: da ditta artigiana a piccola industria (1916-1946).\nL\"Officina Fumisteria Antonio Zanussi\", ditta artigiana specializzata nella fabbricazione e riparazione di cucine a legna, fu fondata nel 1916 a Pordenone su iniziativa di Antonio Zanussi (1890-1946). Le attivit\u00e0 ebbero inizio in un laboratorio che misurava 30 m\u00b2, edificato su un terreno in Corso Garibaldi all'angolo di Via De Paoli, dove lavoravano inizialmente 3 operai. Nel 1926, Zanussi ingrand\u00ec la sua officina - la cui ragione sociale diventava \"Antonio Zanussi Pordenone\" - che arriv\u00f2 a misurare 120 m\u00b2, ed intu\u00ec la necessit\u00e0 di procedere a una minima standardizzazione del prodotto, con la fabbricazione della cucina a legna con piastra in ghisa modello AZP, che riscontr\u00f2 successo commerciale e fu destinata all'esportazione.\nIl numero di addetti in quel periodo sal\u00ec a 10, poi a 19 (18 operai ed un'impiegata), a 25 nei primi anni trenta. Nel 1933, Zanussi fond\u00f2 il marchio Rex, nome da lui scelto in omaggio al transatlantico italiano comandato da Francesco Tarabotto, che in quell'anno conquist\u00f2 il Nastro Azzurro per aver fatto una lunga traversata da Genova a New York. Il primo modello di cucina commercializzato con questo nuovo marchio fu il Rex 503, che riscosse un grande successo commerciale per la ditta friulana, che nel 1934 contava 40 addetti. In quello stesso anno, le attivit\u00e0 furono spostate in un nuovo stabilimento di 2.000 m\u00b2 coperti in via Montereale, edificato su un terreno di propriet\u00e0 dei suoceri dello Zanussi, e la produzione fu estesa a quella delle grandi cucine per alberghi e comunit\u00e0.\nLa Antonio Zanussi Pordenone si avvi\u00f2 verso la trasformazione da ditta artigiana a piccola industria locale: nel 1935, fu lanciata la cucina a legna Patent, venduta in Italia ma soprattutto in Austria e Germania, e un'importante ordinazione di cucine da campo destinate alla Guerra d'Etiopia, da parte del Governo, favor\u00ec il consolidamento dell'azienda mediante l'ampliamento della fabbrica, il raddoppio della superficie coperta, un'ulteriore crescita della manodopera occupata, arrivata a 100 persone, e l'estensione della produzione, che registrava una capacit\u00e0 di 6.000 unit\u00e0 annuali.\nLa Seconda guerra mondiale non interruppe le attivit\u00e0 dell'azienda, che nel 1943 cre\u00f2 all'interno della fabbrica una fonderia. Maggiori difficolt\u00e0 si riscontrarono al termine del conflitto, che per le difficolt\u00e0 di approvvigionamento di materie prime e le riduzioni degli ordini, fecero scendere l'organico dell'azienda. Nel 1946, Zanussi mor\u00ec improvvisamente, e la conduzione della sua azienda pass\u00f2 ai suoi due figli maggiori Guido (1917-1999) e Lino (1920-1968), che assunsero rispettivamente i ruoli di presidente e di amministratore delegato.\nL'era Lino Zanussi (1946-1967).\nIl passaggio dell'impresa alla seconda generazione, rappresentata da Guido e Lino Zanussi, figli del fondatore Antonio, port\u00f2 ad un'ulteriore sviluppo della medesima, che si avviava ad assumere dimensioni sempre pi\u00f9 importanti. Dei due fratelli il pi\u00f9 intraprendente fu Lino, che nel 1946, con il consenso di Guido, fece ampliare lo stabilimento portando l'area coperta a 10.000 m\u00b2, il numero dei dipendenti a 250 e partecipando, l'anno seguente, nel 1947, alla prima edizione della Fiera Campionaria di Pordenone, con la proposta di un nuovo prodotto, la cucina a legna Super Rex 505, che verr\u00e0 prodotta per un decennio.\nNel 1949, l'azienda friulana produsse i primi fornelli a gas, con il modello Rex 401, un prodotto innovativo, lanciato nel 1951, che riscosse ampio consenso sul mercato in Europa. L'avvio di questo tipo di produzione fu agevolata dagli accordi con la Liquigas e con AGIP, che fornivano a supporto le bombole di GPL. Un'operazione che si trasform\u00f2 in un grande successo commerciale, grazie al quale la Zanussi riusciva a vendere annualmente mezzo milione di fornelli. Inoltre ci fu una forte crescita nell'utilizzo domestico di bombole di gas liquido. \nIl numero di addetti sal\u00ec a 300 unit\u00e0, e la costante crescita dell'azienda, nel 1952 divenuta societ\u00e0 in accomandita semplice con la ragione sociale \"Fratelli Zanussi S.a.s.\", imposero l'apertura di un altro insediamento produttivo di 5.000 m\u00b2, avvenuta nel 1954 a Porcia, lungo la Strada statale 13 Pontebbana, dove fu avviata la produzione dei primi modelli di frigoriferi, il Rex 301 da 145 litri e il Rex 302 da 170 litri, su licenza della Necchi di Pavia, fornitrice dei compressori. Nel 1955 sorse un altro stabilimento a Vallenoncello, che avvi\u00f2 la produzione di componenti elettrici, meccanici ed elettromeccanici, e negli anni successivi la linea squadrata dei frigoriferi Tropic System. L'attivit\u00e0 produttiva di Zanussi si svolse su larga scala e nel 1957, alla vigilia dell'apertura del Mercato europeo comune, fabbricava 250.000 pezzi all'anno, che esportava ampiamente in Europa. Nel 1958, su licenza della statunitense White-Westinghouse, fu prodotta la prima lavatrice semiautomatica, la Rex 201. \nNel 1960, Zanussi fece ingresso nel settore dell'elettronica di consumo con l'avvio della produzione dei primi televisori, in realt\u00e0 assemblati con componenti forniti da terzi e con telai dell'Ultravox di Milano. L'anno successivo, nel 1961, usc\u00ec il televisore Rex 27, progettato dall'azienda. La divisione elettronica, alla cui guida vi era l'ingegner Giorgio Tranzocchi, al marchio Rex ne affiancher\u00e0 altri due, Naonis creato nel 1962 e destinato ad una clientela femminile, e S\u00e8leco creato nel 1965. Intanto, nel 1962, l'azienda friulana ricevette il Premio Compasso d'oro per la cucina Rex 700, per la linea e la semplicit\u00e0 costruttiva. \nNel 1963, l'azienda fu trasformata in societ\u00e0 per azioni ed assunse la denominazione \"Industrie A. Zanussi S.p.A.\". Nello stesso anno, le esportazioni costituivano il 25% della produzione, e fu creata la prima filiale commerciale estera a Parigi. Zanussi nel 1964 avvi\u00f2 anche l'attivit\u00e0 come terzista per conto di due aziende, la statunitense Hoover e la tedesca Linde; nel 1965, fond\u00f2 a Madrid la consociata Ib\u00e9rica de Electrodom\u00e9sticos S.A., meglio nota come Ibelsa, per la produzione e distribuzione degli elettrodomestici sul mercato spagnolo; nel 1966, divenne fornitrice per l'azienda tedesca AEG. Zanussi, a met\u00e0 anni sessanta contava 8.600 dipendenti, e raggiunta la saturazione della propria capacit\u00e0 interna, procedette a una politica di acquisizioni di aziende di medie dimensioni, iniziata nel 1967 rilevando la Becchi di Forl\u00ec, e la STICE di Scandicci, in provincia di Firenze.\nLa gestione Mazza: espansione e declino della Zanussi (1968-1983).\nIl 18 giugno 1968, Lino Zanussi trov\u00f2 la morte mentre viaggiava in aereo verso la Spagna, assieme a tutti gli altri passeggeri, suoi collaboratori, e ai due piloti. La famiglia Zanussi affid\u00f2 la guida dell'azienda a Lamberto Mazza, che dal 1960 vi ricopriva il ruolo di consulente finanziario. \nLa Zanussi di Mazza tent\u00f2 di ovviare alle difficolt\u00e0 nel mercato degli elettrodomestici bianchi, manifestatesi negli anni settanta, mediante una politica di crescita esterna in cui non era sempre agevole distinguere tra ricerca di economicit\u00e0 gestionale, logiche puramente finanziarie e tendenza a un rapporto privilegiato col potere politico sia a livello locale che nazionale. Nel 1969-70, Zanussi acquis\u00ec il controllo delle aziende Aspera Est (produttrice di compressori), Castor, SOLE (componenti elettronici), Triplex e Zoppas, assumendo cos\u00ec le dimensioni e le caratteristiche di un gruppo industriale. La politica espansiva dell'azienda friulana non fu limitata solo all'Italia, poich\u00e9 nello stesso periodo, in Spagna cre\u00f2 la Zanussi Industrial S.A., per la produzione e vendita di grandi impianti, ed avvi\u00f2 un rapporto di collaborazione con l'azienda metalmeccanica jugoslava Rade Kon\u010dar. Nel 1971, a Campoformido fu aperto lo stabilimento per la produzione di televisori a colori. A livello societario si registrava l'uscita del presidente onorario Guido Zanussi, e pi\u00f9 tardi, nel 1973 l'ingresso della multinazionale tedesca AEG-Telefunken, che acquis\u00ec il 20% delle quote. Nello stesso anno, Triplex e Zoppas furono fuse per incorporazione nel Gruppo friulano.\nNel 1974, Zanussi cre\u00f2 la propria divisione ricerca e sviluppo, con il compito di individuare e di approntare lo sviluppo di nuovi prodotti che attirino gli obiettivi di diversificazione delle produzioni del Gruppo. Nel 1975-77, furono rilevate ed assorbite altre imprese, la Elettropompe e Motori Frazionati di Rovigo, la Stifer di Pomezia (produttrice di congelatori), lo stabilimento di Sambuceto, in provincia di Chieti, della Smalteria Abruzzese, fu acquisita la maggioranza della Ducati Elettromeccanica, divisione della casa motociclistica di Bologna, e successivamente assorbita, ed entr\u00f2 nel settore della commercializzazione dei distributori automatici con la creazione della Zanussi Vending S.p.A.. \nNel 1978, avvenne il cambio di ragione sociale in \"Industrie Zanussi S.p.A.\". Nello stesso anno, il Gruppo pordenonese riacquist\u00f2 il 20% delle azioni possedute dalla AEG-Telefunken, ed attu\u00f2 lo scorporo della divisione elettronica conferita alla societ\u00e0 Zanussi Elettronica S.p.A., e la trasformazione della SOLE in Zanussi Elettromeccanica S.p.A.. L'anno successivo, nel 1979, fu aperto lo stabilimento di Spilimbergo destinato alle produzioni edilizie, e furono stabiliti accordi di collaborazione industriale con l'austriaca Voest-Alpine (che acquis\u00ec il 10% delle azioni del Gruppo) e con la giapponese Hitachi. Nel 1980, Zanussi acquis\u00ec la maggioranza della sua consociata spagnola Ibelsa, arrivando a possederne il 75%, e di cui fino a prima era socio paritetico con il Grupo Fierro. Nel 1981-82, rilev\u00f2 alcune piccole imprese del Pordenonese, e perfino il pacchetto di maggioranza del club calcistico dell'.\nIl Gruppo Zanussi, maggiore azienda italiana produttrice di elettrodomestici per dimensioni e fatturato, precipit\u00f2 successivamente in una grave crisi finanziaria, conseguenza dell'indebitamento generato dalle varie acquisizioni di aziende compiute nel corso del decennio settanta-ottanta, nonch\u00e9 alle difficolt\u00e0 di mercato riscontrate nel settore degli elettrodomestici, che furono ancor pi\u00f9 gravi in quello dell'elettronica di consumo, dove la tardiva introduzione della televisione a colori in Italia, avvenuta solo nel 1977, mise in ginocchio le industrie italiane del settore. La sua situazione finanziaria diventata insostenibile e determin\u00f2 il \"default\": nel 1982, il deficit super\u00f2 i 130 miliardi di lire, e nel giugno dell'anno successivo, il 1983, si verificarono importanti cambiamenti all'interno del Gruppo, in cui aveva fatto ingresso la Consortium, societ\u00e0 del Gruppo Mediobanca, che esautor\u00f2 Mazza dalla guida dell'azienda per sostituirlo con il manager Umberto Cuttica, nominato nuovo presidente dal consiglio di amministrazione.\nL'ingresso e la fusione per incorporazione nel Gruppo Electrolux (1984-1995).\nNel corso della presidenza di Cuttica, durata poco meno di un anno, il Gruppo fu costretto ad avviare un'ampia opera di ristrutturazione, con la chiusura di stabilimenti, riduzione di personale, ricorsi alla cassa integrazione, e conferimento di alcune attivit\u00e0 verso altre societ\u00e0. A questo piano contribu\u00ec anche la Regione Friuli-Venezia Giulia con un intervento finanziario di 75 miliardi, ma a condizione che l'azienda fosse rimasta di propriet\u00e0 italiana. Nell'aprile 1984, Cuttica si dimise dalla presidenza delle Industrie Zanussi, e il consiglio di amministrazione nomin\u00f2 al suo posto Gianfranco Zoppas, genero di Lino Zanussi.\nZoppas avvi\u00f2 le trattative per la cessione del Gruppo friulano, per il quale si erano fatti avanti due acquirenti stranieri, la francese Thomson-Brandt e la svedese Electrolux. Palese era dunque la volont\u00e0 da parte degli Eredi Zanussi di vendere la loro azienda di famiglia, e le trattative per la sua cessione ebbero conclusione il 14 dicembre 1984, con il passaggio del suo 49% alla Electrolux. Le altre quote di partecipazione erano cos\u00ec ripartite: Mediobanca, Fiat, IMI e Crediop 8,17% ciascuno, Efibanca 4,33%, Regione FVG 10,58%, ed Eredi Zanussi 2,88%. A Electrolux l'acquisto della Zanussi cost\u00f2 209 miliardi di lire, una cifra che comprendeva le spese per il risanamento, il valore pattuito e l'aumento di capitale. Il debito di 1.000 miliardi di lire con le banche creditrici, di cui 345 straniere, fu garantito con delle fideiussioni bancarie. Nello stesso periodo, attraverso la Zanussi Elettronica, il Gruppo friulano cre\u00f2 la S\u00e8leco S.p.A., dove conflu\u00ec il ramo dell'elettronica di consumo e la produzione con l'omonimo marchio, di cui era socio con una quota del 45,26%, assieme alla REL, finanziaria pubblica del Ministero dell'Industria, azionista di maggioranza con il 49%, e la Indesit, possessore del suo 5,74%. \nLa propriet\u00e0 svedese nomin\u00f2 i nuovi componenti dell'organigramma del Gruppo friulano, in cui figurarono Gian Mario Rossignolo come presidente, Hans Werth\u00e9n vicepresidente, e Claudio Verri amministratore delegato e direttore generale. Nel 1986, venne attuato l'aumento del capitale sociale da 133,2 miliardi di lire a 216 miliardi, e nel contempo la quota di partecipazione della Electrolux nella Zanussi sal\u00ec al 90%. Grazie all'acquisizione della Zanussi, Electrolux divenne il primo produttore europeo di elettrodomestici, e penetr\u00f2 nel mercato italiano dove fino a prima era scarsamente presente. Due anni pi\u00f9 tardi, nel 1988, attraverso la Zanussi Grandi Impianti acquis\u00ec il controllo della Alpeninox, societ\u00e0 operante nel settore della refrigerazione collettiva. \nL'azienda friulana, salvata dal fallimento da parte della multinazionale scandinava, miglior\u00f2 gradualmente la propria situazione finanziaria, ricorrendo per\u00f2 a riduzione di personale e dismissioni di alcune unit\u00e0 produttive. Negli stabilimenti esclusi dalla chiusura e dalla delocalizzazione, come quello di Porcia, dalla produzione integrale degli elettrodomestici si passava all'assemblaggio degli stessi, poich\u00e9 nel corso degli anni novanta nel Pordenone si svilupp\u00f2 un importante indotto costituito piccole imprese manifatturiere specializzate nella subfornitura dei componenti. Zanussi mantenne per molto tempo una sua autonomia all'interno del Gruppo Electrolux, che dell'azienda friulana acquis\u00ec il controllo del suo 100% nel novembre 1994, e per effetto di questa operazione fu successivamente incorporata e assorbita dalla multinazionale svedese, che trasfer\u00ec le sue attivit\u00e0 nella nuova consociata Electrolux-Zanussi S.p.A..\nInformazioni e dati.\nLa Industrie Zanussi S.p.A., con sede a Pordenone, \u00e8 stata un'azienda metalmeccanica la cui attivit\u00e0 principale era rappresentata dalla produzione e commercializzazione di elettrodomestici con i marchi Rex, Castor, Triplex e Zoppas. Dalla fine degli anni settanta era strutturata come una holding, e nel 1992 controllava le seguenti societ\u00e0, ciascuna attiva in un determinato settore:\nNel 1981, anno di massima espansione del Gruppo friulano, il settore elettrodomestico ed elettronico ebbero una capacit\u00e0 produttiva annuale di oltre 4 milioni di apparecchiature: 1,5 milioni di frigoriferi, di 1,2 milioni di lavabiancheria, di 500.000 congelatori, di 450.000 cucine, di 250.000 lavastoviglie e di 200.000 televisori, che costituivano il 30% della produzione nazionale, il 60% della quale venduta all'estero. Nell'anno del \"default\", il 1982, Zanussi era la ventunesima impresa industriale italiana, con un fatturato di 862,2 miliardi di lire, una perdita d'esercizio di 130,2 miliardi, ed un numero di dipendenti pari a 13.930 unit\u00e0. All'estero era presente con 14 filiali commerciali ed esportava in 70 paesi, e fin dagli anni settanta era leader di mercato in Italia con una quota del 35%, e tra i primi in Europa con una quota del 15%. Contava inoltre 50 stabilimenti di produzione in Italia e Spagna. \nGli ultimi dati finanziari sono del 1994, in cui Zanussi realizz\u00f2 un fatturato di 4,3 mila miliardi di lire, un utile netto di 225,9 miliardi, ed impiegava 20.480 dipendenti.\nIl marchio Zanussi dal 1995 \u00e8 utilizzato negli elettrodomestici della Electrolux commercializzati fuori dall'Italia, e nelle attrezzature professionali per la cottura, la refrigerazione e il lavaggio, prodotte nello stabilimento di Vallenoncello dalla Electrolux Professional S.p.A. (ex Zanussi Grandi Impianti), divisione professionale del Gruppo scandinavo.\nSponsorizzazioni.\nZanussi \u00e8 stata sponsor ufficiale del Real Madrid, una delle pi\u00f9 importanti squadre calcistiche del mondo, dalla stagione 1982-83 alla stagione 1984-85."}
{"id": "2211308", "revid": "339392", "url": "https://it.wikipedia.org/wiki?curid=2211308", "title": "TSI Televisione della Svizzera Italiana", "text": ""}
{"id": "2211337", "revid": "1543377", "url": "https://it.wikipedia.org/wiki?curid=2211337", "title": "London River Services", "text": "London River Services \u00e8 una divisione del Transport for London (TfL), che gestisce il servizio passeggeri sulla rete fluviale operante sul Tamigi a Londra. Il servizio non viene operato in proprio ma dato in concessione ad altri operatori. Esso \u00e8 articolato fra servizi prettamente turistici e servizi per viaggiatori pendolari.\nIl Tamigi \u00e8 largo mediamente 300 metri nel tratto che scorre entro l'area della Greater London ed \u00e8 facilmente attraversabile a mezzo dei tanti ponti che lo scavalcano. Pertanto i servizi fluviali sul Tamigi hanno delle direttrici est-ovest piuttosto che di raccordo fra le due sponde del fiume. Alcuni ferry-boat vengono usati a valle di Londra la dove il fiume si allarga verso l'estuario e dove non esistono ponti che lo scavalcano.\nLa rete del \"London's river service\" non \u00e8 cos\u00ec estesa come quella di Hong Kong o Sydney, ma con i recenti investimenti nei trasporti fluviali e la creazione dei \"London River Services\", questo genere di trasporto sta ottenendo un nuovo impulso. Pi\u00f9 di 2.000 pendolari al giorno viaggiano sui mezzi fluviali operanti sul Tamigi raggiungendo cos\u00ec la non indifferente cifra di circa 3.000.000 di passeggeri per anno.\nStoria.\nPrima della costruzione dei ponti sul Tamigi e della metropolitana, il fiume costitu\u00ec il maggior mezzo di comunicazione fra le due zone di Londra separate da esso. Tentativi per regolare i trasporti di passeggeri e merci, iniziarono gi\u00e0 nel 1197, quando re Riccardo I cedette i diritti della Corona sul fiume alla Corporation of the City of London, che inizi\u00f2 a rilasciare licenze ai natanti per i servizi di trasporto sul fiume. Nel 1510 Enrico VIII concesse delle licenze che davano diritti di esclusiva per il trasporto dei passeggeri lungo il Tamigi, e nel 1555 una legge del Parlamento cre\u00f2 una societ\u00e0 per il controllo del traffico sul fiume.\nPer secoli, l'unico ponte sul Tamigi fu il London Bridge. L'attraversamento del fiume su piccole barche di legno fu l'unico modo di viaggiare fra le due sponde del Tamigi.\nXIX secolo.\nVaporetti a vapore vennero introdotti nel 1815 e l'uso del fiume come via di trasporto aument\u00f2 in maniera esponenziale. I trasporti si svolgevano da Gravesend, Margate e Ramsgate via Greenwich e Woolwich verso il centro di Londra. A partire dalla met\u00e0 degli anni 1850, circa 15.000 persone al giorno viaggiavano sul fiume sui battelli a vapore, pi\u00f9 del doppio rispetto a quelli che usavano le allora nascenti ferrovie. Con l'aumento della congestione del traffico fluviale, aumentarono a dismisura collisioni ed incidenti e fra questi quello occorso alla \"SS Princess Alice\" a Woolwich nel 1878.\nCos\u00ec come la costruzione di grandi battelli e di ponti aveva sottratto gran parte del lavoro ai piccoli barcaioli, la costruzione delle ferrovie sottrasse tantissimi passeggeri ai servizi fluviali. Le compagnie dei battelli andarono perdendo sempre pi\u00f9 passeggeri e nel 1876 le cinque compagnie pi\u00f9 rilevanti si consorziarono fra di loro costituendo la \"London Steamboat Company\". La societ\u00e0 istitu\u00ec un servizio, della durata di mezz'ora, fra Chelsea e Greenwich che and\u00f2 avanti per otto anni fino a quando essa fu costretta a chiudere per fallimento nel 1884. Nonostante ci\u00f2 i servizi continuarono, da parte di altre aziende, per tutto il secolo seguente.\nXX secolo.\nNel 1905 il London County Council lanci\u00f2 un proprio servizio di trasporto sul Tamigi per integrare il nuovo \"London County Council Tramways\", acquistando diversi attracchi e 30 nuovi battelli a vapore.\nVennero istituiti frequenti corse fra Hammersmith e Greenwich ma il \"LCC river service\" non si rivel\u00f2 un grande successo accumulando in un anno debiti per 30.000 sterline. Esso venne chiuso definitivamente dopo soli due anni di servizio\nNel 1940, venne realizzato un servizio temporaneo durante la seconda guerra mondiale per sostituire i treni ed i tram distrutti dai bombardamenti tedeschi.\nRipresa del servizio passeggeri.\nNel 1997, il segretario di stato ai trasporti del Governo britannico lanci\u00f2 \"Thames 2000\", un progetto da 21 milioni di sterline per rilanciare i trasporti passeggeri sul Tamigi in previsione dei festeggiamenti dell'anno 2000. \nL'attrazione principale di questi festeggiamenti fu il Millennium Dome, ma vi fu anche un piano per creare un progetto a lungo termine di pubblici trasporti fluviali fra le sponde del Tamigi.\nIl risultato fu la costituzione, nel 1999, del \"London River Services\", una sussidiaria del Transport for London.\nLRS oggi.\nLa LRS \u00e8 responsabile per l'integrazione dei trasporti fluviali con gli altri trasporti di Londra, come la metropolitana ed i bus. Essa promuove il trasporto sul fiume sotto il marchio di \"London River Services\".\nGestisce direttamente anche otto dei 32 moli che sono presenti sulle rive del Tamigi.\nServizi.\nI servizi proposti sono diversi a seconda delle stagioni e sono suddivisi in tre tipologie diverse:\nServizio pendolare.\nQuesto servizio viene effettuato con frequenze maggiori durante le ore di punta. Alcuni funzionano sette giorni a settimana mentre altri non operano il sabato e la domenica. Molti operatori offrono tariffe scontate per possessori di Travelcard. La Oyster Card \"pay-as-you-go\" non \u00e8 per\u00f2 accettata su alcuni di questi servizi. Le principali linee sono: \nI catamarani che operano sulle rotte sono dotati di bar, sedili stile aereo, possono caricare biciclette e sono accessibili a disabili su sedie a rotelle.\nFerry-boat.\nNella zona centrale di Londra il corso del Tamigi \u00e8 abbastanza stretto da consentirne lo scavalcamento con una serie di ponti; verso la foce il suo corso si allarga e vi sono pochi ponti per l'attraversamento. Vi sono pertanto due servizi di collegamento per il trasbordo di autovetture: \nAltri due servizi di ferry operano ad ovest di Londra e sono l'Hammerton's Ferry ed l'Hampton Ferry. Questi non dipendono dal London River Services.\nServizi turistici.\nQuesti battelli sono destinati essenzialmente ai turisti e normalmente non funzionano nelle ore di punta. Molte societ\u00e0 hanno delle corse ad orari prefissati mentre alcune realizzano soltanto due corse al giorno, in alcuni giorni della settimana o soltanto in alcune stagioni dell'anno. Le destinazioni sono attrazioni turistiche o una crociera sul fiume per ammirare i maggiori ponti d'interesse della citt\u00e0. Queste sono alcune delle maggiori rotte turistiche:\nOperatori.\nScheduled tourist and commuter services on the river are operated by a number of private companies, including:\nMoli.\n\"London River Services\" elenca 24 moli nelle sue pubblicazioni, di cui otto autogestiti.\nMillennium Piers.\nNel 2000, sono stati aperti 5 nuovi moli:\nElenco dei moli.\nServizi regolari, turistici e pendolari usano i seguenti punti di attracco anche se nessuno dei servizi serve tutti questi punti di arrivo. I moli sono indicati secondo la direzione della corrente del fiume:\nTariffe.\nContrariamente alla metropolitana ed ai bus, gli operatori dei servizi fluviali hanno tariffe e biglietterie diverse ed il costo della corsa \u00e8 pi\u00f9 elevato dei trasporti via ferrovia e via gomma. La Travelcard e la Oyster Card non sono valide, anche se diversi operatori offrono uno sconto del 30% ai possessori di queste carte cos\u00ec come agli ultra sessantenni residenti ed agli studenti. L'unica eccezione \u00e8 il Woolwich Ferry che \u00e8 gratuito.\nLa vendita dei biglietti non \u00e8 gestita direttamente dagli operatori ma affidata ad alcuni chioschi ognuno dei quali vende i biglietti di un singolo operatore. I biglietti di corsa semplice possono essere acquistati anche a bordo, ma non tutti gli operatori consentono questa facilitazione.\nAlcuni operatori offrono biglietti settimanali e mensili o carnet di biglietti. La Thames Clipper, per esempio, offre un biglietto di un intero giorno che consente di scendere e risalire sul battello innumerevoli volte per la visita dei monumento. La sua validit\u00e0 cessa comunque alle cinque del pomeriggio nei giorni lavorativi."}
{"id": "2211349", "revid": "709565", "url": "https://it.wikipedia.org/wiki?curid=2211349", "title": "Tra le onde del lago incantato", "text": "Tra le onde del lago incantato (in originale \"Happy Ness: Secret of the Loch\") \u00e8 una serie televisiva a cartoni animati prodotta da A.G.E., AB Productions e Centre National De La Cinematographie."}
{"id": "2211350", "revid": "124504161", "url": "https://it.wikipedia.org/wiki?curid=2211350", "title": "Philippe Petit", "text": "Biografia.\nAutodidatta del funambolismo, Philippe Petit ha sei anni quando annuncia di voler diventare regista teatrale ed impara da solo l'arte dei giochi di prestigio. Studia per dieci anni scultura, scherma, stampa, falegnameria, teatro ed equitazione. A diciassette si destreggia abbastanza bene da divenire presto giocoliere e funambolo autodidatta, gi\u00e0 abbastanza abile da fuggire dalla polizia col suo monociclo (nonostante questo, sar\u00e0 arrestato pi\u00f9 di cinquecento volte).\nA diciotto anni \u00e8 gi\u00e0 stato espulso da cinque scuole per aver borseggiato gli insegnanti e manipolato carte da gioco, si rifiuta di dare esami per dimostrare qualcosa e va via di casa diventando artista di strada. S'iscrivono nel suo percorso sporadiche apparizioni all'interno del teatro e nel circo, ma sono soprattutto la strada con \u201cquel che sta sopra\u201d, l'aria e lo spazio tra il suolo e l'etere, a costituire il suo teatro.\nQuelli che divengono i suoi speciali spettacoli dell'aria, sono progettati e realizzati come veri e propri colpi cui non segue n\u00e9 precede una conferenza, un manifesto, una qualsiasi sorta di pubblicit\u00e0, o, ancor meno, di ricompensa. Divenuto famoso per le sue traversate clandestine sul cavo a grandi altezze, fanno parte del suo lungo \"curriculum\" la traversata che nel 1971 unisce i campanili di Notre-Dame a Parigi, quella di Sydney, che nel 1973 unir\u00e0 le cime dei piloni nord dell'Harbour Bridge; e ancora la traversata delle cascate del Niagara, del Superdome a New Orleans, delle guglie della cattedrale di Laon, ma soprattutto delle Torri Gemelle.\nLa traversata delle Torri Gemelle.\nIl mattino del 7 agosto 1974, Philippe compie la sua impresa pi\u00f9 famosa e spettacolare: la traversata delle Twin Towers del World Trade Center di New York.\nSono le 07:15 quando raggiunge il tetto della Torre Nord, aiutato dai suoi complici nell'installazione dell'attrezzatura, e si prepara a salire su un cavo di acciaio spesso poco meno di 3 centimetri, sospeso a 417,5 metri dal suolo. La traversata dura 45 minuti, tempo in cui Philippe ripercorre il cavo (42,5 metri) otto volte avanti e indietro, con il solo aiuto di un'asta per l'equilibrio e del tutto privo di sistemi di sicurezza. Durante la performance non manca un saluto alle torri e anche al pubblico, che si \u00e8 formato nel mentre.\nAl termine dell'esibizione Petit viene arrestato dalla polizia di New York. Tuttavia, valutata la copertura mediatica dell'impresa, il procuratore distrettuale fa cadere le accuse formali e tramuta la condanna nell'obbligo di esibirsi per i bambini a Central Park. Dopo l'accaduto la \"Port Authority of New York &amp; New Jersey\" gli concede un pass a vita per l'Observation Deck delle Torri Gemelle."}
{"id": "2211364", "revid": "729019", "url": "https://it.wikipedia.org/wiki?curid=2211364", "title": "Coppa del Mondo di salto con gli sci 1991", "text": "La Coppa del Mondo di salto con gli sci 1991, dodicesima edizione della manifestazione organizzata dalla Federazione Internazionale Sci, ebbe inizio il 1\u00ba dicembre 1990 a Lake Placid, negli Stati Uniti d'America, e si concluse il 30 marzo 1991 a \u0160trbsk\u00e9 Pleso, in Cecoslovacchia. Furono disputate 22 delle 25 gare previste, tutte maschili, in 18 differenti localit\u00e0: 5 su trampolino normale, 13 su trampolino lungo e 4 su trampolino per il volo.\nPer la prima volta venne stilata una classifica di specialit\u00e0 relativa alle gare di volo. Nel corso della stagione si tennero in Val di Fiemme i Campionati mondiali di sci nordico 1991, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nL'austriaco Andreas Felder si aggiudic\u00f2 la coppa di cristallo, il trofeo assegnato al vincitore della classifica generale; il tedesco Jens Wei\u00dfflog vinse il Torneo dei quattro trampolini, le cui prove furono ritenute valide anche ai fini della classifica di Coppa, e lo svizzero Stefan Z\u00fcnd la \"coppetta\" di volo. Ari-Pekka Nikkola era il detentore uscente della Coppa generale, Dieter Thoma del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci"}
{"id": "2211365", "revid": "1856513", "url": "https://it.wikipedia.org/wiki?curid=2211365", "title": "Balair", "text": "La Balair era una compagnia aerea svizzera fondata nel 1925 ed operativa fino al 17 marzo 1931 quando, fondendosi con la Ad Astra Aero, diede origine alla Swissair. Successivamente la Swissair, che aveva conservato la propriet\u00e0 del marchio, decise di investire nuovamente nell'azienda riprendendo il servizio di linea dal 1959 e mantenendolo fino alla sua dissoluzione, nel 1993, confluita in un'altra sussidiaria del gruppo, la Compagnie de Transport A\u00e9rien (CTA), per formare la Balair CTA. Nel 2001, con il fallimento Swissair, subirono la stessa sorte anche le sue sussidiarie cessando di esistere: la Balair si ricostitu\u00ec come Belair.\nStoria.\nNella storia dell'aviazione commerciale svizzera ci sono due realt\u00e0 aziendali che hanno avuto come denominazione Balair. La prima fu operativa nel periodo tra il 1925 ed il 1931 fino alla sua unione con la Ad Astra Aero, dando origine ad una delle pi\u00f9 note compagnie di bandiera a livello mondiale, la Swissair.\nLa seconda realt\u00e0 \u00e8 attribuita ad un'azienda che cominci\u00f2 la sua attivit\u00e0 nel 1953 come scuola di volo per nuovi piloti e per l'allenamento di quelli gi\u00e0 dotati di brevetto. In seguito divent\u00f2 una compagnia aerea a tutti gli effetti intraprendendo un'attivit\u00e0 di trasporto aereo con l'acquisto del bimotore di produzione britannica Vickers VC.1 Viking. Da quel momento la Swissair decise di investire capitale nella compagnia, dotandola di un nuovo velivolo acquistato con i propri fondi, il Douglas DC-4. Durante questo periodo la Balair si occup\u00f2 specificatamente di voli charter rimanendo nel settore per molti anni a seguire. Nel 1960 rinnov\u00f2 il proprio parco velivoli acquistando un pi\u00f9 capiente quadrimotore Douglas DC-6.\nIl normale servizio di linea cominci\u00f2 nel 1965 con collegamenti interni tra Basilea, Ginevra e Berna, affacciandosi anche al settore internazionale collegando la seppur vicina Francoforte, in Germania. Negli anni sessanta i DC-4 vennero progressivamente sostituiti dai pi\u00f9 moderni turboelica della famiglia Fokker F27.\nI primi velivoli dotati di propulsione a getto ad entrare in servizio furono i Convair 990 Coronado ed i Douglas DC-9-32 seguiti dal Douglas DC-8-63 con il quale inaugur\u00f2 nuove rotte internazionali collegando il territorio svizzero con Colombo, nello Sri Lanka, Bangkok, in Thailandia e Rio de Janeiro, in Brasile. la successiva espansione della compagnia si ebbe nel 1974 quando si inaugurarono le nuove rotte con gli Stati Uniti d'America e cinque anni pi\u00f9 tardi con l'acquisto di nuovi Douglas DC-10-30.\nL'azienda si convert\u00ec totalmente alla propulsione a getto nel 1982 e nel 1986 i velivoli principali della flotta erano costituiti dagli Airbus A310-325 e McDonnell Douglas MD-80. Successivamente, nel 1993, la Swissair, proprietaria del pacchetto azionario di maggioranza, ne decise la fusione con un'altra societ\u00e0 da lei controllata, la Compagnie de Transport Aerien (CTA) dando origine alla nuova realt\u00e0 aziendale BalairCTA.\nLa denominazione aziendale si trasform\u00f2 in Belair Airlines AG dopo la scomparsa del gruppo Swissair.\nFlotta.\nPeriodo Swissair.\ndati tratti da \"Rzjets.net\" tranne dove indicato:"}
{"id": "2211368", "revid": "767487", "url": "https://it.wikipedia.org/wiki?curid=2211368", "title": "Il ginocchio di Claire", "text": "Il ginocchio di Claire (\"Le genou de Claire\") \u00e8 un film del 1970 scritto e diretto da \u00c9ric Rohmer.\n\u00c8 il quinto capitolo del ciclo dei \"Sei racconti morali\" (\"Six contes moraux\"), una serie di opere del regista francese composta da un cortometraggio, un mediometraggio e quattro lungometraggi. Segue \"La mia notte con Maud\" (1969) e precede \"L'amore il pomeriggio\" (1972).\nTrama.\nIn vacanza sul lago di Annecy, in Savoia, J\u00e9r\u00f4me, diplomatico francese di 35 anni, incontra la scrittrice Aurora, sua amica sin dai tempi dell'infanzia, che lo introduce nella famiglia Walter, da cui \u00e8 a pensione. Egli le annunzia il suo prossimo matrimonio con Lucinda, svedese di algida e severa bellezza. Non ha dubbi sulla giustezza della sua scelta: le relazioni con altre donne, cui pure non si \u00e8 sottratto, gli sono parse inutili, prive di significato. Aurora lo sfida a mettere alla prova tale sua convinzione con Laura, figlia adolescente della sua ospite che, a suo dire, \u00e8 innamorata di lui.\nNel corso di una lunga camminata in montagna, tra i due si stabilisce una sincera e profonda comunicazione, ma lei respinge i suoi approcci, pur dando segno di poterlo amare. Qualche giorno dopo (siamo in luglio, tempo di vacanza) giunge Claire, sorellastra di Laura, pi\u00f9 spigliata e disinibita. \u00c8 il ginocchio di lei, colto nella piena luce del sole, mentre sta raccogliendo ciliegie dall'albero, a catturare il desiderio di J\u00e9r\u00f4me. Per Aurora, deus-ex-machina della vicenda, egli potr\u00e0 dominare tale ossessione, solo possedendone l'oggetto: il ginocchio.\nL'occasione si presenta presto: Claire gli chiede un passaggio sul motoscafo per una localit\u00e0 sul lago. Un temporale costringe i due a rifugiarsi in un casolare. Qui J\u00e9r\u00f4me le racconta di aver visto Gilles, il fidanzato di lei, in affettuosa intimit\u00e0 con una loro amica. Approfittando delle sue lacrime e del suo disorientamento, le pone la mano sul ginocchio, dove la trattiene sino alla fine del temporale, sotto il suo sguardo smarrito.\nConfida l'accaduto all'amica scrittrice, sottolineando la moralit\u00e0 del suo gesto: ha salvato il proprio matrimonio e ha aperto a Claire gli occhi sulla inaffidabilit\u00e0 del suo ragazzo. Ma la superficialit\u00e0, la parzialit\u00e0 della sua comprensione dell'universo femminile \u00e8 subito rivelata. La fine vede Gilles e Claire, seduti insieme su una panchina in riva al lago.\nProduzione.\nIl film \u00e8 prodotto da Barbet Schroeder.\nSoggetto.\n\"Le genou de Claire\" \u00e8 l'elaborazione di un vecchio soggetto (\"La roseraie\") apparso nel 1951, sul n. 5 dei \"Cahiers du Cin\u00e9ma\", firmato da Rohmer e Paul Gegauff. Nella sceneggiatura del film appare un esplicito riferimento a \"La roseraie\" nelle parole pronunciate da Aurora su un suo vecchio progetto di romanzo.\nCritica.\nMichele Mancini:\nPaolo Mereghetti:"}
{"id": "2211370", "revid": "709565", "url": "https://it.wikipedia.org/wiki?curid=2211370", "title": "Spy Dogs", "text": "Spy Dogs (\"The Secret Files of the Spy Dogs\") \u00e8 una serie televisiva a cartoni animati."}
{"id": "2211374", "revid": "92723", "url": "https://it.wikipedia.org/wiki?curid=2211374", "title": "Capitaneria generale dello Yucat\u00e1n", "text": "La Capitaneria generale dello Yucat\u00e1n (spagnolo: \"Capitan\u00eda General de Yucat\u00e1n\") fu un distretto amministrativo della Spagna coloniale, creato nel 1617 per dotare di propria autonomia la penisola dello Yucat\u00e1n, precedentemente sottoposta alla giurisdizione della Audiencia del Messico.\nStoria.\nLa sua creazione fece parte dell'ultimo flebile tentativo nel XVI secolo degli Asburgo di Spagna di evitare l'arrivo nei Caraibi da parte delle potenze straniere. Questa decisione port\u00f2 anche alla creazione delle capitanerie di Porto Rico, Cuba e Guatemala. Tramite la fusione dei titoli di capitano generale e governatore dello Yucat\u00e1n, la provincia acquist\u00f2 forte autonomia in ambito militare ed amministrativo. A differenza di molte altre zone dell'America Spagnola, nello Yucat\u00e1n non furono usati i \"corregidor\", preferendo assegnare i loro compiti agli ufficiali subordinati del governatore. La Capitaneria generale era soggetta al controllo del Vicereame della Nuova Spagna, con il vicer\u00e9 che aveva il diritto di controllare il governo della provincia se necessario, e l'Audiencia del Messico che giudicava in appello le cause legali. La provincia e la capitaneria coprivano il territorio occupato oggi dagli stati di Campeche, Quintana Roo, Tabasco, Yucat\u00e1n e la parte settentrionale di Pet\u00e9n e Belize.\nLa legge IV (\"Que el Governador de Yucat\u00e1n guarde las ordenes del Virrey de Nueva Espa\u00f1a\") del Titolo I (\"De los Terminos, Division, y Agregaci\u00f3n de las Governaciones\") del Libro V della \"Recopilaci\u00f3n de Leyes de Indias\" del 1680 riproponeva il decreto reale (\"real c\u00e9dula\") del 2 novembre 1627 emanato da Filippo IV, e descriveva la natura della relazione tra il governatore dello Yucat\u00e1n ed il vicer\u00e9 della Nuova Spagna: \"Si conviene che governatori e capitani generali della provincia dello Yucat\u00e1n, eseguano in modo preciso e veloce gli ordini datigli dai vicer\u00e9 della Nuova Spagna. E ordiniamo che i governatori ubbidiscano agli ordini\".\nNel 1786, durante le riforme borboniche, la corona spagnola istitu\u00ec un'intendenza dello Yucat\u00e1n che gestiva la stessa zona della provincia. L'intendenza aveva il controllo delle finanze militari e governative, e pieni poteri per potenziare l'economia locale."}
{"id": "2211376", "revid": "729019", "url": "https://it.wikipedia.org/wiki?curid=2211376", "title": "Coppa del Mondo di salto con gli sci 1990", "text": "La Coppa del Mondo di salto con gli sci 1990, undicesima edizione della manifestazione organizzata dalla Federazione Internazionale Sci, ebbe inizio il 3 dicembre 1989 a Thunder Bay, in Canada, e si concluse il 25 marzo 1990 a Planica, in Jugoslavia. Furono disputate 25 gare individuali, tutte maschili, in 19 differenti localit\u00e0: 10 su trampolino normale e 15 su trampolino lungo (nessuna su trampolino per il volo).\nIl 3 marzo a Lahti si disput\u00f2, per la prima volta e in via sperimentale, una gara a squadre, inserita nel circuito di Coppa del Mondo ma non valida ai fini delle classifiche. Nel corso della stagione si tennero a Vikersund i Campionati mondiali di volo con gli sci 1990, non validi ai fini della Coppa del Mondo, il cui calendario contempl\u00f2 dunque un'interruzione alla fine del mese di febbraio.\nIl finlandese Ari-Pekka Nikkola si aggiudic\u00f2 la coppa di cristallo, il trofeo assegnato al vincitore della classifica generale, mentre il tedesco occidentale Dieter Thoma vinse il Torneo dei quattro trampolini, le cui prove furono ritenute valide anche ai fini della classifica di Coppa. Non vennero stilate classifiche di specialit\u00e0; Jan Bokl\u00f6v era il detentore uscente della Coppa generale, Risto Laakkonen del Torneo.\nRisultati.\nLegenda:\nNH = trampolino normale\nLH = trampolino lungo\nTL = gara a squadre"}
{"id": "2211377", "revid": "287204", "url": "https://it.wikipedia.org/wiki?curid=2211377", "title": "Capitaneria Generale dello Yucatan", "text": ""}
{"id": "2211381", "revid": "287204", "url": "https://it.wikipedia.org/wiki?curid=2211381", "title": "Division 1 2007-2008 (calcio a 5)", "text": "La Division 1 2007-2008 \u00e8 stata la 17\u00aa edizione della massima serie del campionato belga di calcio a 5. Organizzata dalla URBSFA/KBVB, la stagione regolare \u00e8 iniziata il 31 agosto 2007 e si \u00e8 conclusa il 25 aprile 2008, prolungandosi fino al 16 maggio con la disputa dei play-off. La competizione \u00e8 stata vinta per l'ottava volta dall'."}
{"id": "2211394", "revid": "154893", "url": "https://it.wikipedia.org/wiki?curid=2211394", "title": "Medaglia d'Oro", "text": ""}
{"id": "2211397", "revid": "729019", "url": "https://it.wikipedia.org/wiki?curid=2211397", "title": "Coppa del Mondo di salto con gli sci 1989", "text": "La Coppa del Mondo di salto con gli sci 1989, decima edizione della manifestazione organizzata dalla Federazione Internazionale Sci, ebbe inizio il 3 dicembre 1988 a Thunder Bay, in Canada, e si concluse il 26 marzo 1989 a Planica, in Jugoslavia. Furono disputate 20 delle 21 gare previste, tutte maschili, in 16 differenti localit\u00e0: 8 su trampolino normale, 11 su trampolino lungo e 1 su trampolino per il volo). Nel corso della stagione si tennero a Lahti i Campionati mondiali di sci nordico 1989, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nLo svedese Jan Bokl\u00f6v si aggiudic\u00f2 la coppa di cristallo, il trofeo assegnato al vincitore della classifica generale, mentre il finlandese Risto Laakkonen vinse il Torneo dei quattro trampolini, le cui prove furono ritenute valide anche ai fini della classifica di Coppa. Non vennero stilate classifiche di specialit\u00e0; Matti Nyk\u00e4nen era il detentore uscente sia della Coppa generale, sia del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci"}
{"id": "2211400", "revid": "1573940", "url": "https://it.wikipedia.org/wiki?curid=2211400", "title": "Pithys albifrons", "text": "Il pigliaformiche facciabianca (Pithys albifrons ()) \u00e8 un uccello passeriforme della famiglia Thamnophilidae.\nDescrizione.\nSi contraddistingue dal piumaggio color rosso-marrone, ali nere e testa bianca con una maschera color bianco acceso.\nDistribuzione e habitat.\nVive in Brasile, Colombia, Venezuela, Ecuador, Per\u00f9, Guyana francese, Guyana, Suriname.\nIl suo habitat naturale sono le foreste umide tropicali."}
{"id": "2211403", "revid": "425388", "url": "https://it.wikipedia.org/wiki?curid=2211403", "title": "Criptofascismo", "text": "Il termine criptofascismo, neologismo fondato sulla parola \"fascismo\" cui \u00e8 aggiunto il prefisso greco \u03ba\u03c1\u03cd\u03c0\u03c4\u03bf\u03c2 (\"krypt\u00f3s\") che significa \"nascosto\", \u00e8 stato usato (in particolare in Italia) a vario titolo ed a molti riguardi nella dialettica politica e storica e nella polemica legata a questi temi.\nVi si identifica in genere un atteggiamento che presenti caratteristiche affini a quelle del fascismo (o genericamente del totalitarismo), tanto in termini teorici quanto applicativi, oppure ne segua in forma non palese (o addirittura con forme ufficialmente distinte, ma sostanzialmente coincidenti) obiettivi, modi o mentalit\u00e0. L'aggettivo ha connotazione negativa ed \u00e8 in genere usato dagli avversari politici o ideologici, rivolto e riferito a filosofi, politici, movimenti o anche fasi storiche. Lo si ritrova indirizzato tanto a persone e movimenti di destra, come di centro, come pure all'interno della sinistra.\nPolemiche sul criptofascismo.\nUn criptofascismo come proposito di fascismo in forma non palese, o direttamente occulta, fu individuato da Palmiro Togliatti nella tendenza della borghesia italiana a voler \"\"isolare \u00abun'Anima del Risorgimento\u00bb dagli ostacoli che l'avevano impedita o deviata\": su Stato Operaio, una pubblicazione clandestina degli anni Trenta, Togliatti critic\u00f2 assai pesantemente l'insistito riferimento del movimento Giustizia e Libert\u00e0 ad un Risorgimento asseritamente \"da riprendere, da finire, da fare di nuovo\", poich\u00e9 - nella sua visione - l'epilogo vero del Risorgimento era stato il fascismo, ed il tentativo del movimento di cavalcare questa proposta sarebbe stato piuttosto il pi\u00f9 vasto mai compiuto \"dall'intellettualit\u00e0 piccolo-borghese e della piccola borghesia radicale per darsi una posizione politica autonoma, assumendo essa la direzione di tutto il movimento antifascista\"\".\nA proposito delle analisi compiute sulla storia della Germania che va da Weimar al Terzo Reich, Julius Evola comprende il termine fra quelli che, nella sua interpretazione, sono stati usati come \"\"formule semplicistiche [...] utili nella polemica spicciola\" ma insufficienti alla descrizione della realt\u00e0 \"pi\u00f9 complessa e differenziata\" dei fenomeni che ebbero a svilupparvisi. Evola cos\u00ec si esprime in un saggio su Ernst J\u00fcnger, il criptofascismo del quale \u00e8 pi\u00f9 centralmente oggetto in Victor Farias di uno studio specifico (\"La est\u00e9tica de la agresi\u00f3n\", 1984) che riguarda anche i rapporti fra J\u00fcnger e Jorge Luis Borges, di cui suppone vincoli ideologici con questa tendenza.\nPrimo Levi, nel raccontare il suo conseguimento della laurea nel 1941, in tempo di applicazione delle leggi razziali, commenta l'operato di quei docenti che gli attribuirono la lode accademica: Levi sostiene che per il 40% quella lode gli venne dai suoi propri meriti, ma che il restante sarebbe stato un modo di espressione del dissenso verso la legge , e tuttavia soggiunge che \"di criptofascismo ne facevano in molti\", relativamente all'atteggiamento tenuto dagli italiani, con cui aveva relazioni, rispetto agli ebrei.\nAnche a proposito della Resistenza, si reperisce l'accusa di criptofascismo verso quei comandanti partigiani dissenzienti da loro colleghi.\nIl termine \u00e8 inoltre usato per quei \"fascismi che non hanno avuto responsabilit\u00e0 di governo\", ad esempio \"il criptofascismo cristiano e antisemita del rumeno Cornelio Zelea Codreanu\"\".\nAncora, anche il Fronte dell'Uomo Qualunque di Guglielmo Giannini fu destinatario di questa accusa, cos\u00ec come altri movimenti di centro e di destra dell'Italia e di altri paesi. In Francia Alain De Benoist \u00e8 stato oggetto di questa attribuzione nel corso di una polemica svoltasi su Le Monde a causa della formazione politica Nuova Destra da lui co-ispirata; la polemica richiam\u00f2 interventi di antifascisti dall'Italia.\nCi sono tuttavia accezioni non negative, come nel caso di Hugo Pratt, il cui possibile criptofascismo \u00e8 anzi stato oggetto di attenzioni non ostili da parte di gruppi eventualmente sensibili al tema."}
{"id": "2211405", "revid": "1442080", "url": "https://it.wikipedia.org/wiki?curid=2211405", "title": "Coppa del Mondo di pallavolo femminile 1977", "text": "La II Coppa del Mondo di pallavolo femminile si \u00e8 svolta dal 7 al 14 novembre 1977 ad Osaka e Gunma, in Giappone. Al torneo hanno partecipato 8 squadre nazionali e la vittoria finale \u00e8 andata per la prima volta al Giappone.\nPodio.\nCampione.\nGiappone(Primo titolo)\nSecondo posto.\nCuba\nTerzo posto.\nCorea del Sud"}
{"id": "2211409", "revid": "1656773", "url": "https://it.wikipedia.org/wiki?curid=2211409", "title": "Lodovico Domenichi", "text": "Biografia.\nGli anni giovanili a Piacenza.\nLodovico era figlio di Giampietro Domenichi, avvocato e notaio di Piacenza, che vantava titolo nobiliare e ricchezza di terre in provincia, lasciate ai figli dopo una vita lunghissima il 30 dicembre 1556, come il figlio ricorder\u00e0 nel suo \"Dialogo della Fortuna\": \u00abtanta entrata delle facult\u00e0, e possessioni, che forse bastar poteva a riposare, ed attendere a gli studj\u00bb.\nCompiuti a Piacenza i primi corsi di grammatica e di retorica, studi\u00f2 legge a Pavia, dove ebbe a maestro Andrea Alciato, ma con poca voglia e profitto, sicch\u00e9 il padre lo mand\u00f2 a Padova, dove finalmente si laure\u00f2, cos\u00ec da potersi iscrivere, il 22 agosto del 1539, nel Collegio dei notai e giudici di Piacenza. La professione legale non lo attraeva, preferendo egli frequentare gli ambienti letterari e artistici: \u00abPerdonate il fastidio che vi recano le mie ciancie e imputate la rozzezza di quelle al ruvido e noioso delle leggi: delle quali io, qual io mi sia, son pur professore\u00bb, scriveva l'8 gennaio 1541 a Pietro Aretino.\nDomenichi aveva conosciuto e ammirato a Venezia l'Aretino al punto di gratificarlo dell'appellativo di \u00abdivino\u00bb, e mantenne con lui una continua corrispondenza, inframmezzata da qualche visita. A Piacenza Domenichi divenne membro dell'\u00abAccademia degli Ortolani\u00bb, come Anton Francesco Doni, altro suo stretto amico di quegli anni: riferisce egli stesso che quell'Accademia \u00abpi\u00f9 per burla che per altro fine l'anno 1543 fu da alcuni svegliati intelletti ordinata in Piacenza, la quale Accademia era posta sotto la tutela e protezione del Dio degli Horti\u00bb, cio\u00e8 di Priapo, e aveva per motto un equivoco \"Se l'Humor non vien meno\", da cui la fama di scandalo che s'impresse a quel circolo. Tuttavia, sostiene Domenichi, \u00abvi si leggeva Filosofia, Logica, Retorica, Poesia latina e toscana, e vedevansi spesso comparire dottissime fatiche nell'una e nell'altra lingua\u00bb.\nOgni socio vi assumeva un soprannome - il \"Porro\", il \"Mentolone\", il \"Cetriolo\", il \"Cocomero\", ecc. - e segretario dell'Accademia era il \"Cipolla\", ossia Bartolomeo Gottifredi il quale scrisse \"L'Amor santo delle Monache\", che aveva un'apparenza di trattato ascetico ma era in realt\u00e0 \u00abopera buffonesca anzi che no, e fors'anche irreligiosa ed empia\u00bb.\nQuesto suo appartenere ad accademici che potevano apparivano pi\u00f9 scapestrati che letterati, dovette irritare a tal punto il padre che Lodovico, secondo quanto scrive egli stesso in un sonetto e nel \"Dialogo della Fortuna\", abbandon\u00f2 l'Accademia, la professione legale e la stessa Piacenza per cercare altrove la tranquillit\u00e0 e la libera passione per le lettere negatagli in patria. Ma si disse anche che i motivi che lo spinsero a lasciare Piacenza fossero ben altri e pi\u00f9 seri: Alessandro Zilioli scrisse che Domenichi \u00abcontratta inimicizia con alcuni de' suoi cittadini per la quale successero varj incontri sinistri a lui e al fratello, furono finalmente costretti amendue ad abbandonar la Patria\u00bb, mentre Doni, che da amico si era fatto suo fierissimo nemico, racconta di uno scandalo provocato dalla sua relazione con una suora, e l'accusa altres\u00ec di essere tra i partecipanti a una congiura contro Ferrante Gonzaga.\nIn quella lettera riservata Doni definiva Lodovico Domenichi \u00abuno de' grandissimi traditori che vadi per il mondo\u00bb, che avrebbe tenuto mano con un fuoruscito, come avrebbe dimostrato un sonetto dello stesso Domenichi e il fatto che un suo fratello fu impiccato a Pavia. Doni concludeva ipocritamente, invitando il duca a perdonare Lodovico, essendo \u00abpiuttosto appassionato che maligno\u00bb.\nA Venezia.\nSi trasfer\u00ec a Venezia, la capitale dell'editoria italiana e tra le maggiori d'Europa, citt\u00e0 che Domenichi salut\u00f2 con un sonetto:\ne dove l'amico Aretino avrebbe potuto introdurlo nei giusti ambienti ove sviluppare le sue capacit\u00e0 di traduttore dal greco e dal latino, cercando nello stesso tempo di poter vedere riconosciuti i propri meriti di autore: il tipografo Gabriel Giolito de' Ferrari, impegnato soprattutto nella pubblicazione di libri in volgare, fece al suo caso, pubblicandogli nel 1544 le sue \"Rime\".\nIl libro delle \"Rime\" \u00e8 diviso in tre parti, ciascuno con una lettera di dedica. La prima, datata 16 aprile 1544, \u00e8 indirizzata alla regina di Polonia Bona Sforza, la seconda \u00e8 per Isabella Sforza, figlia del signore di Pesaro Giovanni, e la terza \u00e8 indirizzata a Ippolita Borromeo, moglie del conte Girolamo Anguissola, \u00abDama nelle umane Lettere molto erudita\u00bb, dove il Domenichi giustifica la dedica con la comune amicizia che la legava al Doni.\nSono 315 tra sonetti e canzoni di diverso argomento: da quello amoroso al religioso, dal tema politico a quello pastorale, nel rispetto dell'imitazione petrarchesca, dominante per tutto il secolo: del resto, Giolito aveva affidato proprio a Domenichi la cura di una nuova edizione del \"Canzoniere\" e dei \"Trionfi\" di Petrarca, che vedr\u00e0 la luce l'anno successivo, insieme con \"Il Corbaccio\" o \"Laberinto d'amore\" di Boccaccio,\nIn quell'anno Domenichi tradusse e fece stampare dalla tipografia veneziana \"Al segno del pozzo\" un'opera di sant'Agostino, \"Del bene della Perseveranza\", inviandone una copia al modenese Camillo Caula, capitano dell'esercito veneziano, sospettato pi\u00f9 volte di eresia, il quale, ringraziandolo, lo esortava ad abbandonare gli \u00abhumani e vani studi della poesia\u00bb per dedicarsi a quelli ispirati dalla lettura del Vangelo, e un'altra alla ricordata Isabella Sforza, la quale lo ringraziava l'8 agosto della dedica e del libro, scrivendo di augurarsi che \u00abcon le sue fatiche si finiranno d'aprire queste finestre che tanto tempo sono state chiuse\u00bb.\nErano segni, quelli, di un interesse verso l'ambiente culturale, e in particolare religioso eterodosso, che si manifest\u00f2 nel Domenichi non gi\u00e0 con la pubblicazione di propri scritti, ma limitandosi prudentemente a curare edizioni di opere non in linea con il conformismo cattolico e i dettati controriformistici: l'edizione delle commedie di Ercole Bentivoglio \"I fantasmi\" e \"Il geloso\", le traduzioni de \"La vanit\u00e0 delle scienze\" di Cornelio Agrippa o di \"Due dialoghi\" di Luciano, per andare, negli anni, a curare anonimamente la pubblicazione dei \"Nicomediana\" di Calvino e i \"Commentarii\" del protestante Johannes Sleidanus, una storia dello sviluppo della Riforma fino alla Pace di Augusta, siglata nel 1555.\nSecondo il piano di una collana appositamente dedicata, nel 1545 usc\u00ec dal Giolito un'antologia di poeti contemporanei e cur\u00f2 \"Il Corbaccio\" o \"Laberinto d'amore\" del Boccaccio, mentre per i tipi dell'editore Girolamo Scotto uscirono gli ormai classici \"Morgante maggiore\" del Pulci e l'\"Orlando innamorato\". In quest'ultimo oper\u00f2 una revisione della lingua, traducendo i lombardismi in toscano e ammodernando la stessa sintassi di Boiardo. Un'operazione non nuova e non infrequente nelle edizioni dell'epoca - si pensi alle modifiche cui furono soggette le \"Canzoni\" dei poeti siciliani del XIII secolo - ma che qui si radicalizza fino al rifacimento di molte ottave. Un'operazione ancora pi\u00f9 estrema sul testo dell'\"Orlando innamorato\" era stata gi\u00e0 compiuta tre anni prima da Berni, ma l'edizione pi\u00f9 moderata di Domenichi - del resto il titolo \u00e8 \"L'Orlando innamorato [...] riformato da Lodovico Domenichi\" - fu per tre secoli il testo di riferimento del poema del Boiardo.\nA Firenze.\nNel marzo del 1546 Domenichi si trasfer\u00ec a Firenze, recando con s\u00e9 il \"Terzo libro delle lettere\" di Pietro Aretino, che in cambio si premurava di raccomandarlo agli amici fiorentini. La loro corrispondenza, tuttavia, e si direbbe anche la loro amicizia, s'interruppe subito dopo, forse per essergli giunte alle orecchie certe critiche dell'Aretino sulle qualit\u00e0 delle sue traduzioni, come sembra dedursi dalla difesa che Domenichi fa della sua traduzione di Polibio nella dedica, del 3 agosto 1546, dell'opera al duca Cosimo, e come \u00e8 espresso apertamente in un passo del suo dialogo \"Dei Rimedj d'Amore\": \u00abLe sei Giornate dell'Aretino, le Cortigiane, e simili altre Opere vituperose, oltre che giudiciosamente sono state proibite da chi ha potuto, quando anche fussero lecite, e concesse, per nessun modo vi capitino inanzi, perch\u00e9 da esse non si pu\u00f2 imparare che disonest\u00e0 et lascivia, e cose tutte contrarie a' buoni costumi\u00bb.\nFu curatore e traduttore in volgare dal latino e dal greco, lavorando con i maggiori editori del XVI secolo: Francesco Marcolini, i Giunti, Lorenzo Torrentino, ecc. Si trovava a Firenze alla fine del 1547, come si inferisce dalla dedica della sua traduzione di Paolo Diacono, pubblicata a Venezia nel 1545.\nNel 1552 fu condannato alla reclusione a vita per aver tradotto e stampato l'\"Excuse de Iean Calvin \u00e0 messieurs les Nicodemites sur la complaincte qu'ilz font de sa trop grand' riguer\", un opuscolo di Giovanni Calvino contro il Nicodemismo; venne liberato anni dopo dal duca Cosimo I de' Medici su istanza di Paolo Giovio. Tiraboschi riteneva che in realt\u00e0 fosse stato proprio il duca ad averlo voluto in carcere, per motivi politici.\nLodovico Domenichi dedic\u00f2 nel 1555 al duca di Urbino Guidobaldo II, la sua traduzione delle Vite di Plutarco. Fu Dominici ad aver pubblicato per primo, nel 1558, \"Il Pecorone\" di ser Giovanni Fiorentino. Realizz\u00f2 un rifacimento in lingua volgare dell'\"Orlando innamorato\", ormai incomprensibile e una raccolta di Dialoghi di Luciano di Luciano, diverse raccolte di rime e lavori teatrali.\nDomenichi \u00e8 stato accusato spesso di plagio: per es. la tragedia \"Progne\", pubblicata a suo nome nel 1561, in realt\u00e0 era stata scritta da Gregorio Correr, mentre il saggio \"Della difesa delle donne\" era stato composto in realt\u00e0 dal letterato pistoiese Domenico Bruni che aveva consegnato il manoscritto a Domenichi per ottenerne un giudizio critico."}
{"id": "2211410", "revid": "729019", "url": "https://it.wikipedia.org/wiki?curid=2211410", "title": "Coppa del Mondo di salto con gli sci 1988", "text": "La Coppa del Mondo di salto con gli sci 1988, nona edizione della manifestazione organizzata dalla Federazione Internazionale Sci, ebbe inizio il 5 dicembre 1987 a Thunder Bay, in Canada, e si concluse il 27 marzo 1988 a Planica, in Jugoslavia. Furono disputate 20 delle 22 gare previste, tutte maschili, in 17 differenti localit\u00e0: 8 su trampolino normale e 12 su trampolino lungo (per la prima volta non si gareggi\u00f2 su trampolini per il volo).\nNel corso della stagione si tennero i XV Giochi olimpici invernali di e, a Oberstdorf, i Campionati mondiali di volo con gli sci 1988; entrambe le competizioni non furono valide ai fini della Coppa del Mondo, il cui calendario contempl\u00f2 dunque interruzioni nei mesi di febbraio e di marzo.\nIl finlandese Matti Nyk\u00e4nen si aggiudic\u00f2 sia la coppa di cristallo, il trofeo assegnato al vincitore della classifica generale (per la quarta volta), sia il Torneo dei quattro trampolini, le cui prove furono ritenute valide anche ai fini della classifica di Coppa. Non vennero stilate classifiche di specialit\u00e0; Vegard Opaas era il detentore uscente della Coppa generale, Ernst Vettori del Torneo.\nRisultati.\nLegenda:\nNH = trampolino normale\nLH = trampolino lungo"}
{"id": "2211421", "revid": "729019", "url": "https://it.wikipedia.org/wiki?curid=2211421", "title": "Coppa del Mondo di salto con gli sci 1987", "text": "La Coppa del Mondo di salto con gli sci 1987, ottava edizione della manifestazione organizzata dalla Federazione Internazionale Sci, ebbe inizio il 6 dicembre 1986 a Thunder Bay, in Canada, e si concluse il 21 marzo 1987 a Oslo, in Norvegia. Furono disputate 22 delle 23 gare previste, tutte maschili, in 17 differenti localit\u00e0: 10 su trampolino normale, 10 su trampolino lungo e 2 su trampolino per il volo. Nel corso della stagione si tennero a Oberstdorf i Campionati mondiali di sci nordico 1987, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIl norvegese Vegard Opaas si aggiudic\u00f2 la coppa di cristallo, il trofeo assegnato al vincitore della classifica generale, mentre l'austriaco Ernst Vettori vinse il Torneo dei quattro trampolini, le cui prove furono ritenute valide anche ai fini della classifica di Coppa. Non vennero stilate classifiche di specialit\u00e0; Matti Nyk\u00e4nen era il detentore uscente della Coppa generale, Vettori del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci"}
{"id": "2211422", "revid": "1318658", "url": "https://it.wikipedia.org/wiki?curid=2211422", "title": "Taking Chances (singolo)", "text": "Taking Chances \u00e8 una canzone registrata dalla cantante canadese C\u00e9line Dion, tratta dal suo decimo album in studio in inglese omonimo (2007). Il brano scritto da Kara DioGuardi e dall'ex membro degli Eurythmics, Dave Stewart, fu pubblicato come primo singolo promozionale dell'album nel settembre 2007 in tutto il mondo.\n\"Taking Chances\" \u00e8 una ballata pop con una finitura soft rock, prodotta da John Shanks. La canzone ha ricevuto una buona accoglienza da parte della critica musicale, che ha elogiato Dion per aver preso dei rischi e definendo la sua, una canzone sincera e piena di speranza.\nAnche a livello commerciale il singolo fu un successo mondiale, raggiungendo la top ten in Canada, Danimarca, Francia, Italia e Svizzera. \"Taking Chances\" ottenne anche una nomination ai \"Juno Award\" del 2009 nella categoria Singolo dell'Anno.\nAntefatti.\n\"Taking Chances\" \u00e8 stata scritta dalla cantautrice statunitense Kara DioGuardi e dall'ex Eurythmics, Dave Stewart. Il direttore dell'etichetta discografica Jimmy Iovine li mise insieme per collaborare e scrivere per le Pussycat Dolls, ma entrambi capirono subito che la musica che stavano scrivendo non era adatta alla girl-band ma poteva essere registrata da loro stessi. Iovine accett\u00f2 la proposta dei due cantautori e fece firmare loro un contratto con la Interscope Records con cui registrarono un album sotto il nome Platinum Weird, ma l'album non fu mai pubblicato. Nel suo libro, \"The Dave Stewart Songbook Vol. 1\", Stewart scrisse che lui e la DioGuardi avevano scritto la canzone in soli 10 minuti di un pomeriggio mentre stava traslocando nella sua nuova casa di Los Angeles:\nDopo che DioGuardi e Stewart registrarono la canzone, la suonarono per il marito della Dion, Ren\u00e9 Ang\u00e9lil, che la ador\u00f2 dal primo momento. C\u00e9line decise di registrarla a sua volta e pubblicarla come title-track del suo nuovo album in inglese e anche come primo singolo promozionale. La produzione fu affidata a John Shanks, il quale produsse altre cinque tracce di \"Taking Chances\". Anche Kara DioGuardi collabor\u00f2 in un altro brano dell'album, scrivendo e co-producendo con Emanuel Kiriakou, \"Surprise Surprise\". Sia Shanks sia DioGuardi avevano gi\u00e0 lavorato per la Dion, scrivendo e producendo \"One Heart,\" brano incluso nell'album omonimo (2003).\nContenuti e pubblicazioni.\nIl 9 settembre 2007, i membri del fan club di C\u00e9line Dion ebbero l'opportunit\u00e0 di ascoltare in anteprima il nuovo singolo accompagnato dal video della sessione di registrazione. Successivamente, il videoclip fu disponibile su Amazon.com e Sympatico / MSN Music Store il giorno seguente. La canzone fu trasmessa in radio il 10 settembre 2007 e poi commercializzata sul mercato discografico il 25 ottobre 2007.\nIl CD singolo pubblicato in Europa includeva come traccia secondaria \"Map to My Heart\", altro brano tratto dall'album \"Taking Chances.\" In Europa il singolo comprendeva anche il secondo brano estratto dall'album \"D'elles\" (2007), \"Immensit\u00e9.\" In Giappone \"Taking Chances\" fu pubblicato insieme al successo giapponese della Dion ovvero \"To Love You More\". Negli Stati Uniti e in Canada il singolo fu distribuito solo come digital download.\n\"Taking Chances\" \u00e8 stato remixato e prodotto da diversi produttori discografici e dj. Nell'edizione maxi del CD singolo fu pubblicata la versione estesa prodotta da I-Soul.\nLa traccia fu in seguito inclusa nel \"Greatest Hits\" del 2008, \"\".\nVideoclip musicale.\nIl videoclip musicale, diretto da Paul Boyd, \u00e8 stato girato in tre giorni, dal 15 al 17 settembre 2007, in diverse localit\u00e0 di Las Vegas. Il videoclip \u00e8 stato rilasciato il 16 ottobre 2007 e mostra una Dion vestita da motociclista, alle prese con una missione segreta, che entra nel Caesars Palace per rubare l'identit\u00e0 della stessa Dion per poi essere inseguita.\nNel video compare anche Dave A. Stewart, uno degli autori del brano, nei panni del suo collaboratore che appare sia all'inizio che alla fine del videoclip. Lui descrisse il suo aspetto da cameo interpretando \"una sorta di enigmatico personaggio boss di un film di James Bond\" e dichiar\u00f2 anche che durante le riprese c'erano circa 100\u00a0\u00b0F.\nRecensioni da parte della critica.\n\"Taking Chances\" ricevette il plauso da parte della critica. Bill Lamb di About.com scrisse: \"La voce di C\u00e9line Dion \u00e8 imponente e potente... La canzone apre l'album e annuncia nuove direzioni in un modo davvero eccitante\", sebbene fosse deluso dalla maggior parte delle canzoni dell'album. Chuck Taylor di \"Billboard\" scrisse:\"La title-track del nuovo album della Columbia (13 novembre) soppianta il martellamento del petto con il pugno pulsante in mezzo a un clamore clandestino di chitarre a mid-tempo. La voce di Dion mostra un'impiallacciatura apprezzabilmente meno levigata, con una disinvoltura rilassata tra gloriosi tuffi e soffietti, come lei riffa con baldoria al culmine... ogni nota funziona in tandem con il pi\u00f9 grande strumento di tutti: la voce consumata di Dion.\" Stephen Thomas Erlewine di \"AllMusic\" la mise tra le sue preferite, mentre Tammy La Gorce di Amazon.com la defin\u00ec una \"traccia di speranza, sincera, che si sviluppa in una lodevole power-ballad a met\u00e0 strada, potrebbe essere la migliore.\" Nick Levine di \"Digital Spy\" scrisse nella sua recensione dell'album:\"inizia in maniera sorprendentemente contenuta, con Dion che canticchia dolcemente su uno sfondo musicale quasi acustico, ma l'attacco del soft rock prende il via abbastanza presto. Le chitarre si alzano con gusto; la batteria suona come se appartenessero a un disco solista di Phil Collins e Dion suonasse la banshee alla perfezione. Questo sar\u00e0 assolutamente imponente in Germania.\"\nBill Lamb di About.com stil\u00f2 una lista dei primi 100 brani del 2007, classificando \"Taking Chances\" alla 20\u00aa posizione e scrivendo: \"C\u00e9line Dion ha davvero rischiato questo singolo che ha segnato il suo ritorno alla registrazione pop in lingua inglese. Si \u00e8 trasferita in un territorio leggermente pi\u00f9 a dondolo in modo molto raffinato. Alcuni fan del pop potrebbero dare una seconda occhiata a Celine dopo aver ascoltato questa traccia. Non perdere il riferimento agli Eurythmics nella seconda met\u00e0 della canzone.\"\nLa canzone ricevette anche una nomination nella categoria Singolo dell'anno ai \"Juno Award\" del 2009.\nSuccesso commerciale.\nIn Canada, \"Taking Chances\", raggiunse la top ten posizionandosi alla numero 9 della \"Billboard Canadian Hot 100.\" Il singolo raggiunse anche la prima posizione della classifica \"adult contemporary\" canadese. Il 7 luglio 2008 C\u00e9line Dion ottenne il disco d'oro per aver venduto oltre 20.000 copie in Canada.\nNegli Stati Uniti il singolo debutt\u00f2 alla numero 54 della \"Billboard Hot 100\", diventando il \"debutto pi\u00f9 alto\" della settimana del 1\u00ba dicembre 2007. Nella settimana successiva, la canzone scese alla numero 68, rimanendovi per due settimane. Il 22 dicembre 2007, il brano scese ancora raggiungendo la numero 88. In totale \"Taking Chances\" trascorse 4 settimane nella \"Billboard Hot 100\". Il singolo ottenne successo nella classifica \"Hot Dance Club Songs\", raggiungendo la prima posizione e diventando la seconda canzone della Dion a farlo, dopo \"Misled\" nel 1994. \"Taking Chances\" raggiunse anche la top ten della \"Hot Adult Contemporary Tracks\", posizionandosi alla numero 6.\nIn Europa la canzone fu nelle top ten di molti paesi come in Francia, dove debutt\u00f2 alla numero 7 della classifica. Il singolo trascorse in totale 22 settimane nella classifica francese. Tuttavia, la canzone rientr\u00f2 alla numero 88, il 10 gennaio 2009, trascorrendo altre due settimane. Riapparse alla numero 94, il 4 aprile 2009, trascorrendo altre due settimane e poi alla numero 85, il 20 giugno 2009, rimanendo per altre tre settimane. \"Taking Chances\" trascorse un totale di 29 settimane non consecutive in classifica. Altro paese europeo in cui il brano raggiunse la top ten \u00e8 stata l'Italia, dove si posizion\u00f2 alla numero 5 della classifica FIMI, il 1\u00ba novembre 2007. Successivamente scese alla numero 8, dove rimase per due settimane. Il singolo trascorse le tre settimane successive nella top 20 per poi risalire in top ten e raggiungere la numero 9. In totale trascorse nove settimane nella classifica dei singoli pi\u00f9 venduti. Anche in Svizzera \"Taking Chances\" raggiunse la numero 5, ma lo fece dopo sue settimane trascorse in top 30. Successivamente il singolo rimase ancora due settimane in top ten. In totale trascorse 13 settimane nella \"Schweizer Hitparade.\" In Danimarca, la canzone debutt\u00f2 alla numero 29 della \"Track Top-40\" il 23 novembre 2007 e la settimana successiva scese alla numero 31 per poi uscire dalla classifica. Tuttavia, la canzone rientr\u00f2 direttamente alla numero 3, la sua posizione di picco, il 13 giugno 2008. Il 20 giugno il singolo trascorse la sua ultima settimana in classifica posizionandosi alla numero 16. In totale trascorse 4 settimane nella classifica danese.\nNel resto d'Europa il singolo raggiunse queste posizioni: in Austria la numero 12, in Norvegia la numero 16, in Belgio Vallonia la numero 29, in Germania la numero 25, nel Regno Unito la numero 40 e in Svezia la numero 43.\nInterpretazioni dal vivo e promozione.\nIl 27 ottobre 2007 C\u00e9line fu ospite della quarta edizione del talent-show britannico \"The X Factor\", come mentore per i concorrenti del programma. Dopo cinque anni dalla sua promozione nel Regno Unito, C\u00e9line present\u00f2 \"Taking Chances\" in anteprima mondiale durante il live show. Il 12 novembre 2007, la cantante apparse al \"The Oprah Winfrey Show\" ed esegu\u00ec la sua nuova canzone, mentre due giorni dopo si esib\u00ec a \"The Ellen DeGeneres Show\". Successivamente, il 18 novembre 2007, C\u00e9line interpret\u00f2 \"Taking Chances\" dal vivo agli \"American Music Awards\" tenutisi a Los Angeles. Il 23 novembre 2007, fu ospite al talk show americano \"The View\", dove cant\u00f2 \"Taking Chances\" e in \"Alone\". Il 27 novembre 2007, la cantante canadese fu ospite del programma della ABC, \"Dancing with the Stars,\" dove interpret\u00f2 il suo nuovo singolo e il suo brano pi\u00f9 famoso, \"My Heart Will Go On\".\nC\u00e9line Dion cant\u00f2 la sua nuova canzone anche durante la cerimonia di premiazione dei \"World Music Award 2007\", dove fu celebrata con il Legend Award, consegnatole direttamente dal principe Alberto II di Monaco, e durante la nona edizione degli \"NRJ Music Award\", dove anche l\u00ec fu onorata con un premio speciale, l'NRJ Award of Honor. In Europa, la Dion present\u00f2 il suo nuovo singolo in altri programmi come \"Domenica in\" (Italia) e \"Star Academy\" (Francia).\n\"Taking Chances\" \u00e8 stata inserita anche nella scaletta del \"Taking Chances World Tour\" e del \"Celine Dion Live 2017\".\nImpatto artistico nella cultura di massa.\nNel 2007 \"Taking Chances\" \u00e8 stata utilizzata come tema musicale per i trailer promozionali della serie TV della CBS, \"Moonlight\" e nel 2009 nel reality show \"So You Think You Can Dance Canada\" nella Top 20 della performance coreografata da Stacey Tookey.\nNel 4\u00ba episodio intitolato \"La scoperta di un talento (Preggers)\" della serie televisiva \"Glee,\" distribuita dalla Fox, il personaggio di Lea Michele, Rachel Berry, interpreta una cover di \"Taking Chances\". La cover fu inserita nella compilation \"Glee: The Music, Season 1, Volume 1\".\nFormati e tracce.\nCD Singolo (Australia; Europa) (Columbia: 88697 17000 2)\nCD Singolo Promo (Europa; Stati Uniti) (Columbia: 88697169982)\nCD Singolo (Europa) (Columbia: 88697 18711 2)\nCD Singolo (Europa) (Columbia: 88697187732)\nCD Maxi-Singolo (Francia) (Columbia: 88697187772)\nCD Singolo Promo (Giappone) (Epic: EDCI 80306)\nCD Singolo (Giappone) (Epic: EICP 874)\nCD Singolo (Taiwan) (Columbia: 88697 17000 2)\nCrediti e personale.\nRegistrazione\nPersonale"}
{"id": "2211424", "revid": "287204", "url": "https://it.wikipedia.org/wiki?curid=2211424", "title": "Manciukuo", "text": ""}
{"id": "2211425", "revid": "124040048", "url": "https://it.wikipedia.org/wiki?curid=2211425", "title": "Happy Birthday (Stevie Wonder)", "text": "Happy Birthday \u00e8 una canzone scritta, prodotta e registrata da Stevie Wonder nel 1980, pubblicata come quarto singolo estratto dall'album \"Hotter than July\".\nLa canzone fu scritta come tributo a Duke Ellington, artista jazz di grande influenza per cantanti come Wonder, morto nel 1974. Nel testo si fanno riferimenti anche a Count Basie, Glenn Miller, Louis Armstrong ed Ella Fitzgerald.\nIn questo brano, Wonder volle sostenere la causa per far diventare festa nazionale il compleanno di Martin Luther King, a cui il \"buon compleanno\" del titolo era appunto dedicato."}
{"id": "2211426", "revid": "122134507", "url": "https://it.wikipedia.org/wiki?curid=2211426", "title": "Arnaud Desplechin", "text": "Biografia.\nNel cinema di Arnaud Desplechin i protagonisti sono sempre i sentimenti, raccontati con discrezione ed eleganza in un turbinio di emozioni che nascono da persone insicure e tormentate. La sua \u00e8 una rappresentazione umana tipicamente francese."}
{"id": "2211429", "revid": "161374", "url": "https://it.wikipedia.org/wiki?curid=2211429", "title": "Manchukuo", "text": ""}
{"id": "2211433", "revid": "19933", "url": "https://it.wikipedia.org/wiki?curid=2211433", "title": "Intendenza", "text": ""}
{"id": "2211435", "revid": "773636", "url": "https://it.wikipedia.org/wiki?curid=2211435", "title": "Chiesa di Santo Stefano (Cinigiano)", "text": "La chiesa di Santo Stefano era un edificio religioso situato nel centro di Cinigiano.\nStoria e descrizione.\nDi origini medievali, la chiesa \u00e8 citata per la prima volta in un documento datato 1194, anno in cui risultava gi\u00e0 appartenere all'Arcidiocesi di Siena. Il luogo di culto rimase in funzione almeno fino alla prima met\u00e0 del Quattrocento, epoca in cui inizi\u00f2 la dismissione di numerose chiese suffraganee della zona, a vantaggio delle pievi e delle parrocchie di riferimento. Dalla met\u00e0 del medesimo secolo venne quasi certamente sostituita nelle sue funzioni dalla chiesa di San Michele Arcangelo, situata anch'essa nel centro storico di Cinigiano, anche se non \u00e8 da escludere che durante il secolo successivo quest'ultima sia stata ricostruita in un'ubicazione diversa da quella originaria.\nDella chiesa di Santo Stefano sono state perse praticamente tutte le tracce dal Quattrocento in poi, tanto che anche l'identificazione del luogo esatto in cui era ubicata ha lasciato aperte due distinte ipotesi. Secondo alcuni documenti storici, infatti, l'edificio religioso era la chiesa castellana, ed in questo caso il luogo in cui sorgeva era presso il Cassero di Cinigiano, mentre secondo altre ipotesi non sarebbe da escludere che la chiesa castellana fosse l'originaria chiesa di San Michele Arcangelo, in epoca medievale era intitolata a San Michele, che poi venne ricostruita nel luogo attuale durante il periodo cinquecentesco: se quest'ultima ipotesi dovesse essere quella corretta, l'ubicazione della chiesa di Santo Stefano risulterebbe ancora ignota."}
{"id": "2211438", "revid": "287204", "url": "https://it.wikipedia.org/wiki?curid=2211438", "title": "The World of David Bowie", "text": "The World of David Bowie \u00e8 una raccolta dell'artista inglese David Bowie, pubblicata dalla Decca Records nel 1970.\nUscita in Europa, Australia e Nuova Zelanda, contiene quasi tutte le tracce gi\u00e0 presenti nel primo album di Bowie oltre a \"The London Boys\", pubblicata solo su 45 giri, e alcuni brani inediti.\nIl disco.\nConsiderando che \"The World of David Bowie\" ripropone ben 10 delle 14 tracce dell'album del 1967, la raccolta \u00e8 degna di nota soprattutto per la presenza di tre brani inediti: \"Karma Man\" e \"Let Me Sleep Beside You\", registrate il 1\u00ba settembre 1967 agli Advision Studios, e \"In the Heat of the Morning\", registrata il 12 marzo 1968 negli studi della Decca Records.\nTutte e tre le canzoni, arrangiate e prodotte da Tony Visconti che contribu\u00ec anche al basso, furono incise in previsione della pubblicazione come 45 giri ma la Decca non si mostr\u00f2 soddisfatta del risultato, contribuendo alla separazione di Bowie dalla casa discografica.\nGli inediti.\nKarma Man - \u00c8 un altro esempio del crescente interesse di Bowie per il Buddhismo e il Tibet gi\u00e0 evidenziato in \"Silly Boy Blue\". Le meditazioni sulla Ruota dell'esistenza e sulla reincarnazione presenti nel testo coincidono col momento in cui sia David che Tony Visconti si unirono alla Tibet Society, in un periodo in cui artisti come Pete Townshend, i Beach Boys, Donovan e i Beatles elaboravano il proprio percorso personale verso l'\"illuminazione\". Il brano venne eseguito nelle sessioni BBC registrate il 13 maggio 1968 e il 5 febbraio 1970, oltre che in alcuni concerti dello stesso periodo. In seguito \u00e8 comparso in \"The Deram Anthology 1966-1968\" (1997), \"Bowie at the Beeb\" (2000) e nel bonus disc dell'edizione deluxe di \"David Bowie\" del 2010.\nLet Me Sleep Beside You - Nel documentario radiofonico \"ChangesNowBowie\" del 1997 Bowie ha detto a proposito del brano: \u00abPu\u00f2 darsi che fosse influenzato da Simon and Garfunkel, ma realizzato con mano pi\u00f9 pesante\u00bb La storia di una giovane amante invitata ad abbandonare l'atteggiamento da adolescente per ricevere \"sul campo\" un'adeguata educazione sessuale venne rifiutata dalla Decca probabilmente a causa del titolo troppo esplicito, tanto che i responsabili della casa discografica chiesero di cambiarlo in \"Let Me Be Beside You\". Il brano venne incluso nel video album \"Love You Till Tuesday\" e il 29 gennaio 1969 Bowie registr\u00f2 ai Trident una versione in lingua tedesca tradotta da Lisa Busch, che avrebbe dovuto figurare nella progettata ma mai realizzata edizione del video per la Germania. Dopo la sessione BBC registrata il 20 ottobre per il programma \"The Dave Lee Travis Show\", nel quale per\u00f2 non venne mandata in onda, una nuova versione venne incisa nel 2000 in previsione del suo inserimento nell'album \"Toy\", ad oggi mai pubblicato. In seguito anche \"Let Me Sleep Beside You\" \u00e8 comparsa in \"The Deram Anthology 1966-1968\", \"Bowie at the Beeb\" e nel bonus disc dell'edizione deluxe di \"David Bowie\".\nIn the Heat of the Morning - Si tratta di una composizione caratterizzata da una sezione d'archi e da una fusione in stile Doors di chitarra e \"pixiephone\", strumento gi\u00e0 suonato da Steve Peregrin Took dei T. Rex. Il brano fece il suo debutto in occasione della sessione BBC registrata il 18 dicembre 1967, in una forma embrionale piuttosto differente da quella successiva registrata il 26 maggio 1968 e da quella incisa in studio. Oltre che in \"The Deram Anthology 1966-1968\", \"Bowie at the Beeb\" e nel bonus disc dell'edizione deluxe di \"David Bowie\", \"In the Heat of the Morning\" si trova anche nella raccolta \"Nothing Has Changed\" del 2014.\nTracce.\nTesti e musiche di David Bowie.\nRiedizioni.\nSulla scia del successo ottenuto con \"The Rise and Fall of Ziggy Stardust and the Spiders from Mars\", la raccolta venne ripubblicata nel 1973 nel Regno Unito e di nuovo nel 1981 in Spagna e nel 1983 in Francia. Nel 1994 \u00e8 uscita in Germania la versione in CD della Spectrum Records."}
{"id": "2211446", "revid": "125613935", "url": "https://it.wikipedia.org/wiki?curid=2211446", "title": "Part-Time Lover", "text": "Part-Time Lover \u00e8 una canzone scritta e registrata da Stevie Wonder e prodotta da Wonder e Gary Olazabal nel 1985, pubblicata come primo singolo estratto dall'album \"In Square Circle\".\nLa canzone raggiunse contemporaneamente la prima posizione di quattro classifiche \"Billboard\": Hot 100, R&amp;B Chart, Dance Chart e Adult contemporary. Inoltre il singolo ottenne diversi piazzamenti nelle classifiche europee.\nLa canzone fu campionata nel brano \"Part-time Mutha\" di 2Pac.\nCover di Kelly Rowland &amp; The Script.\nLa celebre canzone \u00e8 stata reinterpretata da Kelly Rowland in collaborazione con i The Script. Il video musicale della canzone, \u00e8 l'esibizione live del duetto, che vede la Rowland."}
{"id": "2211447", "revid": "110157", "url": "https://it.wikipedia.org/wiki?curid=2211447", "title": "La macchina per pensare", "text": "La macchina per pensare (Alla scoperta del cervello) \u00e8 un saggio di Piero Angela che si propone di far comprendere al lettore le dinamiche del cervello e del comportamento. Il libro descrive la storia dell'evoluzione dell'uomo, dagli ominidi alle grandi scoperte ed invenzioni, quali il linguaggio ed il fuoco e ci prospetta il nostro futuro, sempre pi\u00f9 ancorato alle tecnologie. Quindi \u00e8 un viaggio guidato per conoscere le caratteristiche dell'intelligenza, della creativit\u00e0, dell'astrazione e cos\u00ec via, raccontato con la solita chiarezza e semplicit\u00e0.\nDescrizione dei capitoli.\nIl primo capitolo affronta la pregnante tematica dell'origine della vita. Quattro miliardi di anni fa nasce nel brodo primordiale una molecola in grado di auto-replicarsi che si chiama DNA. Questa molecola viene definita da Angela come il nostro pi\u00f9 antico antenato, che nel corso del tempo ha scritto la storia della evoluzione. Angela si sofferma sulle combinazioni genetiche, anche quelle frutto di errori, per giustificare la vasta gamma di diversit\u00e0 biologica sulla quale poi ha operato la selezione. Successivamente chiarisce le caratteristiche dell'evoluzione darwiniana prendendo in considerazione anche le opinioni degli scienziati leggermente dissidenti o comunque critici, approfondisce il senso del materiale genetico e la qualit\u00e0 di adattamento all'ambiente. La parte finale del capitolo viene dedicata alla misteriosa estinzione dei dinosauri e all'evoluzione del comportamento.\nAngela dedica il secondo capitolo all'origine del sistema nervoso e quindi alla capacit\u00e0 dell'organismo di memorizzare e di imparare. Angela descrive il moscerino della frutta utilizzato per i test e gli esperimenti genetici e successivamente i modelli degli istinti e dell'apprendimento negli animali (insetti), la vita sociale delle formiche, i duetti degli uccelli e le incredibili capacit\u00e0 mnemoniche di alcune specie animali tra cui la nocciolaia.\nNel terzo capitolo, Angela indaga sull'evoluzione cerebrale, sullo sviluppo del volume del cervello negli ominidi, sulla struttura del nostro cervello, sulla storia dei nostri antenati da Lucy in avanti fino all'Uomo di Neanderthal.\nNel quarto capitolo, Angela focalizza l'attenzione sulle origini del linguaggio dell'uomo e per fare questo attua paragoni e confronti con la struttura di altri animali. Angela guida per mano il lettore lungo il cammino che ha portato alla nascita del linguaggio emotivo e quello della parola regolati da parti diversi del cervello, sempre con un occhio rivolto a ci\u00f2 che \u00e8 innato e distinguerlo da quello che \u00e8 acquisito. La parte centrale del capitolo \u00e8 incentrata sulla scoperta del fuoco, sulle migrazioni preistoriche e sul confronto tra i patrimoni genetici.\nIl quinto capitolo descrive i principi di formazione e di funzionamento dei neuroni ed affronta l'annoso problema del ruolo dell'eredit\u00e0 e dell'ambiente con un occhio di riguardo all'intelligenza.\nLe modalit\u00e0 attraverso le quali vengono immagazzinate le informazioni e quindi i principi di funzionamento della memoria sono al centro del sesto capitolo, che affronta anche tematiche quali l'educazione ed il condizionamento.\nIl settimo capitolo ci mostra uno spaccato del cervello nel quale risaltano alcune zone aventi il compito di presiedere a funzioni specifiche. Successivamente vengono descritte alcune attivit\u00e0 cerebrali, quali l'intelligenza, la creativit\u00e0, la fantasia, i meccanismi di catalogazione degli eventi mnemonici.\nL'ottavo capitolo introduce il lettore nell'affascinante mondo dell'organizzazione fisica delle attivit\u00e0 mentali e degli strumenti di indagine atti a svelarci i tanti misteri che ancora oggi circondano il cervello. Angela descrive le caratteristiche e le funzioni principali dei due emisferi.\nNel nono capitolo, Angela si occupa delle funzione automatiche dell'organismo, quali la respirazione notturna e su quella parte del comportamento regolata dagli istinti. Successivamente Angela apre una parentesi sulla sociobiologia e sull'importante ruolo dei geni.\nIl decimo capitolo introduce il tema dei rapporti di coppia, sia negli esseri umani sia negli animali, a fini riproduttivi, soffermandosi sulle ragioni comportamentali del maschio e della femmina.\nIl linguaggio del corpo, le espressioni, i gesti, gli sguardi sono uno degli argomenti toccati da Angela nel capitolo undici. Angela esplora anche l'importanza della distanza per stabilire un rapporto personale e sociale e tutti i vari aspetti della comunicazione non verbale, quali l'aspetto fisico e gli abiti. Il capitolo si conclude con i temi della timidezza e della solitudine.\nIl dodicesimo capitolo approfondisce il boom della terza et\u00e0, il meccanismo della menopausa, l'invecchiamento cerebrale e la ginnastica cerebrale.\nLa microelettronica, l'automazione sfrenata, il Grande Fratello, l'evoluzione degli armamenti, lo spionaggio spaziale, una rete di comunicazione sempre pi\u00f9 estesa e invasiva sono le tematiche principali del capitolo tredicesimo.\nTutto ci\u00f2 che riguarda l'intelligenza artificiale, l'informatica, i rapporti e i paragoni fra uomo e macchina viene presentato nel capitolo quattordici.\nGli ultimi due capitoli si occupano prevalentemente di tutti quegli aspetti futuribili necessari ad una societ\u00e0 tecnologizzata."}
{"id": "2211449", "revid": "6923", "url": "https://it.wikipedia.org/wiki?curid=2211449", "title": "Motomondiale 2009", "text": "L'edizione 2009 del motomondiale \u00e8 la 61\u00aa dalla sua istituzione nel 1949; originariamente le gare previste erano 18, ma a causa di ritardi e problemi economici per la costruzione del Balatonring il Gran Premio d'Ungheria (che avrebbe dovuto sostituire il Gran Premio della Cina) \u00e8 stato soppresso e rinviato al 2010.\nIl contesto.\nHa avuto inizio il 12 aprile con il Gran Premio del Qatar ed \u00e8 terminato l'8 novembre con il Gran Premio della Comunit\u00e0 Valenciana.\nTra le novit\u00e0 adottate in questa edizione (soprattutto per ridurre i costi) spiccano: la fornitura monogomma degli pneumatici nella classe MotoGP, affidata alla Bridgestone per le stagioni 2009, 2010 e 2011 in seguito al ritiro da parte di Michelin (con conseguente abolizione delle gomme da qualifica); la riduzione delle prove libere del venerd\u00ec; il divieto di impiego delle sospensioni elettroniche, dei sistemi di controllo dell'avvio e dei freni in carbonio; l'utilizzo obbligatorio di 5 motori massimo per 8 Gran Premi (a partire dal GP della Repubblica Ceca); la riduzione delle sessioni di test.\nQuesta edizione del Motomondiale \u00e8 stata anche l'ultima per la classe 250, che a partire dal 2010 verr\u00e0 sostituita dalla classe Moto2.\nAl termine della stagione i titoli mondiali riservati ai piloti sono andati a Valentino Rossi in MotoGP, a Hiroshi Aoyama in classe 250 ed a Juli\u00e1n Sim\u00f3n in classe 125. Per quanto riguarda invece i costruttori si \u00e8 ripetuto esattamente il risultato dell'anno precedente con la Yamaha che ha ottenuto quello nella classe regina e la Aprilia che si \u00e8 imposta in entrambe le classi di minor cilindrata.\nIl calendario.\nPer via delle condizioni meteorologiche avverse, il Gran Premio motociclistico del Qatar \u00e8 stato disputato parzialmente domenica 12 aprile e completato il 13 aprile.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nMotoGP.\nAl termine della stagione di gare il titolo and\u00f2, per la seconda volta consecutiva a Valentino Rossi sulla Yamaha YZR-M1 che precedette il compagno di squadra Jorge Lorenzo e Daniel Pedrosa sulla Honda RC212V.\nTra i costruttori ebbe la meglio la Yamaha sulla Honda e sulla Ducati mentre tra le squadre il titolo and\u00f2 alla Yamaha Racing di Rossi e Lorenzo.\nIn occasione del GP di Francia disturbato dal maltempo vi furono molti cambi di moto in corsa, cosa ormai permessa dai regolamenti; la stessa cosa si ripet\u00e9 anche nel gran premio successivo in Italia.\nCon la vittoria nel GP d'Olanda Rossi ottenne la sua 100\u00aa vittoria nei gran premi del motomondiale.\nCaso piuttosto raro nel GP della Comunit\u00e0 Valenciana (ultima gara della stagione): Casey Stoner dopo aver fatto segnare la pole position incorse in una caduta durante il giro d'allineamento e non riusc\u00ec a prendere il via della gara.\nClasse 250.\nGrazie anche alla regolarit\u00e0 nei piazzamenti, sempre nei primi 8 in tutte le 17 prove, Hiroshi Aoyama su Honda ottenne il titolo piloti nell'ultima stagione in cui la classe 250 fu presente nel motomondiale, precedendo in classifica H\u00e9ctor Barber\u00e1 su Aprilia e Marco Simoncelli su Gilera.\nPer quanto riguarda i costruttori l'ultimo titolo fu di Aprilia che precedette Honda e Gilera.\nIn occasione del GP della Comunit\u00e0 Valenciana, Alex Deb\u00f3n ottenne la pole position ma poi incapp\u00f2 in una caduta che gli imped\u00ec di essere al via della gara.\nLa storia della 250 si concluse al termine di questa stagione, dopo l'effettuazione di 716 gran premi dal primo che fu nel Tourist Trophy 1949.\nClasse 125.\nLa prima gara \u00e8 stata il Gran Premio del Qatar vinto da Andrea Iannone davanti a Sim\u00f3n ed a Sandro Cortese; non essendo stati percorsi i due terzi dei giri previsti a causa delle avverse condizioni meteorologiche, per il Gran Premio \u00e8 stata assegnata ai piloti solo la met\u00e0 dei punti in palio.\nLa seconda gara \u00e8 stata a Motegi in Giappone e ha visto vincere ancora una volta Iannone davanti a Pol Espargar\u00f3 ed a Juli\u00e1n Sim\u00f3n. La stagione approda quindi in Europa, a Jerez de la Frontera in Spagna; la gara viene vinta da Bradley Smith, che si porta in testa al mondiale, davanti a Sergio Gadea ed a Marc M\u00e1rquez.\nNella prova successiva a Le Mans sotto una pioggia incessante, dei 34 partenti ne arrivano al traguardo solo 15. La gara ha visto imporsi Juli\u00e1n Sim\u00f3n davanti a Jonas Folger ed a Sergio Gadea. La quinta gara \u00e8 stata il Gran Premio motociclistico d'Italia al Mugello che ha visto imporsi Bradley Smith davanti a Nicol\u00e1s Terol ed a Sergio Gadea. Nella gara successiva in Catalogna ha vinto Iannone davanti a Terol ed a Gadea; nei Paesi Bassi hanno passato la linea del traguardo nell'ordine Gadea davanti a Terol ed a Sim\u00f3n. La classifica finale venne per\u00f2 decretata dalla giuria che penalizz\u00f2 Terol di 20 secondi, retrocedendolo cos\u00ec al quinto posto, e l'ordine di arrivo ufficiale divenne primo Gadea, secondo Sim\u00f3n e terzo Smith (tutti dello stesso team).\nAl Sachsenring si impose Sim\u00f3n davanti a Gadea ed a Espargar\u00f3, in Gran Bretagna vinse nuovamente Sim\u00f3n davanti a Simone Corsi ed a Scott Redding. Il GP di Gran Bretagna \u00e8 stato peraltro interrotto e ripreso con una seconda manche da soli 5 giri in cui diversi piloti non sono riusciti a prendere il via. A seconda delle fonti, tali piloti vengono considerati ufficialmente ritirati o non partiti.\nIn Repubblica Ceca invece vinse Terol davanti a Sim\u00f3n ed a Andrea Iannone. A Indianapolis vinse per la prima volta in carriera nel motomondiale Pol Espargar\u00f3, in volata su Smith e Corsi. Dopo che a Misano si impose Sim\u00f3n, in Portogallo vinse Sandro Cortese al primo successo in carriera nel motomondiale, davanti a Pol Espargar\u00f3 ed a Bradley Smith.\nLe ultime gare della stagioni si svolsero nuovamente al di fuori dell'Europa: a Phillip Island vince Sim\u00f3n davanti a Smith ed a Cortese; alla penultima gara in Malaysia vince nuovamente Sim\u00f3n davanti a Smith ed a Espargar\u00f3.\nL'ultima gara \u00e8 il GP della Comunit\u00e0 Valenciana dove si impose un'altra volta Sim\u00f3n davanti a Smith ed Espargar\u00f3.\nAi primi tre posti della classifica arrivarono cos\u00ec tre piloti a bordo di Aprilia, rispettivamente Juli\u00e1n Sim\u00f3n, Bradley Smith e Nicol\u00e1s Terol; il titolo costruttori fu di conseguenza ovviamente di Aprilia che precedette Derbi e KTM."}
{"id": "2211458", "revid": "1609015", "url": "https://it.wikipedia.org/wiki?curid=2211458", "title": "Francesco Muttoni", "text": "Comp\u00ec estesi studi sulle opere di Palladio, a cui dedic\u00f2 due trattati. Come progettista oper\u00f2 prevalentemente nel vicentino.\nBiografia.\nEra nativo di Cima, villaggio del bacino italiano del Lago di Lugano (oggi unito a Porlezza, in provincia di Como).\nGiunto a Vicenza, dopo un viaggio a Roma in cui era stato influenzato dalle opere del Borromini, rimase affascinato dai palazzi palladiani. Si iscrisse alla fraglia dei muratori e lapicidi e da quel momento oper\u00f2 prevalentemente in citt\u00e0, dove ricopr\u00ec la carica di architetto pubblico, e nel vicentino.\nComp\u00ec estesi studi sulle opere del Palladio, cui dedic\u00f2 il trattato \"Architettura di Andrea Palladio\", pubblicato a Venezia a partire dal 1740 fino al 1748; l'opera era prevista in nove volumi, ma pot\u00e9 realizzarne solo due per la prematura scomparsa sua e del collega Giorgio Domenico Fossati. Questi studi gli diedero la possibilit\u00e0 di traghettare Vicenza fuori dalle secche dello stile severo, proponendo un nuovo linguaggio che reinterpretava, secondo il gusto del tempo e dopo l'esperienza barocca, le soluzioni palladiane. Egli fu cos\u00ec uno dei primi interpreti del rinnovamento culturale nel Settecento a Vicenza.\nSuoi sono in citt\u00e0 il Palazzo Repeta (poi sede della Banca d'Italia). Egli fece riferimento al Sammicheli, che nel Cinquecento aveva realizzato a Verona il palazzo Canossa, da cui trasse l'idea delle lesene che ritmano la facciata e dei finestroni che dialogano con la piazza; vi aggiunse l'esuberanza degli elementi decorativi, che si fanno vibranti e movimentano la facciata, e l'attico coronato di statue, che a sua volta verr\u00e0 replicato nell'Ottocento nella ristrutturazione di palazzo Canossa.\nCur\u00f2 l'ampliamento del Palazzo del Monte di Piet\u00e0: la facciata su contr\u00e0 del Monte con l'ingresso, gli interventi sull'ala che fu la sede originaria della Biblioteca Civica Bertoliana, l'ampliamento della chiesa di San Vincenzo). Progett\u00f2 il Palazzo Velo nel Borgo di Porta Nova; commissionato da Giacomo Velo nel 1706, ebbe come modello di riferimento il palladiano Palazzo Chiericati nel sovrapporre a una loggia porticata un elemento pieno; per\u00f2 le linee flessuose della facciata sono un chiaro riferimento all'architettura barocca, segno di una sensibilit\u00e0 per il linguaggio borrominiano. Progett\u00f2 il Palazzo Trento Valmarana, in seguito parzialmente distrutto e ricostruito, di cui rimane intatta la facciata.\nQuando gli furono commissionate ville di campagna, guard\u00f2 a quelle del Palladio, che diventarono il modello generalizzato delle ville venete nel Settecento, con il pronao al centro che dialoga con la facciata, fornisce solennit\u00e0 e vuole ricordare la nobilt\u00e0 delle origini del committente.\nUno dei suoi capolavori \u00e8 la Villa da Porto detta \"La Favorita\", commissionata da Giambattista da Porto a Monticello di Fara e progettata nel 1715. Il modello \u00e8 la tavola palladiana per la villa di Ludovico Trissino a Meledo, che non fu mai realizzata. Anche qui il dialogo del pronao con il resto della facciata e la colonna raddoppiata ai bordi.\nNegli anni quaranta gli furono commissionati i Portici di Monte Berico - realizzazione di un'idea palladiana del Cinquecento - in cui il ritmo viene dato dalla ripetizione di 150 archi, simbolo del rosario.\nOpere principali.\nNota: le date riportate si riferiscono al progetto delle opere, non necessariamente alla loro esecuzione.\nAltre opere.\nComp\u00ec inoltre interventi su varie opere palladiane, tra cui:"}
{"id": "2211459", "revid": "1343317", "url": "https://it.wikipedia.org/wiki?curid=2211459", "title": "Shrikhand", "text": "Lo Shrikhand \u00e8 un dolce della cucina indiana preparato con crema di yogurt, zucchero, polvere di cardamomo e zafferano; \u00e8 popolare nell'India occidentale.\nPreparazione.\nSi prepara ponendo la crema di yogurt in un telo di cotone e poi mettendo a scolare il tutto sopra un colino per tutta la notte. Il mattino dopo mescoliamo lo yogurt aggiungendo lo zucchero e un cucchiaino di zafferano in una terrina e mescolando a fondo. Poi si aggiunge il cardamomo pestato e lo zafferano diluito in un poco di latte. Si mette in frigo a raffreddare e poi si serve aggiungendo alla sua sommit\u00e0 mandorle affettate in maniera sottile pi\u00f9 dei pistacchi sbriciolati grossolanamente e dei semi di melograno."}
{"id": "2211462", "revid": "112838247", "url": "https://it.wikipedia.org/wiki?curid=2211462", "title": "Ribbon in the Sky", "text": "Ribbon in the Sky \u00e8 una canzone scritta, registrata e prodotta da Stevie Wonder nel 1982, pubblicata come terzo singolo estratto dall'album \"Original Musiquarium\".\nLa canzone \u00e8 stata spesso oggetto di cover da parte di gruppi R&amp;B come gli Intro ed i Boyz II Men che ne hanno interpretato una versione a cappella."}
{"id": "2211469", "revid": "773636", "url": "https://it.wikipedia.org/wiki?curid=2211469", "title": "Chiesa di San Salvatore a Galliano", "text": "La chiesa di San Salvatore a Galliano era un edificio religioso situato nel territorio comunale di Campagnatico. La sua ubicazione era presso la localit\u00e0 rurale di \"Case Gagliani\", a sud-est del centro di Campagnatico e ad est della Pieve Vecchia, non lontano dalla sponda destra del fiume Ombrone, nel luogo in cui attualmente sorge un complesso rurale.\nStoria.\nDi origini altomedievali, la chiesa \u00e8 citata in una serie di documenti risalenti al X secolo, epoca in cui risultava alle dipendenze dell'abbazia di San Salvatore al Monte Amiata, presso Abbadia San Salvatore. L'edificio religioso, intitolato anch'esso a San Salvatore in memoria dell'abbazia a cui apparteneva, \u00e8 citato anche in documenti di epoche successive. La piena funzionalit\u00e0 del luogo di culto si \u00e8 protratta almeno fino a quasi tutto il periodo medievale, risultando ancora presente alla fine del XII secolo e nel corso del Duecento. Non risulta ancora chiara l'epoca in cui la chiesa venne abbandonata o dismessa, potendo ipotizzarsi soltanto un intervallo temporale tra il tardo Medioevo e gli inizi del periodo rinascimentale. In seguito al suo abbandono, l'edificio religioso and\u00f2 incontro ad un lento ma inarrestabile degrado che lo ha portato fino alla sua definitiva scomparsa.\nStato attuale.\nDella chiesa di San Salvatore a Galliano sono state perse completamente tutte le tracce, anche se risulta facilmente identificabile il luogo in cui sorgeva grazie al toponimo e ai numerosi documenti storici, tra i quali anche alcune mappe."}
{"id": "2211470", "revid": "2034445", "url": "https://it.wikipedia.org/wiki?curid=2211470", "title": "Forza della velocit\u00e0", "text": "La Forza della velocit\u00e0 (in originale \"Speed Force\") \u00e8 un concetto immaginario presentato in vari fumetti pubblicati dalla DC Comics, principalmente in relazione ai vari velocisti dell'universo DC.\nFonte della supervelocit\u00e0.\nLa Forza della velocit\u00e0 \u00e8 una forza energetica extradimensionale vagamente definita da cui molti supereroi, quali i vari Flash (Jay Garrick, Barry Allen, Wally West e Bart Allen), Johnny Quick, Jesse Chambers, XS, i Gemelli Tornado, Philip Stein, Max Mercury e Theo, prendono i loro superpoteri.\nLa Forza della velocit\u00e0 viene anche vista come uno spazio fisico in cui i velocisti possono viaggiare. Max Mercury ha viaggiato attraverso il tempo in seguito ai suoi sforzi per entrare nella Forza della velocit\u00e0, finendo vari decenni avanti nel futuro ad ogni tentativo.\nBart Allen poteva controllare la Forza della Velocit\u00e0 ed entrare in comunione con gli spiriti nella Forza attraverso la meditazione. Quando i velocisti muoiono diventano parte della Forza, in una sorta di vita dopo la morte. Lo spirito di Max Mercury si trova al suo interno, dopo che il suo corpo fu rubato da The Rival.\nFlash Nero.\nIl Flash Nero \u00e8 la rappresentazione della morte associata alla Forza della velocit\u00e0 nonch\u00e9 l'entit\u00e0 che chiama a s\u00e9 i velocisti quando muoiono. Appare come un cadavere in decomposizione che indossa una versione nera (tranne il simbolo rosso) del costume di Flash. Wally West riusc\u00ec a sfuggirgli al momento della sua morte. Apparve a Bart Allen poco prima della sua morte, senza trasportarlo nella Forza della velocit\u00e0, ma testimoniando il suo brutale assassinio per mano dei Nemici.\nStato attuale e futuro.\nDurante gli eventi di \"Crisi infinita\", la maggior parte dei velocisti dell'universo DC combinarono i loro poteri per spingere Superboy-Prime nella Forza della velocit\u00e0. Aiutati da Max Mercury, Barry Allen e Johnny Quick dall'interno della Forza stessa, molti Flash scomparvero nel tentativo e, secondo Jay Garrick, la Forza della Velocit\u00e0 stessa.\nBart Allen, con indosso il costume di Flash, apparve pi\u00f9 tardi a Tokyo per avvertire che i velocisti non potevano trattenere Superboy-Prime e confermava l'affermazione di Jay Garrick che la Forza della Velocit\u00e0 non esisteva pi\u00f9.\nUn anno dopo la fine di \"Crisi infinita\", la Forza della velocit\u00e0 era ancora ritenuta perduta, e Jay Garrick era il solo Flash a compensare tale mancanza grazie ai suoi geni metaumani. Tuttavia, venne presto rivelato che la Forza della velocit\u00e0 esisteva ancora. La Forza della velocit\u00e0 era instabile e Bart pensava che potesse ucciderlo. Secondo i test effettuati dai Laboratori S.T.A.R., l'interezza dell Forza della velocit\u00e0 si trovava ora all'interno di Bart, che era ormai l'unica persona a poterla utilizzare. Nonostante ci\u00f2, Owen Mercer (il fratellastro di Bart) riusc\u00ec ancora a collegarsi occasionalmente alla Forza della Velocit\u00e0, prima e dopo la morte di Bart, che fece generare al suo corpo un campo di sfondo bio-elettrico.\nQuando Bart mor\u00ec, Wally West reclam\u00f2 il costume di Flash e usa la Forza della velocit\u00e0 come vuole. Il ritorno di Wally impediva a Bart di accedere alla Forza della Velocit\u00e0, inavvertitamente causandone la morte. Con il rilascio della Forza della Velocit\u00e0 dal corpo di Bart, essa ritorn\u00f2 alla normalit\u00e0, Jay Garrick pot\u00e9 utilizzarla per superare il limite della velocit\u00e0 del suono e la velocit\u00e0 di Jesse Chambers fece ritorno.\nLa Forza della Velocit\u00e0 \u00e8 stata vista nel futuro un sacco di volte. Un Flash del futuro (Blaine Allen) fu colpito da un dilemma. Suo figlio, Jace, fu infettato da un virus dal Cobalt Blue del futuro. Diversamente da molti altri nella famiglia Allen, Jace non aveva il dono della supervelocit\u00e0 e il suo metabolismo non riusciva a liberarsene. Blaine rimosse la velocit\u00e0 da tutte le molecole su Petrus, effettivamente congelando il pianeta. Cobalt Blue puntualizz\u00f2 che l'idea gli piaceva: \u00abcos\u00ec nessuno muore, \u00e8 vero... ma non vive neanche\u00bb. Blaine ci pens\u00f2 su e decise di portare Jace nella Forza della Velocit\u00e0. Come port\u00f2 Jace nella Forza della Velocit\u00e0 ne venne risucchiato.\nForza della Velocit\u00e0 Negativa.\nGrazie alla sua connessione con la \"Forza della Velocit\u00e0 Negativa\", Eobard Thawne \u00e8 in grado di viaggiare nel tempo e cambiare la linea temporale senza danni da parte di alcun effetto collaterale. Di conseguenza, questo fa di lui un paradosso vivente.\nCaratteristiche.\nLa Forza della Velocit\u00e0 serve come misura di base della velocit\u00e0 nell'Universo DC. Introduce parecchi nuovi poteri/complicazioni per i Flash e altre persone superveloci. Alcuni gi\u00e0 esistiti durante la Silver Age, ma furono o spiegati o razionalizzati come controlli molecolari/vibrazionali e pi\u00f9 tardi riconnessi a manifestazioni della Forza della Velocit\u00e0.\nJLA/Avengers.\nDurante il crossover \"JLA/Avengers\", Flash era incapace di utilizzare la sua velocit\u00e0 nell'universo Marvel, poich\u00e9 la Forza della Velocit\u00e0 non esisteva in questo universo immaginario, richiedendo mezzi artificiali per mantenere la sua velocit\u00e0 grazie a un dispositivo sviluppato da Acciaio, che assorbiva l'energia mentre correva fornendogli un rifornimento di riserva. Tuttavia questo legame non era potente come quello naturale, dato che venne superato da Quicksilver, che normalmente rasenta la velocit\u00e0 del suono, quando i due corsero per acquisire il Cubo cosmico, uno dei dodici oggetti che cercavano."}
{"id": "2211474", "revid": "228587", "url": "https://it.wikipedia.org/wiki?curid=2211474", "title": "Victoria Coach Station", "text": "La Victoria Coach Station \u00e8 la pi\u00f9 grande stazione di bus extraurbani di Londra, situato nel quartiere centrale di Victoria nella City di Westminster, ed \u00e8 gestita dalla \"Victoria Coach Station Ltd.\", una divisione del Transport for London (TfL).\nEssa serve collegamenti con le pi\u00f9 importanti citt\u00e0 del Regno Unito, e non deve essere confusa con le vicine Victoria bus station sede dei London Buses e la Green Line Coach Station per le Green Line Coaches. \nLa stazione viene utilizzata anche per la partenza di molti servizi turistici.\nStoria.\nLa Victoria Coach Station venne aperta, nell'attuale ubicazione di Buckingham Palace Road, nel 1932, dalla \"London Coastal Coaches Limited\", un'associazione di operatori di trasporto persone. Nel 1968 essa divenne una sussidiaria della \"National Bus Company\" (NBC). L'edificio della stazione \u00e8 un pregiato esempio di stile Art d\u00e9co. Nel 1978 la \"London Coastal Coaches Company\" venne sciolta e rinominata \"Victoria Coach Station Limited\". \nNel 1988, a seguito della privatizzazione della NBC, la propriet\u00e0 della \"Victoria Coach Station Limited\" venne trasferita al London Transport, e nel 2000 al Transport for London.\nStazione.\nLa \"Victoria Coach Station\" possiede terminal separati per gli arrivi e le partenze, ubicati agli estremi opposti di Elizabeth Street. L'edificio principale delle partenze \u00e8 attrezzato con punti di ristoro, negozi, deposito bagagli, e biglietteria. L'area comune dei due terminali \u00e8 pari a 13.000\u00a0m\u00b2. La stazione ospita la maggioranza dei servizi in partenza da Londra quali il National Express, Eurolines, Oxford Espress e Megabus.\nLa stazione delle partenze e dotata di 22 marciapiedi.\nI servizi sono gestiti da:"}
{"id": "2211483", "revid": "125985578", "url": "https://it.wikipedia.org/wiki?curid=2211483", "title": "Microcassetta", "text": "La microcassetta \u00e8 una variante della pi\u00f9 diffusa audiocassetta, di dimensioni ridotte e di cui riprende il funzionamento.\nProdotta dalla Olympus a partire dal 1969, si diffuse soprattutto negli anni '80 e '90, veniva usata principalmente nelle segreterie telefoniche o nei microregistratori.\nCaratteristiche e funzionamento.\nCome per la musicassetta, anche nella microcassetta il nastro \u00e8 avvolto su due bobine, dedite allo svolgimento e al riavvolgimento del nastro. Lo scorrimento del nastro avviene per mezzo di un capstan, mentre il segnale viene letto da una testina che entra a contatto con il nastro attraverso un'apertura posta sul lato inferiore della microcassetta. Sempre attraverso un'apertura sul lato inferiore, viene permessa la registrazione del nastro.\nLa velocit\u00e0 di scorrimento \u00e8 costante e pari a 2,4\u00a0cm/s, ma pu\u00f2 essere variata attraverso opportuni regolatori sui registratori. In questo modo, la velocit\u00e0 pu\u00f2 essere regolata in modo da contenere pi\u00f9 materiale sul nastro, facendola scendere fino a 1,2\u00a0cm/s (raddoppiando cos\u00ec la capacit\u00e0 della cassetta).\nCon riferimento alla velocit\u00e0 standard di 2,4\u00a0cm/s, sono stati prodotti vari formati di microcassetta. I pi\u00f9 diffusi erano \"MC30\" (15 minuti per lato), \"MC60\" e \"MC90\", ma sono stati prodotti anche formati pi\u00f9 piccoli come \"MC10\" e \"MC15\".\nInizialmente esistevano solo nastri di tipo I all'ossido di ferro (FeO2), detti anche \"normali\", mentre negli anni '80 per un breve periodo furono prodotti anche nastri di tipo IV al ferro puro, detti anche \"metal\", creati appositamente per contenere musica con una qualit\u00e0 apprezzabile. Le musicassette metal, per\u00f2, erano costose e di difficile reperibilit\u00e0; l'uso del ferro puro, inoltre, richiedeva un maggior consumo delle batterie che, con la tecnologia dell'epoca, riduceva a sole due ore la loro durata; per questi motivi, le microcassette metal rimasero sul mercato per pochissimi anni.\nUtilizzo.\nLa microcassetta era usata soprattutto nelle segreterie telefoniche - per la registrazione dei messaggi - e per la registrazione di conversazioni, interviste e dettature. Date le sue ridotte dimensioni, infatti, era maneggevole e facilmente trasportabile, ma allo stesso tempo ne precludeva l'uso per altri scopi: il nastro, infatti, risultando pi\u00f9 sottile, era meno adatto alla registrazione di fonti musicali.\nCiononostante, alcuni artisti hanno ugualmente inciso le loro canzoni su microcassetta, inizialmente in monofonia e, a partire dal 1982, anche in stereofonia, grazie all'introduzione di apparecchi in grado di registrare e riprodurre il suono in formato stereo.\nAl pari delle musicassette, le microcassette potevano essere utilizzate anche per il salvataggio di dati informatici, prima dell'avvento del floppy disk."}
{"id": "2211485", "revid": "119991", "url": "https://it.wikipedia.org/wiki?curid=2211485", "title": "Chiesa di San Giovanni Battista (Castiglione della Pescaia)", "text": ""}
{"id": "2211487", "revid": "226458", "url": "https://it.wikipedia.org/wiki?curid=2211487", "title": "Coro Luigi Gazzotti", "text": "Storia e attivit\u00e0.\nL\u2019Associazione Corale Luigi Gazzotti, fondata nel 1923 e istituita dal 1956 come Ente Morale dello Stato, \u00e8 ancora oggi una delle pi\u00f9 vivaci realt\u00e0 culturali della citt\u00e0 di Modena. Il Coro dell\u2019Associazione, distribuito in diversi organici, ha sempre mantenuto un\u2019attivit\u00e0 concertistica intensa e di qualit\u00e0.\nL\u2019Associazione Corale Luigi Gazzotti promuove la cultura musicale in tutte le sue forme ed in particolare divulga l\u2019attivit\u00e0 corale come strumento fondamentale di pratica attiva e di alfabetizzazione musicale. Da molti anni gli scopi istituzionali si sono aperti anche all\u2019attivit\u00e0 organizzativa, portando a Modena centinaia di concerti con musicisti di alto livello e creando uno speciale rapporto di fiducia con un pubblico curioso e attento.\nTra gli innumerevoli progetti realizzati anche solo negli anni recenti sono degni di nota il festival internazionale \"I luoghi sacri del suono\", che per 16 anni dal 1996 ha proposto ai pi\u00f9 alti livelli concerti di musica sacra, il progetto \"Fuori dal Coro\" realizzato con la Banda Osiris, il progetto \"Cantami un Liedele\" sulla musica e la cultura ebraica, I \"Concerti di Santa Cecilia\" e pi\u00f9 recentemente i concerti di \"Anima Mundi\" oltre alla partecipazione ad apprezzate produzioni operistiche nel circuito ERT. Ancora: Concerto 100 Benjamin Britten, Concerto della Memoria e del Dialogo per gli Amici della musica di Modena, progetto Spira Mirabilis per l\u2019esecuzione senza direttore della \"Sinfonia n. 9\" di Beethoven, concerto dedicato a Bach con Berlin Ostinato Ensemble. Nel 2016 la \"Petite Messe Solennelle\" di Rossini con gli allievi di Raina Kabaivanska. Nello scorso giugno il coro ha eseguito i \"Carmina Burana\" di Orff al Teatro Storchi di Modena ed \u00e8 stato recentemente ospitato dalla prestigiosa Universit\u00e0 di Monaco di Baviera per un concerto con il Romanistik Chor. Nel maggio 2018 ha eseguito lo Stabat Mater di Anton\u00edn Dvo\u0159\u00e1k nella prima versione originale. \nDal 2001 il coro ha avviato con Giulia Manicardi un lungo percorso di crescita artistica e musicale che ha portato all\u2019esecuzione dei pi\u00f9 importanti titoli della letteratura per coro. "}
{"id": "2211493", "revid": "21859233", "url": "https://it.wikipedia.org/wiki?curid=2211493", "title": "Software pregresso", "text": ""}
{"id": "2211494", "revid": "287204", "url": "https://it.wikipedia.org/wiki?curid=2211494", "title": "Cagliari Calcio 1976-1977", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1976-1977.\nStagione.\nVicinissimo al ritorno in Serie A, il Cagliari non riesce per un soffio a centrare l'obbiettivo.\nArriva quarto, con gli stessi punti delle due promosse, ma perde gli spareggi e la promozione in Serie A.\nLa squadra sarda paga a caro prezzo un girone di andata chiuso a 22 punti in settima posizione. Poi, nel girone ritorno con 27 punti raccolti, fa meglio de tutte le altre squadre.\nSe poi si contano i 2 punti banalmente persi il 20 marzo a tavolino, per la partita vinta 1-0 al Sant'Elia contro il Lecce che verr\u00e0 ricordata come \"il giallo dell'arancia\", allora il rimpianto diventa anche veramente doppio.\nNella Coppa Italia il Cagliari disputa il settimo girone di qualificazione piazzandosi al 3\u00ba posto.\nIn questa stagione sono straordinarie le prestazioni dei portieri Roberto Corti e Renato Copparoni, i quali si alternano con successo a difesa della porta cagliaritana. E' addirtura stratosferico il tridente d'attacco composto da Giovanni Roccotelli, Gigi Piras e Pietro Paolo Virdis, questi ultimi due autori rispettivamente di 10 e 18 reti.\nStatistiche.\nStatistiche dei giocatori.\nFonte:"}
{"id": "2211495", "revid": "28592", "url": "https://it.wikipedia.org/wiki?curid=2211495", "title": "Archi gotici", "text": ""}
{"id": "2211501", "revid": "287204", "url": "https://it.wikipedia.org/wiki?curid=2211501", "title": "Giulio Cesare Luini", "text": "Attivit\u00e0.\nUno tra i maggiori artisti che contribuirono alla realizzazione del Sacro Monte di Varallo, dipinse anche affreschi nella Cappella della Madonna di Loreto e nella Chiesa di San Marco.\nDa alcuni critici \u00e8 considerato un allievo di Gaudenzio Ferrari, pi\u00f9 probabilmente fu un suo studioso ed imitatore."}
{"id": "2211504", "revid": "110157", "url": "https://it.wikipedia.org/wiki?curid=2211504", "title": "London Dial-a-Ride", "text": "Il London Dial-a-Ride \u00e8 una divisione del Transport for London (TfL) che fornisce trasporti porta a porta per diverse persone soggette a lunga inabilit\u00e0 e non capaci di usare i normali mezzi pubblici."}
{"id": "2211518", "revid": "767487", "url": "https://it.wikipedia.org/wiki?curid=2211518", "title": "Crave (opera teatrale)", "text": "Crave \u00e8 un'opera teatrale scritta dalla drammaturga Sarah Kane nel 1998, mentre era negli Stati Uniti, commissionatale da Vicky Featherstone, che cur\u00f2 la regia della prima messa in scena il 13 agosto 1998 al Traverse di Edimburgo, all'interno del festival omonimo. Alla drammaturga piacque cos\u00ec tanto che riguard\u00f2 ben quaranta repliche.\nL'opera \u00e8 sovente tradotta con il titolo Febbre in lingua italiana, sebbene le rappresentazioni avvengano di norma col titolo in lingua originale.\nTrama.\n\"Crave\" (tradotto in \"Tutto il teatro di Sarah Kane\", Einaudi, da Barbara Nativi, in \"Febbre\", ma poi ritradotto in \"Fame\", che sar\u00e0 il titolo definitivo dalle prossime pubblicazioni e messe in scena), \u00e8 la storia di quattro personaggi: A (author, abusator, Alexander, nome dell'attore che inizialmente dove interpretare il personaggio), B (boy), C (child), M (mother), quattro personaggi disperati, rassegnati, la cui vita non ha pi\u00f9 senso.\nDue le storie in evidenza, quella di A, uomo anziano, che ha una storia malata, morbosa e violenta, con C, appena adolescente, che non sopporta di amare quell'uomo nonostante le sue violenze \"Mi \u00e8 capitato di fingere di avere un orgasmo, ma non mi era mai capitato di far finta di non avere un orgasmo\"; poi M, una donna sulla via della vecchiaia di cui ha un gran timore, che vuole un figlio a tutti i costi per non restare sola da vecchia, ma lo vuole senza amore, da B, poco pi\u00f9 che un ragazzo, che la rifiuta in modo umiliante, perch\u00e9 egli in realt\u00e0 vorrebbe amore, ma non gliene viene dato. L'opera si conclude con alcuni versi dell'Apocalisse, la fine del mondo, come la fine delle loro vite, perch\u00e9 seppure essi respirano, i loro cuori hanno smesso di battere."}
{"id": "2211524", "revid": "810736", "url": "https://it.wikipedia.org/wiki?curid=2211524", "title": "James Joyce Award", "text": "Il James Joyce Award \u00e8 un premio assegnato dalla Literary and Historical Society dello University College Dublin per coloro che hanno raggiunto eccezionali risultati nel loro campo.\nIl premio \u00e8 dedicato ad uno dei pi\u00f9 famosi affiliati alla societ\u00e0, lo scrittore James Joyce, studente dell'UCD dal 1898 al 1903 e candidatosi due volte (senza successo) alla presidenza della Societ\u00e0."}
{"id": "2211525", "revid": "1086846", "url": "https://it.wikipedia.org/wiki?curid=2211525", "title": "Cagliari Calcio 1975-1976", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1975-1976.\nStagione.\nDopo dodici stagioni di massima serie in questa amara stagione 1975-1976 il Cagliari ritorna in Serie B.\nSi ammaina anche una bandiera, quella del fortissimo centrocampista brasiliano Nen\u00e8 presente in queste dodici stagioni nelle file rossobl\u00f9, con 311 presenze nella massima serie.\nLo scudetto \u00e8 stato vinto dal Torino con 45 punti, davanti alla Juventus con 43 punti, terzo il Milan con 38 punti. Con i sardi ultimi con 19 punti, retrocedono il Como con 21 punti e l'Ascoli con 23 punti.\nL'inizio della stagione \u00e8 disastroso, nessuna vittoria nel girone 7 di Coppa Italia, undici partite senza vittorie in campionato ed ultimo posto con 6 punti al termine del girone di andata. Nel girone di ritorno il Cagliari raccoglie 13 punti, non male, ma non bastano per mantenere la categoria. Nel girone di ritorno la squadra sarda deve rinunciare al suo totem Luigi Riva che si infortuna gravemente al Sant'Elia nell'ultima di andata contro il Milan, per lui stagione finita con grande anticipo, nelle prime 14 giornate aveva realizzato 6 reti. \nIl 7 dicembre viene esonerato l'allenatore Luis Suarez che non aveva raccolto nessuna vittoria in dodici partite, otto di campionato e quattro di Coppa Italia, per sostituirlo si adotta una soluzione interna dando l'incarico a Mario Tiddia allenatore in seconda ed ex roccioso difensore rossobl\u00f9.\nTra i migliori di questa disastrosa stagione vi sono il portiere sardo Renato Copparoni, che conquista la maglia da titolare, il centrocampista Fernando Viola e i giovanissimi attaccanti sardi Luigi Piras e Pietro Paolo Virdis, autori di 10 gol."}
{"id": "2211527", "revid": "1543377", "url": "https://it.wikipedia.org/wiki?curid=2211527", "title": "Ebony and Ivory", "text": "Ebony and Ivory \u00e8 un celebre brano musicale del 1982 registrato in duetto da Paul McCartney e Stevie Wonder.\nIl brano fu pubblicato come singolo il 29 marzo 1982 dalla Parlophone/EMI in Europa e dalla Columbia Records negli Stati Uniti, ed inserito nell'album \"Tug of War\" di McCartney, oltre che in numerosi greatest hits di entrambi i cantanti.\nIl brano.\nAd un primo impatto pu\u00f2 sembrare che il brano parli dell'ebano (nero) e dell'avorio (bianco), colori che rappresentano i tasti del pianoforte, ma pu\u00f2 essere intuibilmente interpretato come l'armonia fra bianchi e neri, tema reale che comprende i concetti d'integrazione razziale. McCartney dopo aver sentito Spike Milligan dire \"black notes, white notes, and you need to play the two to make harmony folks!\" (\"note nere, note bianche, e voi avete bisogno di suonarle entrambe per creare l'armonia.\") trov\u00f2 l'ispirazione per il titolo.\nMcCartney, dopo aver scritto la canzone da solo, la cant\u00f2 dal vivo insieme a Wonder. Soltanto in occasione della realizzazione del video, i due dovettero registrare in sessioni differenti per via degli impegni di entrambi.\nSuccesso e critiche.\nLa canzone raggiunse la posizione numero uno sia nel Regno Unito (paese di McCartney) che negli Stati Uniti (paese di Wonder). \"Ebony and Ivory\" rimase per sette settimane alla posizione numero uno della \"Billboard Hot 100\", e fu il quarto pi\u00f9 rilevante successo dell'anno. Per McCartney, si tratt\u00f2 della pi\u00f9 lunga permanenza in cima alla classifica nella sua carriera da solista, e la seconda pi\u00f9 lunga dell'intera carriera (dopo \"Hey Jude\" con i Beatles); anche per Wonder si tratt\u00f2 della pi\u00f9 lunga permanenza in cima alla classifica dell'intera carriera. La canzone \u00e8 stata per cinque settimane prima nella classifica \"Hot Adult Contemporary Tracks\".\nIn seguito all'enorme successo del brano, \"Ebony and Ivory\" fu spesso oggetto di critiche e derisioni, che puntavano principalmente a considerarla \"melensa\". Fu addirittura nominata come decima peggior canzone di tutti i tempi dalla rivista \"Blender magazine\". Ancora, nell'ottobre 2007, il brano \u00e8 stato nominato il peggior duetto della storia dagli ascoltatori di BBC 6 Music.\nCi\u00f2 nonostante il brano \u00e8 stato anche posizionato alla cinquantanovesima della classifica stilata da \"Billboard\" delle pi\u00f9 grandi canzoni di tutti i tempi.\nNella cultura di massa.\nIl brano \u00e8 stato spesso parodiato in serie televisive come \"Willy il principe di Bel-Air\", \"Friends\", \"Tutti odiano Chris\", \"Saturday Night Live\" e \"Il mio amico Arnold\" in cui \u00e8 cantata da \"Janet Jackson\", oltre che in film come \"Undercover Brother\" e \"Indovina chi\". In un episodio di \"I Simpson\", Seymour Skinner e sua madre Agnes intonano il brano al karaoke. Inoltre in un episodio di \"Dr. House - Medical Division\", il personaggio di Gregory House cita il brano per descrivere una relazione del collega Foreman. Nel videogioco \"Devil May Cry\", il protagonista Dante chiama le sue due pistole \"Ebony\" ed \"Ivory\"; e nel videogioco \"Assassin's Creed 2\" un obiettivo chiamato \"Armonia perfetta\" richiede che il giocatore tinga i suoi abiti sia di \"ebano romagnolo\" (Ebony) che di \"Avorio Romagnolo\" (Ivory)."}
{"id": "2211538", "revid": "1305772", "url": "https://it.wikipedia.org/wiki?curid=2211538", "title": "Gandolfi", "text": ""}
{"id": "2211541", "revid": "88740", "url": "https://it.wikipedia.org/wiki?curid=2211541", "title": "Gaetano Reina", "text": "Biografia.\nGaetano Reina nasce a Corleone, in provincia di Palermo, nel 1889; ancora prima di emigrare in America \u00e8 un membro di spicco della Famiglia di Corleone. Arrivato in America si stabilisce nel Bronx, dove prende il controllo di diverse attivit\u00e0 illegali, creando il monopolio della distribuzione del ghiaccio in tutta New York. \nLa cosca di Reina si allea e collabora con la Famiglia Morello nel Bronx e ad Harlem, e i suoi due fedelissimi vice sono Tommaso Gagliano e Gaetano Lucchese. Con l'inizio del proibizionismo si lega ancora di pi\u00f9 a Joe Masseria e Ciro Terranova, che rappresentano i Morello. Nel 1927, con l'arrivo a New York del potente Salvatore Maranzano iniziano i primi attriti con la fazione di Masseria, cos\u00ec tra le Cinque Famiglie si delineano due schieramenti, che cominciano a provocarsi a vicenda, rubando i rispettivi carichi di alcol ed invadendo i territori avversari.\nReina \u00e8 un alleato dei \"Masseria - Morello - Terranova\", ma quando questi ultimi chiedono tributi sempre maggiori a lui e alla sua cosca, lui segretamente si allea con i castellammaresi di Maranzano. Scoperto il doppio gioco, Masseria ordina il suo omicidio. Il 26 febbraio 1930, appena uscito da casa sua nel Bronx Gaetano Reina viene assassinato dai killer. Appena due mesi prima, il 27 dicembre 1929, Reina, Ciro Terranova, Giuseppe Morello ed altri potenti Boss avevano organizzato una cena in onore del potente magistrato Albert Vitale. Successivamente, sostenuto da Masseria, Joseph Pinzolo diventa il capo della cosca, ma solo dopo pochi mesi anche Pinzolo verr\u00e0 ucciso dai killer di Gagliano e Lucchese, fedelissimi di Reina."}
{"id": "2211545", "revid": "486946", "url": "https://it.wikipedia.org/wiki?curid=2211545", "title": "Mogil\u00ebv", "text": ""}
{"id": "2211550", "revid": "2075278", "url": "https://it.wikipedia.org/wiki?curid=2211550", "title": "Warner Bros. Interactive Entertainment", "text": "Warner Bros. Interactive Entertainment e Warner Bros. Games sono le due divisioni videoludiche della Warner Bros., societ\u00e0 del gruppo Time Warner.\nWBIE svolge le attivit\u00e0 di editore, sviluppatore, licenziante e distributore di contenuti interattivi su ogni tipo di piattaforma, incluse console e PC, sia per titoli dell'azienda sia per terze parti.\nWarner Bros. Games \u00e8 nata nel 2005 e fa parte di WBIE e si focalizza sulla creazione, sviluppo e produzione di videogiochi. WBIE condivide con Warner Home Video le infrastrutture riguardanti il marketing, la vendita e la distribuzione.\nIn Italia Warner Bros. Interactive Entertainment e Warner Bros. Games con Warner Bros. Pictures, Warner Home Video, Warner Bros. International Television, Warner Bros. Consumer Products, Warner Bros. Global Publishing, Warner Bros. Worldwide Publishing e Warner Village fanno parte di Warner Bros. Italia."}
{"id": "2211551", "revid": "110157", "url": "https://it.wikipedia.org/wiki?curid=2211551", "title": "London Streets", "text": "London Streets (nota come Street Management fino all'aprile del 2007) \u00e8 una divisione del Transport for London (TfL), che \u00e8 responsabile della gestione delle principali vie di comunicazione di Londra, una rete di circa 500\u00a0km di strade. Queste strade sono anche note come \"rotte rosse\" dei trasporti di Londra poich\u00e9 sono segnalate con dei cartelli rossi unici nelle strade del Regno Unito.\nLa \"London Streets\" \u00e8 responsabile della gestione del London congestion charge, una tassa imposta ai mezzi motorizzati che entrano nell'area della \"Central London\", controllata da sistemi di telecamere."}
{"id": "2211556", "revid": "21860045", "url": "https://it.wikipedia.org/wiki?curid=2211556", "title": "Software legacy", "text": ""}
{"id": "2211557", "revid": "767487", "url": "https://it.wikipedia.org/wiki?curid=2211557", "title": "John Millar", "text": "Nato a Shotts, un paese del Lanarkshire Settentrionale in Scozia, Millar si trasferisce ben presto a Glasgow, dove studia fino a diventare uno dei pi\u00f9 importanti allievi del fondatore dell'economia politica, Adam Smith. Nel 1761, all'et\u00e0 di 26 anni, \u00e8 nominato professore ordinario di Diritto Civile a Glasgow, dove tiene illuminanti lezioni che in poco tempo gli fanno acquistare una fama nazionale.\nNella sua \"\"L'origine della distinzione delle classi\", pubblicato nel 1778, egli avanza l'ipotesi che tutti i rapporti sociali, anche le relazioni tra i sessi, sono determinati dal sistema economico. Tale prospettiva \u00e8 diventato in seguito noto come \"determinismo economico\".\nNove anni pi\u00f9 tardi (1787) pubblica l'\"Analisi storica del Governo Inglese\"\", una delle pi\u00f9 importanti ricerche di storia contemporanea in Inghilterra, la quale rappresenta tuttora una pietra miliare nello sviluppo della storiografia. Nel suo lavoro Millar, comparando le opere di altri storici, sottolinea le conseguenze sociali ed economiche derivanti dagli sviluppi politici ed istituzionali."}
{"id": "2211558", "revid": "21860066", "url": "https://it.wikipedia.org/wiki?curid=2211558", "title": "Legacy software", "text": ""}
{"id": "2211559", "revid": "154639", "url": "https://it.wikipedia.org/wiki?curid=2211559", "title": "Cogito ergo sum", "text": "La locuzione cogito ergo sum, che significa letteralmente \u00abpenso quindi sono\u00bb, \u00e8 la formula con cui Cartesio esprime la certezza indubitabile che l'essere umano ha di s\u00e9 stesso in quanto soggetto pensante.\nIl percorso del \"cogito\".\nCartesio vi perviene mosso dalla ricerca di un metodo che dia la possibilit\u00e0 all'uomo di distinguere il vero dal falso, non soltanto per un fine strettamente speculativo, ma anche in vista di un'applicazione pratica nella vita. Per scoprire tale metodo, il filosofo francese adotta un procedimento di critica totale della conoscenza, il cosiddetto \"dubbio metodico\", consistente nel mettere in dubbio ogni affermazione, ritenendola almeno inizialmente falsa, nel tentativo di scoprire dei principi ultimi o delle massime che risultino invece indubitabili e su cui basare poi tutta la conoscenza.\nCartesio sostiene che nemmeno le scienze matematiche, apparentemente certe, possono sottrarsi a tale scetticismo metodologico: non avendo una conoscenza precisa e sicura della nostra origine e del mondo che ci circonda, si pu\u00f2 ipotizzare l'esistenza di un \"genio maligno\" che continuamente ci inganni su tutto, anche su di esse. Si giunge cos\u00ec al \"dubbio iperbolico\", estremizzazione limite del \"dubbio metodico\".\nA prima vista, quindi, per l'uomo non c'\u00e8 alcuna certezza. Eppure, quand'anche il \"genio maligno\" ingannasse l'uomo su tutto, non pu\u00f2 impedire che, per essere ingannato, l'uomo deve esistere in qualche modo. Non \u00e8 certo detto che l'uomo esista come corpo materiale, perch\u00e9 egli non sa ancora nulla della materia. Ma l'uomo \u00e8 sicuro di esistere in quanto \u00e8 un soggetto che dubita, e quindi pensa. \"Cogitare\" in latino significa \u00abpensare\u00bb: l'uomo perci\u00f2 esiste perlomeno come sostanza pensante o \"res cogitans\".\nCartesio perviene a questa certezza perch\u00e9, pur provando a dubitare di tutti i suoi pensieri, si accorge che il dubitare di pensare \u00e8 ancora un pensare: l'\"atto\" di supporre che io possa ingannarmi coincide infatti con l\"'io\" che verrebbe ingannato, c'\u00e8 quindi una perfetta identit\u00e0 tra conoscente e conosciuto. Poich\u00e9 il dubbio scettico dubitava che all'idea corrispondesse la realt\u00e0, cio\u00e8 l'oggetto pensato, ora questo dubbio non ha pi\u00f9 motivo di esistere, perch\u00e9 Cartesio ritiene di aver dimostrato una volta per tutte che quando si ha un'idea evidente questa corrisponder\u00e0 necessariamente alla realt\u00e0: appunto come accade con il \"cogito ergo sum\". \u00c8 una dimostrazione, questa di Cartesio, che tuttavia sar\u00e0 sottoposta a numerose contestazioni da parte dei suoi critici.\nIn realt\u00e0 si tratta solo di un'intuizione e non di un ragionamento dimostrativo vero e proprio: infatti, come spiega Cartesio stesso, il significato dell'\"ergo\" differisce da quello assunto dal vocabolo in questione nei sillogismi; il suo non \u00e8 un ragionamento che parte da premesse per arrivare a concludere qualcosa perch\u00e9 questo richiederebbe un preventivo accertamento della veridicit\u00e0 delle premesse. L'\"ergo\" qui va inteso come una sorta di esclamazione per sottolineare la scoperta appena fatta: \"io penso\" ed \"io sono\" sono oggetto di un unico atto di conoscenza e quindi costituiscono una certezza unitaria, ovvero il fatto di pensare significa immediatamente il fatto di esistere.\nImplicazioni del \"cogito\".\nCon il \"cogito ergo sum\" Cartesio sembra in parte rifarsi alla filosofia di Agostino e alla sua affermazione \"Si fallor sum\" (\"Se sbaglio esisto\"), ma in realt\u00e0 ne capovolge radicalmente la prospettiva: per Agostino, infatti, il dubbio era espressione della verit\u00e0, e significava che io ho la capacit\u00e0 di dubitare solo in quanto c'\u00e8 una Verit\u00e0 che mi trascende e rende possibile il mio pensiero.\nCartesio invece, che tiene lui stesso a sottolineare la differenza col metodo agostiniano, intende affermare che \u00e8 la verit\u00e0 a scaturire dal dubbio, non viceversa. Il fatto di dubitare, cio\u00e8, \u00e8 la condizione che mi permette di dedurre l'essere o la verit\u00e0. Solo cos\u00ec il dubbio pu\u00f2 diventare \"metodico\": arrivando a giustificarsi da s\u00e9, e non sulla base di una verit\u00e0 ad esso pregressa, il dubbio stesso si assume il compito di distinguere il vero dal falso.\nIn tal modo, per\u00f2, il \"cogito\" diventava incapace di aprirsi ad una dimensione trascendente: l'identit\u00e0 di pensante e pensato non serve a ricondurre ad un fondamento ontologico situato al di l\u00e0 di essa, ma si esaurisce nella propria autocoscienza, giustificandosi da sola. Sar\u00e0 per rimediare a queste difficolt\u00e0, e scongiurare cos\u00ec la caduta nel solipsismo, che Cartesio giunger\u00e0 ad elaborare tre prove ontologiche dell'esistenza di Dio, il quale si renderebbe garante del metodo in virt\u00f9 del fatto che Egli \u00abnon pu\u00f2 ingannarci\u00bb.\nIl \"cogito\" cartesiano fu tuttavia contestato da vari suoi contemporanei. Ad esempio Giambattista Vico rimproverava a Cartesio di aver identificato tutto l'essere con la propria realt\u00e0 interiore, riducendo l'ontologia ad una mera conseguenza dei suoi pensieri, e affermando se stesso come la realt\u00e0 assoluta. Secondo Vico, invece, qualcosa diventa reale solo quando si fa storia, sulla base del modo specifico che ha l'uomo di esistere e di estrinsecare le Idee divine nel mondo. Vico si rif\u00e0 in proposito all'antica distinzione tra essere ed esistere, in virt\u00f9 della quale Cartesio non avrebbe potuto affermare \u00abpenso dunque sono\u00bb, bens\u00ec \u00abpenso dunque \"esisto\"\u00bb: in altri termini, il suo \"cogito\" ha un valore relativo e non assoluto.\nEstimatore di Cartesio sar\u00e0 invece Hegel, il quale, salutandolo come l'iniziatore del pensiero moderno dopo secoli di filosofia presunta \"misticheggiante\", dir\u00e0 di lui: \u00abOrmai possiamo dire di trovarci in essa proprio a casa nostra e, come il navigatore dopo lungo errare sul pelago infuriato, possiamo gridare \u00ab terra \"Terra!\"\u00bb.\nAltri interpreti, ad esempio Emmanuel L\u00e9vinas, sottolineano come nel \"cogito\" cartesiano vi sia una preminenza del soggetto sull'oggetto, che sarebbe allora incompatibile con la loro presunta identificazione: la dimostrazione cartesiana di una corrispondenza del soggetto pensante con l'oggetto pensato avviene tutta all'interno del soggetto stesso, quindi non atterrebbe alla sfera sicura dell'oggettivit\u00e0, ma a quella evanescente della soggettivit\u00e0.\nUn ribaltamento ironico della prospettiva cartesiana si ritrova nella rielaborazione della sua famosa locuzione in \u00abpenso, dunque Cartesio esiste\u00bb elaborata dal disegnatore Saul Steinberg (1914-1999)."}
{"id": "2211561", "revid": "39884", "url": "https://it.wikipedia.org/wiki?curid=2211561", "title": "Domenico Carafa Della Spina", "text": ""}
{"id": "2211563", "revid": "4252", "url": "https://it.wikipedia.org/wiki?curid=2211563", "title": "Alfano II", "text": "Biografia.\nSedette sulla cattedra episcopale di Benevento dal 1011 al 1045. Divent\u00f2 grazie a papa Sergio IV, nel gennaio del 1011 vescovo e nel marzo del 1014 arcivescovo.\nIl Di Meo nei suoi annali narra di lui cos\u00ec come nella \u00abCronaca di Santa Sofia\u00bb si scopre che il suo servizio dur\u00f2 sino al 1045."}
{"id": "2211578", "revid": "132266", "url": "https://it.wikipedia.org/wiki?curid=2211578", "title": "Limenik\u00f2 S\u00f2ma \u2212 Ellinik\u00ec Aktofylak\u00ec", "text": "Il Limenik\u00f2 S\u00f2ma \u2212 Ellinik\u00ec Aktofylak\u00ec (ufficialmente \"\u039b\u03b9\u03bc\u03b5\u03bd\u03b9\u03ba\u03cc \u03a3\u03ce\u03bc\u03b1 \u2212 \u0395\u03bb\u03bb\u03b7\u03bd\u03b9\u03ba\u03ae \u0391\u03ba\u03c4\u03bf\u03c6\u03c5\u03bb\u03b1\u03ba\u03ae\") \u00e8 la guardia costiera greca ed \u00e8 un corpo paramilitare che in caso di guerra pu\u00f2 dare supporto alla marina militare greca, ma che in tempo di pace \u00e8 sotto il controllo civile e dipende dal Ministero della navigazione greco. La Guardia costiera greca \u00e8 stata costituita nel 1919 con Legge N. 1753/1919 del parlamento greco e il quadro giuridico per le sue funzioni \u00e8 stato riformato nel 1927. Il nome attuale \u00e8 specificato nella legge 3022/2011. Il comandante della Guardia costiera greca ha il grado di viceammiraglio.\nCompiti.\nAlla Guardia Costiera competono la salvaguardia delle vite umane e il coordinamento di ricerca e salvataggio (\"SAR\") in mare, nonch\u00e9 la gestione amministrativa, la sicurezza della navigazione, la difesa delle acque territoriali e della zona economica esclusiva, la lotta all'immigrazione clandestina e al traffico d'armi e al traffico di droga."}
{"id": "2211579", "revid": "1543377", "url": "https://it.wikipedia.org/wiki?curid=2211579", "title": "Surfer Rosa", "text": "Surfer Rosa \u00e8 il primo album del gruppo alternative rock statunitense Pixies, pubblicato il 21 marzo 1988 dall'etichetta indipendente inglese 4AD e prodotto da Steve Albini.\nIl disco.\nRegistrazione e produzione.\nI Pixies si presentarono allo studio di registrazione Q Division nel dicembre 1987, prenotandolo per dieci giorni. La 4AD mise a disposizione del gruppo un budget di 10.000 dollari, mentre il compenso di Albini fu di 1.500 dollari, senza royalties, che lo stesso Albini non richiedeva, ritenendole \"un insulto alla band\". Ad Albini si un\u00ec Jon Lup come assistente alla produzione. Il processo di registrazione dur\u00f2 per tutti i dieci giorni della prenotazione, ed i missaggi delle voci aggiuntive vennero aggiunti solo successivamente in studio.\nAlbini utilizz\u00f2 tecniche di registrazione inconsuete; ad esempio per la voce di Kim Deal in \"Where Is My Mind?\" e \"Gigantic\" spost\u00f2 gli strumenti e registr\u00f2 in un bagno per ottenere effetti pi\u00f9 reali. Secondo John Murphy, al tempo marito della Deal: \"\u00abAd Albini non piaceva il suono da studio di registrazione\u00bb\". In seguito Albini ha dichiarato che la registrazione avrebbe potuto essere completata in una sola settimana, ma che: \"\u00ababbiamo cercato soluzioni pi\u00f9 sperimentali, fondamentalmente per ammazzare il tempo e vedere se ne veniva fuori qualcosa di buono\u00bb\". Ad esempio la voce di Black Francis in \"Something Against You\" fu fatta passare per un amplificatore.\nDall'album venne estratto un singolo, \"Gigantic\"."}
{"id": "2211580", "revid": "1982", "url": "https://it.wikipedia.org/wiki?curid=2211580", "title": "Angeli del fango", "text": "Angeli del fango sono state denominate le persone, in prevalenza giovani, che contribuirono ad affrontare l\u2019emergenza successiva all'alluvione di Firenze del 4 novembre 1966 e che furono di supporto alla prima ricostruzione. \nI giovani volontari provenivano da molte parti d'Italia e dall'estero. Tra loro alcuni stranieri abitavano gi\u00e0 a Firenze, altri arrivati subito dopo l'esondazione, si misero all'opera per aiutare la popolazione colpita e per recuperare, salvandole dal fango, opere d'arte, dipinti, statue, libri che altrimenti sarebbero andati perduti.\nI giovani che accorsero a Firenze, insieme al volontariato italiano e internazionale e agli aiuti provenienti da moltissimi paesi del mondo, realizzarono un esempio di solidariet\u00e0 globale di fronte a una catastrofe naturale.\nOrigine della locuzione.\nSebbene siano tuttora in corso indagini lessicografiche sulle origini della locuzione 'Angeli del fango', il primo ad averla utilizzata \u00e8 stato il giornalista fiorentino Giovanni Grazzini in un articolo sul Corriere della Sera il 10 novembre 1966. Dopo essere stata impiegata inizialmente per indicare soprattutto i giovani volontari in azione nel quartiere di Santa Croce col tempo ha assunto l'attuale significato, anche grazie al suo utilizzo negli scritti di Piero Bargellini, il sindaco di Firenze dell'epoca, poi noto a livello internazionale proprio come il 'sindaco dell'alluvi\"one',\" a partire dal 1969\".\"\nL'etimologia greca di Angelo indica colui che annuncia, il messaggero, che giunge sul luogo dell'azione, venendo da un \"altrove\". \nL'espressione \u00e8 poi stata utilizzata, a partire dall\u2019alluvione di Genova del 1970, in altri eventi catastrofici tipicamente alluvionali per indicare gli aiuti portati soprattutto dai giovani alle popolazioni. Questi atti di solidariet\u00e0 non sembrano paragonabili a quello che accadde a Firenze e in Toscana nel 1966, che acquis\u00ec dimensioni nazionali e internazionali per via dei danni dell'alluvione al patrimonio culturale considerato simbolicamente appartenente all'umanit\u00e0 tutta.\nDurante le catastrofi degli ultimi decenni e, in particolare, dopo la nascita della Protezione civile in Italia, gli interventi di soccorso sono organizzati da corpi dello Stato e delle regioni in modo professionale. Gli interventi di persone non organizzate e addestrate preventivamente sono spesso scoraggiati se non inseriti nei piani di Protezione civile e limitati ad azioni che non richiedano specifiche professionalit\u00e0.\nChi erano.\nLa denominazione di Angeli del fango, dunque, dovrebbe essere riservata a coloro che vennero da fuori e che non avevano alcun specifico interesse a liberare strade e case e a ripulire chiese, biblioteche e musei non appartenenti alla loro quotidianit\u00e0, ma che erano percepiti come patrimonio dell'umanit\u00e0. Se, infatti, furono molti i giovani e giovanissimi fiorentini abitanti nelle aree non alluvionate che prestarono opera volontaria, gli stessi non per questo vogliono essere considerati \"angeli\". Un sentimento abbastanza diffuso a Firenze, insieme alla gratitudine per gli aiuti ricevuti, \u00e8 quello di voler distinguere fra quanto fatto dalla comunit\u00e0 locale e dalle sue associazioni, espressione piuttosto di un vivo senso civico, dal contributo dagli Angeli del fango e in generale dalla solidariet\u00e0 nazionale e internazionale. \nTalvolta sono stati inclusi tra gli Angeli del fango di Firenze, in senso pi\u00f9 generale, gli appartenenti ai corpi delle forze armate, vigili del fuoco, organizzazioni di pubblica assistenza preposte al soccorso come loro missione istituzionale o costitutiva, soprattutto in riferimento ad azioni che in qualche modo trascesero il loro dovere. Sono numerosi gli artisti, politici, giornalisti, scrittori e poeti, che arrivarono a Firenze dopo l'alluvione, e hanno acquisito notoriet\u00e0 negli anni successivi. Tra questi: Joan Baez, Gualtiero Bassetti, Pier Luigi Bersani, Giuseppe Betori, Massimo D'Alema, Francesco De Gregori, Joschka Fischer, Giuliano Pisapia, Antonello Venditti e molti altri.\nProvenienza.\nNei due mesi successivi all\u2019alluvione il numero dei giovani arrivati nella sola citt\u00e0 di Firenze in modo spontaneo o organizzato (dalle scuole, dalle universit\u00e0, dal movimento Scout, ecc.) anche per periodi brevi \u00e8 di incerta valutazione. Una stima a posteriori si attesta intorno a 12.000. Per quanto riguarda gli Scout la loro stima per tutto il periodo \u00e8 di 7.000 volontari da loro organizzati. Le due associazioni che si mobilitarono prontamente e che gi\u00e0 nelle prime ore del disastro erano sul posto, furono ASCI (oggi AGESCI) e CNGEI. Anche sul fronte universitario dopo pochi giorni erano circa mille gli studenti volontari impegnati nelle operazioni di primo soccorso, organizzati all'interno dell'ORUF (\"Organismo rappresentativo degli universitari fiorentini\"), i quali suddivisi in squadre affiancarono le organizzazioni rionali negli interventi e fin dal 6 novembre riaprirono la mensa di Sant'Apollonia per offrire il vitto quotidiano. \nAltre stime sono basate su dati delle strutture di accoglienza di quel periodo e non comprendono molti giovani che arrivarono anche per una sola giornata. Diverse valutazioni sono riportate su numerose pubblicazioni ed elenchi di Angeli del fango, basati prevalentemente su autodichiarazioni e realizzati in tempi diversi, in particolare in occasione dei Raduni degli Angeli organizzati di solito nelle ricorrenze decennali. Nel quarantennale del 2006 circa 2.000 Angeli parteciparono al raduno. Le provincie italiane non alluvionate che hanno pi\u00f9 contribuito sono state quella di Firenze (Prato, Fiesole, Sesto Fiorentino, ecc.) e quelle di Pistoia, Lucca e di Arezzo. Molti giovani arrivarono dall'Emilia Romagna e in particolare dalla zona di Bologna. Proprio a Bologna nacque la maggiore tra le associazioni degli Angeli fiorentini, il Comitato bolognese degli Angeli del fango, che ha operato anche nei decenni successivi in azioni di solidariet\u00e0. Per quanto riguarda gli stranieri numerosi erano gli statunitensi che gi\u00e0 studiavano a Firenze e a Roma e che subito si mobilitarono. Forte fu la presenza dei britannici, dei francesi e dei tedeschi. \nNel cinquantennale dell'Alluvione dei circa un migliaio di ex volontari parteciparono alle celebrazioni. Oltre 600 si registrarono nell'archivio informatico degli Angeli avviato nell\u2019ambito del Progetto Toscana Firenze 2016 poi confluito nell'Archivio degli angeli del Fango del CEDAF \"\".\nOrganizzazione.\nI giovani arrivati nei primi giorni, dopo il 4 novembre 1966\",\" dormirono inizialmente anche su treni, messi a disposizione delle Ferrovie e nell'ostello, quindi in strutture di accoglienza provvisorie organizzate da varie istituzioni, anche religiose, come gli Scout fiorentini coordinati da Luca Uzzielli, Giannozzo Pucci e Marco Cellai, incaricati dal Sindaco Piero Bargellini. Anche le Istituzioni dove i giovani prestavano la loro opera di soccorso durante il giorno, organizzarono rapidamente in modo strutturato l'accoglienza, il vitto e l'alloggio. Alla Biblioteca Nazionale Centrale di Firenze si gestirono in modo concreto varie questioni come le vaccinazioni, i pasti, i turni, le attrezzature, l\u2019igiene personale, o anche l'alloggio; una sessantina dei volontari che operavano in biblioteca erano ospitati presso Villa Fabbricotti.\nAnche molte famiglie della citt\u00e0 accolsero i giovani nella cosiddetta 'prima ondata', quella che si concluse la notte di capodanno con una fiaccolata che dalla Basilica di San Miniato arriv\u00f2 in Piazza Santa Croce. I volontari giunti a Firenze dal gennaio 1967 appartenevano alla cosiddetta seconda ondata, quando insieme a nuovi Angeli molti giovani tornarono per continuare il loro aiuto negli esercizi commerciali e nelle abitazioni o presso le istituzioni pubbliche dove gi\u00e0 avevano prestato aiuto, potendo contare su un'accoglienza meglio organizzata, anche ospitati e spesso sostenuti con rimborsi spese da parte di coloro che venivano aiutati oppure delle organizzazioni di soccorso nazionali e internazionali che nel frattempo si erano costituite ed operavano soprattutto nel settore dei beni culturali. \u00c8 il caso del CRIA, lo statunitense Commitee to Rescue Italian Art, che oltre a realizzare alcuni importanti progetti per il recupero ed il restauro di varie tipologie di beni culturali, offr\u00ec l'opportunit\u00e0 a numerosi giovani studenti americani di parteciparvi.\nAttivit\u00e0.\nI giovani nei primi due mesi lavorarono per pulire, sgomberare gli edifici colpiti, le abitazioni private, le cantine e i negozi, dal fango e dalla nafta, per recuperare e mettere in salvo oggetti privati e, soprattutto, beni culturali conservati in chiese, biblioteche, archivi e musei danneggiati e che dovevano essere velocemente sottratti all'umidit\u00e0 e alla sporcizia e recuperati dal fango per essere sottoposti ai primi interventi di restauro. Il salvataggio dei libri rimasti sepolti nel fango nei depositi sotterranei, soprattutto alla Biblioteca Nazionale Centrale, \u00e8 diventato uno dei simboli dell\u2019alluvione tanto che nel portico d'ingresso della biblioteca in occasione del primo anniversario dell'alluvione \u00e8 stata posta una targa commemorativa in ricordo proprio dei giovani volontari che vi avevano operato \u00ab\"tra l'acqua ed il fango con generosa abnegazione\"\u00bb, secondo le parole dell'allora presidente dell'Accademia della Crusca, Bruno Migliorini\".\" \nGi\u00e0 a gennaio del 1967 la citt\u00e0 era stata sostanzialmente ripulita e i beni culturali messi in sicurezza. Gli interventi di rapida emergenza dove potevano essere impiegati giovani che non avevano di solito alcuna professionalit\u00e0 specifica non erano pi\u00f9 necessari. Rimanevano ancora molte abitazioni ed esercizi commerciali su cui intervenire e la seconda ondata degli Angeli contribu\u00ec alla ricostruzione completata dai fiorentini e dalle organizzazioni pubbliche dello Stato, del Comune, della Regione e delle assistenze nazionali e internazionali e dai cittadini organizzati nei Quartieri soprattutto dalle Parrocchie e dalle Case del Popolo.\nIntervento presso la Biblioteca nazionale centrale di Firenze.\nSi deve al direttore della Biblioteca nazionale, Emanuele Casamassima, l'idea di fare entrare nei depositi librari i giovani volontari che sin dal 5 novembre offrirono il loro aiuto per il recupero delle raccolte danneggiate, organizzando delle vere e proprie catene umane, inizialmente prive di qualsiasi attrezzatura minima come stivali e guanti di gomma, per prelevare dal fango i singoli volumi e riportarli in luoghi asciutti o in preparazione di primissimi interventi di asciugatura. Si stima che in questa fase emergenziale ogni giorno fossero in media circa 500 i volontari in azione, con picchi di circa mille, con i quali collaborarono il personale della maggiore biblioteca italiana e una cinquantina di militari messi a disposizione. Dopo circa una settimana, quando riprese almeno parzialmente la circolazione nelle strade cittadine, i libri recuperati dai depositi vennero caricati direttamente su mezzi di trasporto in attesa in piazza Cavalleggeri diretti verso luoghi di luoghi di essiccazione e pulizia. Nonostante l'avvio estemporaneo del lavoro dei volontari e le difficolt\u00e0 oggettive, furono individuate da subito le priorit\u00e0 e stabil\u00ecte le istruzioni da fornire agli Angeli su come maneggiare e dove depositare i libri alluvionati. L'organizzazione per la gestione dell'emergenza messa a punto in BNCF non \u00e8 stata solo un simbolo, ma all'indomani della catastrofe divenne un modello per i vari istituti librari e archivistici della citt\u00e0. Grazie al grande numero di manodopera messa a disposizione dagli Angeli del fango fu possibile il recupero rapido dei beni, scongiurandone la perdita o il danneggiamento ancora pi\u00f9 grave dovuto ad attacchi di muffe o altri agenti microbici.\nDi tutte le varie operazioni di soccorso alla Biblioteca Nazionale Centrale di Firenze, come anche dei momenti di vita quotidiana degli Angeli del fango si \u00e8 conservata un'importante documentazione fotografica presso la stessa biblioteca, resa pubblica in occasione della esposizione per la ricorrenza del cinquantenario.\nLe motivazioni.\nLe ragioni che spinsero tanti giovani ad accorrere a Firenze sono state ben spiegate da Edward Kennedy durante la sua visita alla Biblioteca Nazionale Centrale, immortalata in alcune fotografie molto note di David Lees.\nI giovani percepivano che stavano perdendo le radici del loro futuro, che sentivano rappresentate dai libri in pericolo.\nDecisivo nel fare accorrere i giovani a Firenze fu il ruolo dei media nazionali e internazionali. Per la diffusione globale, ebbe un grosso impatto il documentario, realizzato ai primi di dicembre 1966 da Franco Zeffirelli con Richard Burton. Il film dedic\u00f2 ampio spazio agli Angeli del fango in particolare internazionali, consolidando la fortuna della loro immagine.\nL'afflusso a Firenze si colloca in un'evoluzione del mondo giovanile che, negli anni Sessanta, cominciava a viaggiare in tutto il mondo. Questo fenomeno era gi\u00e0 in atto prima dell'alluvione tanto che erano nati ostelli della giovent\u00f9.\nIl legame dei giovani di Firenze con i successivi movimenti di contestazione \u00e8 stato spesso evidenziato in libri e nei media (ne \u00e8 un esempio il film \"La meglio giovent\u00f9\" di Marco Tullio Giordana) anche se \u00e8 stata sottolineata la diversit\u00e0 tra lo spirito \u2018ricostruttore\u2019 degli Angeli del fango e quello \u2018demolitore\u2019/\u2019contestatore\u2019 dei protagonisti dei movimenti studenteschi. \nDocumenti e testimonianze.\nI libri e gli articoli sull'argomento sono numerosi ma \"ancora\" prevalentemente a carattere di cronaca o di raccolta di memorie personali.\nRicca \u00e8 la documentazione di fotografie, quasi tutte in bianco e nero, che testimoniano l'azione degli Angeli del fango nei vari luoghi cittadini. Tra le raccolte pi\u00f9 significative quella della Biblioteca Nazionale Centrale di Firenze, interamente digitalizzata e quasi totalmente visualizzabile online.\nI documentari e i video amatoriali prodotti nelle settimane successive all'alluvione non sono numerosi, mentre interviste e citazioni sugli Angeli sono inserite in documenti che riguardano anche altri protagonisti dei soccorsi. \nSono disponibili su RaiPlay gran parte dei documentari e interviste realizzate dalla RAI nei cinquant'anni successivi al 1966.\nL'impatto dell'Alluvione del 1966 sugli sviluppi politici e sociali della fine degli anni sessanta \u00e8 stato lungamente citato ed analizzato in libri, articoli e film.\nIn occasione del cinquantesimo anniversario, Alessandro Barbieri ha composto quattro canzoni dedicate agli Angeli del fango.\nNel 2016, Francesco Niccolini ha scritto per il teatro \"Il filo dell'Acqua\" che \u00e8 stato rappresentato dalla Cooperativa Arca Azzurra in occasione del cinquantesimo anniversario.\nAlcuni romanzi, anche a carattere poliziesco, contengono riferimenti agli Angeli del fango di Firenze, come ad esempio le opere di Leonardo Gori, Fabio Baldassarri e Laura Nicastro.\nI raduni.\n1996 - Trentesimo anniversario.\nIn ricordo delle alluvioni del 1966 le celebrazioni furono organizzate in modo congiunto dagli allora sindaci di Firenze, Mario Primicerio, e di Venezia, Massimo Cacciari. \nIn occasione del trentennale fu restaurato il monumento di Gaetano Auzzi \"Stele dell\u2019Amicizia\" collocato in Piazza Poggi nel quartiere di San Niccol\u00f2. Era stato inaugurato il 4 novembre 1976 e realizzato a cura degli Enti locali nel decimo anniversario.\n2006 - Quarantesimo anniversario.\n\u00c8 stato il raduno pi\u00f9 partecipato, organizzato dal Comune di Firenze e coordinato da Erasmo D\u2019Angelis. Esso vide la presenza di oltre duemila Angeli.\n2016 - Cinquantesimo anniversario.\nIl 4 novembre 2016 l'anniversario fu celebrato nel Salone dei Cinquecento a Palazzo Vecchio alla presenza del presidente della Repubblica Sergio Mattarella e con la rievocazione della fiaccolata dei volontari. \nIn questa occasione \u00e8 stato realizzato, dal Comitato Toscana Firenze 2016 e dalla Fondazione Sistema Toscana, l'Archivio ufficiale degli Angeli del fango che \u00e8 confluito nel CEDAF.\nIl francobollo commemorativo di Poste italiane.\nIn occasione del cinquantennale dell'alluvione, le Poste Italiane hanno coniato il francobollo commemorativo degli Angeli del fango, con il disegno vincitore del concorso tra le scuole primarie organizzato dal Comitato Toscana Firenze 2016 e dal Consiglio Regionale della Toscana. Il concorso \u00e8 stato ispirato da una raccolta di disegni e racconti dei bambini alluvionati."}
{"id": "2211586", "revid": "339392", "url": "https://it.wikipedia.org/wiki?curid=2211586", "title": "Guardia costiera greca", "text": ""}
{"id": "2211590", "revid": "486946", "url": "https://it.wikipedia.org/wiki?curid=2211590", "title": "Autocad map", "text": ""}
{"id": "2211592", "revid": "1305772", "url": "https://it.wikipedia.org/wiki?curid=2211592", "title": "You Found Me", "text": "You Found Me \u00e8 un singolo del gruppo musicale statunitense The Fray, il primo estratto dal secondo album in studio \"The Fray\" e pubblicato il 21 novembre 2008.\nLa canzone fa da colonna sonora al promo della quinta stagione di \"Lost\" ed \u00e8 stata utilizzata negli spot di molti film tra cui \"Ho cercato il tuo nome\".\nLa canzone.\nInizialmente il brano era stato intitolato \"Amistad\" durante le prime esecuzioni dal vivo. Il gruppo ha pubblicato il brano in streaming sul proprio sito il 20 novembre 2008, ed \u00e8 stato reso disponibile per il download digitale su iTunes negli Stati Uniti d'America, Canada, Regno Unito, Australia e Francia, mentre \u00e8 entrato nella rotazione radiofonica da met\u00e0 dicembre.\nVideo musicale.\nIl videoclip prodotto per \"You Found Me\" \u00e8 stato girato a Chicago dal regista Josh Forbes, ed ha debuttato su VH1 il 9 dicembre 2008. Nel video, i membri del gruppo ricordano molto gli angeli di City of Angels."}
{"id": "2211597", "revid": "661526", "url": "https://it.wikipedia.org/wiki?curid=2211597", "title": "Musica in Kosovo", "text": "La musica \u00e8 sempre stata una parte importante nelle culture albanese del Kosovo. \nIn Kosovo, oltre alla musica moderna, la musica folk \u00e8 la pi\u00f9 popolare. Ci sono molti cantanti folk famosi. Esempio di musica multiculturale \u00e8 la \"Shota\". La musica classica europea \u00e8 anch'essa ben conosciuta.\nLa musica moderna in Kosovo proviene dalle nazioni Occidentali. Tra i principali generi moderni diffusi, troviamo: Pop, Hip hop, Rap, Rock, Jazz e Rap albanese.\nNormalmente i nuovi prodotti vengono immessi nel mercato la domenica.\nMusica serba in Kosovo e Metochia.\nLa musica serba incentra in Kosovo e Metochia gran parte della produzione tradizionale storica e mitopoietica della propria identit\u00e0. La presenza di numerosi monasteri e l'epica della battaglia della Piana dei Merli (1389) sono temi ricorrenti.\nMusica albanese in Kosovo.\nLa musica albanese in Kosovo \u00e8 caratterizzata dall'uso della \"\u00e7iftelia\" (uno strumento musicale albanese tradizionale), del \"mandolino\", della \"mandola\" e delle \"percussioni\". Le pi\u00f9 famose band rock in lingua albanese sono: Gjurm\u00ebt, Diadema, Toxin, Purgatory, Troja, Votra, Humus, Asgj\u00eb Sikur Dielli, Kthjellu, Cute Babulja, Babilon, ecc. Faton Macula e Armend Xhaferi, chitarristi jazz, Bajram Istrefi Jr., batterista jazz, e Ilir Bajri sono tra i pi\u00f9 importanti musicisti jazz e di musica elettronica.\nSabri Fejzullahu, Meda, Nora Istrefi, Era Istrefi, Ryva Kajtazi, Genta Ismajli, Adelina Ismajli, Blero, Kaltrina Selimi, Dafina Zeqiri, ecc. sono momentaneamente tra i pi\u00f9 importanti cantanti commerciali in Kosovo.\nI pi\u00f9 rappresentativi della musica folk sono il gruppo Shota, con la pi\u00f9 famosa cantante Shkurte Fejza e il rappresentante della Muzik\u00eb shqipe e leht\u00eb, Shk\u00eblzen Jetishi, il gruppo musicale Agimi e molti altri personaggi.\nMusica in Kosovo.\nLa musica in Kosovo presenta un miscuglio di musica tradizionale, parte della tradizione balcanica, con i suoi particolari suoni distintivi, e molte influenze turche ed occidentali.\nMusica zingara in Kosovo.\nLa musica zingara del Kosovo presenta una mistura di canzoni albanesi macedoni o serbe con ritmi orientali o della cos\u00ec chiamata \"Tallava\", una sorta di musica rap balcanica tradizionale."}
{"id": "2211618", "revid": "767487", "url": "https://it.wikipedia.org/wiki?curid=2211618", "title": "Consequence", "text": "Biografia.\nDexter Raymond Mills nasce il 14 giugno 1977 nel Queens di New York. Cresce in un quartiere molto povero, ammirando il cugino maggiore Q-Tip e Rakim. Nei primi anni segue il cugino e gli A Tribe Called Quest, poi ottiene un contratto discografico ed inizia la sua carriera nell'hip hop.\nCarriera musicale.\nDexter fa la sua prima apparizione a sedici anni sull'album \"Beats, Rhymes And Life\" degli ATCQ. Continuer\u00e0 in seguito a collaborare con il gruppo in diverse occasioni. Dopo la separazione del gruppo, avvenuta nel 1998, Consequence \u00e8 costretto a cercarsi un'etichetta. Ottiene un contratto con la Elektra Records. Il rapper registra materiale per un album che dovrebbe vedere la luce nel 2000, ma l'album viene posticipato diverse volte e definitivamente cancellato nel 2004. Lo stesso anno esce il mixtape \"Take 'Em To The Cleaners\", che finisce nelle mani di Kanye West. Dopo avere sentito l'album Kanye offre all'mc una possibilit\u00e0, facendolo partecipare al suo album \"The College Dropout\". Nel 2005 la GOOD Music, etichetta discografica di Kanye, firma il rapper. Finalmente, nel 2007, esce il disco di debutto di Consequence, dal titolo \"Don't Quit Your Day Job!\". Dall'album vengono estratti i singoli \"Callin' Me\" e \"Grammy Family\". \"Don't Quit your Day Job\" ottiene critiche discordanti ed alcuni paragonano il rapper alla versione minore di Nas. Nella prima settimana l'album vende circa 7,000 copie. Il rapper ha iniziato poi a lavorare al suo secondo album, \"You Win Some, You Lose Some\", che sar\u00e0 prodotto da Kanye West e Q-Tip e dovrebbe vedere la luce a primaverda del 2009, sempre per G.O.O.D Music e Universal Motown."}
{"id": "2211626", "revid": "287204", "url": "https://it.wikipedia.org/wiki?curid=2211626", "title": "Toru Furuya", "text": ""}
{"id": "2211627", "revid": "436907", "url": "https://it.wikipedia.org/wiki?curid=2211627", "title": "The E.N.D.", "text": "The E.N.D. (acronimo di The Energy Never Dies) \u00e8 il quinto album in studio del gruppo musicale statunitense The Black Eyed Peas, pubblicato il 9 giugno 2009 dalla Interscope Records.\nIl disco ha rappresentato un abbandono significativo delle sonorit\u00e0 hip hop degli esordi in favore di altre pi\u00f9 vicine al dance pop ed \u00e8 stato promosso da sei singoli, i cui primi due, \"Boom Boom Pow\" e \"I Gotta Feeling\", si sono piazzati in vetta alla Billboard Hot 100. Prima dell'uscita ufficiale dell'album sono stati pubblicati tre singoli promozionali tramite iTunes Store. Il primo \u00e8 stato \"Imma Be\", pubblicato il 19 maggio; il secondo \"Alive\", pubblicato il 26 maggio, e il terzo \"Meet Me Halfway\", uscito il 2 giugno. Successivamente sono stati pubblicati \"Imma Be\" e \"Rock That Body\".\nDescrizione.\nConcept.\nIn un'intervista pubblicata su \"Billboard\", will.i.am ha dichiarato che \"The E.N.D.\" sta per \"The Energy Never Dies\" e che descrive la sua idea per un progetto che avr\u00e0 vita e che sar\u00e0 frequentemente aggiornato per tutto un ciclo gi\u00e0 designato. \"\u00c8 un diario [...] di musica che in qualsiasi momento, a seconda dell'ispirazione, pu\u00f2 essere aggiunto ad esso\", spiega l'artista/produttore/compositore. \"Quando uscir\u00e0 ci saranno 12 tracce, ma il giorno dopo potrebbero essercene 100, 50 bozzetti, 1.000 blog tutti riguardanti \"The E.N.D.\", in modo che l'energia non muoia davvero mai\".\nIl nome.\nIl nome del disco era stato pensato gi\u00e0 dal 2006, quando Fergie stava pubblicando \"The Dutchess\". In origine il gruppo avrebbe voluto chiamarlo \"Evolution\", per\u00f2 questo nome era gi\u00e0 stato adottato da Ciara per il suo . Successivamente il titolo provvisorio era stato \"From Roots to Fruit\", poi abbandonato perch\u00e9 ritenuto pi\u00f9 adatto a un greatest hits. Il nome era stato modificato ancora in \"The Energy Never Dies\", prima di essere abbreviato in \"The E.N.D\"; nome ulteriormente confermato da will.i.am durante l'uscita di \"Songs About Girls\"."}
{"id": "2211631", "revid": "1343317", "url": "https://it.wikipedia.org/wiki?curid=2211631", "title": "Premio Ernst von Siemens", "text": "Il premio internazionale Ernst von Siemens (Ernst von Siemens Musikpreis) \u00e8 un premio assegnato annualmente dall'Accademia bavarese di belle arti a un compositore, musicista o musicologo che si sia particolarmente distinto per il suo contributo nel mondo della musica. Il premio venne istituito nel 1972 da Ernst von Siemens, nipote del famoso industriale tedesco Ernst Werner von Siemens e presidente della compagnia omonima. \nIl premio viene considerato come una delle massime onorificenze nel campo della musica e viene affiancato da premi minori dedicati a festival, concerti, istituzioni musicali e giovani musicisti. Tra questi premi minori si trova anche il premio dei compositori che premia un'opera di un giovane compositore. La fondazione mette a disposizione annualmente la cifra di in premi a cui si aggiungono per sostenere particolari progetti musicali. Dal 2007 il premio principale ammonta alla cifra di , contro i assegnati precedentemente."}
{"id": "2211632", "revid": "2012335", "url": "https://it.wikipedia.org/wiki?curid=2211632", "title": "Petrogale concinna", "text": "Il nabarlek (Petrogale concinna ), noto anche come wallaby delle rocce pigmeo o wallaby delle rocce minore, \u00e8 un Macropodide di dimensioni ridotte diffuso in Australia settentrionale. Considerato in passato abbastanza distinto da essere assegnato ad un genere a parte, \"Peradorcas\", \u00e8 ora classificato, come tutti i wallaby delle rocce, nel genere \"Petrogale\".\nEra ritenuto, fino alla scoperta del monjon (\"Petrogale burbidgei\") nel 1978, il pi\u00f9 piccolo wallaby delle rocce. Generalmente \u00e8 di colore grigio con riflessi rossastri e macchie nere su tutto il corpo; \u00e8 un animale notturno e semi-gregario che si nutre di erba e altri vegetali. La IUCN lo include tra le specie prossime alla minaccia.\n\u00c8 diffuso in tre aree distinte: nella Terra di Arnhem (compresa Groote Eylandt); nel Top End, tra i fiumi Mary e Victoria; e nelle regioni costiere del Kimberley, in Australia Occidentale, incluse alcune isole dell'arcipelago Bonaparte. Si pu\u00f2 incontrare anche nel Parco Nazionale di Kakadu.\nI parenti pi\u00f9 prossimi del nabarlek sono il monjon e il wallaby delle rocce dalle orecchie corte.\nNe sono state riconosciute tre sottospecie:"}
{"id": "2211634", "revid": "729019", "url": "https://it.wikipedia.org/wiki?curid=2211634", "title": "Yacatecuhtli", "text": "Yacatecuhtli, in n\u00e1huatl \"Chi va prima\", era il dio azteco del commercio e dei viaggiatori, principalmente dei viaggi commerciali. Il suo simbolo era un gruppo di bastoni legati."}
{"id": "2211638", "revid": "113757", "url": "https://it.wikipedia.org/wiki?curid=2211638", "title": "Gerolamo Luigi Durazzo", "text": ""}
{"id": "2211645", "revid": "22475", "url": "https://it.wikipedia.org/wiki?curid=2211645", "title": "Ife (Nigeria)", "text": "Ife (in lingua yoruba \"If\u00e8\" o \"Il\u00e9-If\u1eb9\u0300\"), \u00e8 una citt\u00e0 della Nigeria, situata nel sudovest del paese, nello stato di Osun. La sua popolazione ammonta a circa 600.000 abitanti.\nStoria.\nIntorno al XIII secolo Ife era la capitale di uno Stato che durante il XV secolo fu conquistato e assorbita dal re del Benin; rimase come luogo santo e cuore spirituale venerato dagli Yoruba. Patria di alcune delle pi\u00f9 rilevanti creazioni dell'arte africana, fior\u00ec come citt\u00e0-stato cosmopolita, ricca e potente, centro di commercio proiettato ben oltre i confini della regione, consentendo all'intera zona di divenire importantissima non solo per l'economia, ma anche per l'arte.\nSecondo gli yoruba, la citt\u00e0 di Ife era il centro della creazione del mondo e di tutte le specie animali e vegetali. In essa, ai confini tra la storia concreta di ogni giorno e il mondo fantastico delle divinit\u00e0, venivano venerati i frutteti sacri, ritagliati dai boschi vicini. \nAlcuni degli antichi santuari della citt\u00e0 sono tuttora frequentati e tracce dei riti dedicati a certe divinit\u00e0 venerate 10 secoli fa sono ancora rinvenibili nelle cerimonie odierne.\nIl mistero della citt\u00e0 di Ife.\nMolti dei resti della loro civilt\u00e0 sono stati rinvenuti nel 1910 grazie agli scavi condotti dal tedesco Leo Frobenius effettuati a Ore Grove vicino alla citt\u00e0. Inizialmente, Frobenius credette di aver scoperto i resti della celebre Atlantide. Poi, osservando la sorprendente raffinatezza degli oggetti ritrovati, fu costretto a ricredersi: quell'arte non poteva essere frutto di una civilt\u00e0 \"arretrata\".\nArte.\nCreazioni naturalistiche in pietra, terracotta, ottone e lega di rame lanciarono in Africa un nuovo, ricco stile artistico ancora sconosciuto, dove il soggetto delle sculture varia dai giovani agli anziani, dalle donne ai ragazzi, dai ricchi ai poveri, dalla salute alla malattia, dal dolore alla gioia. Tra tutte spicca la maschera del re di Ife, dal nome suggestivo, Obalufon II, realizzata in bronzo, che rappresenta una delle immagini pi\u00f9 imponenti di tutta l'arte di Ife.\nAlcuni frutteti sacri, in particolare quello di Ore, con i suoi monoliti di pietra, figure umane e di animali, e quello di Iwinrin, dove sono stati rinvenuti frammenti di statue a grandezza naturale e teste in terracotta, hanno conservato per secoli le pi\u00f9 grandi creazioni artistiche di Ife. In altri siti, come quello di Ita Yemoo, sono state trovate due opere estremamente realistiche: la statua completa di un re e una testa di regina in terracotta. Un elefante in terracotta e la testa di un ippopotamo, adorna di perle e gioielli, provengono dal cimitero reale di Lafogido.\nNelle sculture, soprattutto nelle figure umane, si ritrova un mondo raffinato e sereno, ma anche multiforme. Molte teste in terracotta, ad esempio, sono decorate con disegni sul volto. Alcune hanno striature particolari, forse indicanti diverse origini etniche e appartenenze a gruppi sociali anche esterni al regno. Altre, ancora, sono impreziosite di insegne regali o gioielli, a indicare il loro elevato stato sociale. Una straordinaria serie di teste, quasi a grandezza naturale, in lega di bronzo, rivela una uniformit\u00e0 idealizzata di tratti, anche se ogni pezzo possiede chiare caratteristiche individuali. Alcuni studiosi hanno pensato che si tratti di sculture prodotte in uno spazio di tempo relativamente breve, e forse addirittura in un unico laboratorio artistico; qualcuno si \u00e8 spinto a ipotizzare che si tratti di una serie di teste associate ai rituali connessi con l'ascesa al trono o la successione di nuovi re di altre citt\u00e0-stato yoruba, legate per\u00f2 a Ife da rapporti politici e commerciali.\nA marzo 2010 e per tre mesi una grande mostra al British Museum di Londra intitolata \"Kingdom of Ife\" ha messo in esposizione 100 sculture della citt\u00e0-stato nigeriana, in collaborazione con la Commissione nazionale dei musei e dei monumenti della Nigeria."}
{"id": "2211654", "revid": "767487", "url": "https://it.wikipedia.org/wiki?curid=2211654", "title": "The New Power Generation", "text": "La New Power Generation, o abbreviato NPG, fu la band di supporto del musicista statunitense Prince dal 1990 al 2013. La band debutt\u00f2 nell'album \"Diamonds and Pearls\" del 1991. Il nome deriva da una canzone dell'album \"Graffiti Bridge\" del 1990, era comunque gi\u00e0 menzionato nella frase \"Welcome to the new power generation\" tratta dalla titletrack di \"Lovesexy\" del 1988.\nBiografia.\nQuando nel 1993 Prince litig\u00f2 con la Warner Bros. e cambi\u00f2 il suo pseudonimo nell'impronunciabile simbolo O(+&gt;, la NPG divenne un progetto dell'artista.\nL'album di debutto della band \"Goldnigga\", pubblicato nel 1993, vedeva la collaborazione di Tony M. come cantante e rapper principale. Il disco \u00e8 difatti molto rap. Prince partecip\u00f2 molto nella realizzazione dell'album sia nella scrittura dei testi che della musica, addirittura canta come seconda-voce in due canzoni, \"Black M.F. in the House\" e \"Johnny\".\nFormazione.\nLa NPG ha cambiato nel corso degli anni molti componenti del gruppo\nDiscografia.\nLa seguente discografia include gli album accreditati alla band considerata come \"entit\u00e0-separata\" da Prince come solista."}
{"id": "2211659", "revid": "33689", "url": "https://it.wikipedia.org/wiki?curid=2211659", "title": "AutoCAD Map 3D", "text": "AutoCAD Map 3D, inizialmente chiamato AutoCAD Map o Autodesk Map, \u00e8 un pacchetto software per l'elaborazione delle cartografie basato su AutoCAD, prodotto da Autodesk, pubblicato la prima volta nel 1996 associato ad AutoCAD 13.\nSi presenta come un pacchetto AutoCAD a cui sono aggiunte una serie di funzioni dedicate alla creazione, tematizzazione e revisione di mappe. Ha un ruolo centrale nella linea di prodotti Autodesk dedicati al GIS e si integra con MapGuide Open Source per la pubblicazione sul web, Raster Design per la elaborazione delle mappe raster, AutoCAD Civil 3D per la elaborazione di progetti in 3D sul territorio e naturalmente AutoCAD per il CAD.\nScopi di AutoCAD Map.\nTre sono le direzioni in cui Autodesk ha potenziato, nel tempo, questo software: correzione e elaborazione di mappe, integrazione di dati provenienti da diverse sorgenti, pubblicazione delle mappe. AutoCAD MAP permette di integrare e elaborare dati vettoriali e raster in vari formati, di creare dei tematismi, di pubblicare i risultati staticamente (PDF, DWF o carta) o direttamente su un server MapGuide Open Source in intranet o sul web.\nAutoCAD Map \u00e8 quindi utilizzabile da chi si dedica a lavori di GIS e cartografia e vuole avere a disposizione AutoCAD come CAD.\nFormati delle mappe.\nMap \u00e8 in grado di integrare mappe e disegni vettoriali in vari formati oltre al DWG, come Shapefile ESRI, mappe di Oracle Spatial, database ODBC, Mapinfo, file DGN di Microstation). \nIn particolare il formato Shapefile \u00e8 uno standard consolidato in campo GIS, e MAP importa ed esporta da sempre file in questo formato.\nDalla versione 2006, oltre alla possibilit\u00e0 di importare ed esportare i dati, l'elaborazione pu\u00f2 essere diretta, agendo sui file originali, senza conversione. Questo \u00e8 possibile tramite la tecnologia Feature Data Object, integrata in MAP e sviluppata dal consorzio OSGEO.\nPer quanto riguarda i raster, MAP permette l'inserimento di mappe georeferenziate (foto aeree, immagini da satellite) e modelli di elevazione digitali - DEM.\nSistemi di coordinate.\nMAP supporta un gran numero di sistemi di coordinate e permette di crearne di nuovi e personalizzati, caratteristica potenzialmente utile in Italia, dove ancora molte mappe utilizzano il sistema Cassini-Soldner. Sono invece tutti preimpostati i sistemi di riferimento pi\u00f9 diffusi utilizzati nel mondo e in particolare in Italia, come per esempio Monte mario, Gauss-Boaga, UTM, WGS84 e quindi pi\u00f9 compatibili con i sistemi GPS.\nTramite le query si pu\u00f2 riproiettare un DWG in un diverso sistema di coordinate geografiche (e quindi eventualmente esportare la mappa ottenuta in altri formati). Tramite Feature Data Object si possono sovrapporre direttamente mappe vettoriali e raster ciascuna con un diverso sistema di coordinate, riproiettando il tutto sul proprio sistema preferito, senza dover importare o esportare.\nCorrezione di mappe.\nGli strumenti di correzione per gli oggetti collegati con FDO \u00e8 abbastanza elementare, e sfrutta gli strumenti di modifica di AutoCAD, comunque molto pi\u00f9 potenti dei tipici strumenti di un programma GIS (questo \u00e8 sicuramente un punto di forza per AutoCAD MAP).\nPer quanto riguarda l'elaborazione di dati in formato DWG, si aggiungono potenti strumenti di correzione semiautomatica per esempio per eliminare le linee sovrapposte, chiudere i contorni, far combaciare i vertici, spezzare i contorni in corrispondenza di percorsi o griglie, deformare la geometria vettoriale fornendo serie di punti di riferimento.\nLa modifica dei raster non \u00e8 possibile senza integrare MAP con Raster Design, infatti MAP si limita a inserire le immagini georeferenziate nella posizione corretta, ma con Raster Design \u00e8 in grado di riproiettare il raster su sistemi diversi di coordinate, deformandolo, per poi eventualmente salvare l'immagine modificata (il solo AutoCAD corredato da Raster Design non fornisce questa possibilit\u00e0, e le deformazioni, pur ottenibili, non sono automatiche e legate ai sistemi di coordinate).\nPubblicazione.\nAutodesk ha sostenuto lo sviluppo effettuato da OSGEO per FDO e MapGuide Open Source, di cui distribuisce anche una versione proprietaria. Questo le ha permesso di sviluppare un'interfaccia, all'interno di MAP, che con un semplice clic, digitando il nome del server MapGuide, pubblica le mappe gi\u00e0 tematizzate.\nPer completare questo meccanismo \u00e8 quindi sufficiente sviluppare la pagina web che contiene e controlla la mappa nel browser, sul quale non ci sono da installare particolari plug-in (\u00e8 quindi potenzialmente compatibile con tutti i browser). Lo sviluppo della pagina si pu\u00f2 effettuare con strumenti opensource, presenti volendo anche all'interno di MapGuide, oppure con il prodotto proprietario di Autodesk MapGuide Studio.\nVersioni.\nLa prima forma di database spaziale per AutoCAD \u00e8 il modulo ADE (AutoCAD Data Extension) per AutoCAD 12, introdotto nel 1994. Da questo deriv\u00f2 il primo AutoCAD Map, uscito nel 1996 e basato su AutoCAD 13.\nDal 2004 ogni versione di AutoCAD ha una corrispondente versione di AutoCAD Map; in precedenza Map ha avuto una numerazione autonoma fino ad Autodesk Map 6. Il suffisso \"3D\" venne aggiunto con la versione 2005.\nDal 2018 AutoCAD Map 3D non \u00e8 pi\u00f9 disponibile come prodotto a s\u00e9 stante, ma \u00e8 compreso con l'AutoCAD base insieme ad altri prodotti verticali.\nSoftware concorrenti.\nIl pi\u00f9 grande concorrente di Autodesk in campo GIS \u00e8 ESRI, che fornisce soluzioni complete per il GIS.\nParadossalmente anche AutoCAD \u00e8 un concorrente di MAP perch\u00e9 molti utenti hanno esigenze pi\u00f9 limitate rispetto alle funzionalit\u00e0 fornite da MAP: molti desiderano semplicemente importare Shapefile nei DWG o inserire correttamente immagini raster georeferenziate. Esistono strumenti gratuiti e open source che aggiungono queste funzionalit\u00e0 ad AutoCAD."}
{"id": "2211674", "revid": "712828", "url": "https://it.wikipedia.org/wiki?curid=2211674", "title": "Kiyo Takamine &amp; Zatch Bell", "text": ""}
{"id": "2211681", "revid": "28592", "url": "https://it.wikipedia.org/wiki?curid=2211681", "title": "Cappellania", "text": ""}
{"id": "2211682", "revid": "663330", "url": "https://it.wikipedia.org/wiki?curid=2211682", "title": "A\u00efssa Ma\u00efga", "text": "Biografia.\nAll'et\u00e0 di quattro anni si trasferisce in Francia. A 21 anni debutta nel mondo del cinema, con Denis Amar.\nCompare in \"L'un reste, l'autre part\", \"Bambole russe\" e \"Travaux - Lavori in casa\" nel 2005, e nel 2006 in un episodio di \"Paris, je t'aime\" ma soprattutto nel film \"Bamako\", per il quale \u00e8 stata candidata a diversi premi e lodata dai critici.\n\u00c8 protagonista con Fabio Volo e Ambra Angiolini del film \"Bianco e nero\" diretto da Cristina Comencini.\nDoppiatrici italiane.\nNelle versioni in italiano delle opere in cui ha recitato, A\u00efssa Ma\u00efga \u00e8 stata doppiata da:"}
{"id": "2211683", "revid": "287204", "url": "https://it.wikipedia.org/wiki?curid=2211683", "title": "Xalam", "text": "Lo xalam, in lingua Wolof, \u00e8 uno strumento musicale della famiglia dei cordofoni diffuso nell'Africa occidentale. Le sue origini sono incerte: alcuni dicono che ha origine dove si trova l'attuale Mali; altri dicono che risale all'antico Egitto; altri ancora affermano che \u00e8 l'antenato del banjo americano. \u00c8 molto usato dai griot.\nLo xalam \u00e8 un liuto con 1 fino a 5 corde. Il corpo in legno dello strumento \u00e8 ricoperto con pelle bovina. Le corde sono fatte con fili da pesca in nylon"}
{"id": "2211684", "revid": "188359", "url": "https://it.wikipedia.org/wiki?curid=2211684", "title": "CSANF", "text": ""}
{"id": "2211699", "revid": "228587", "url": "https://it.wikipedia.org/wiki?curid=2211699", "title": "Melchor Fern\u00e1ndez Almagro", "text": "Biografia.\nLa sua infanzia si sviluppa nel quartiere granadino di San Mat\u00edas. Inizia la sua formazione nel Collegio del \"Patriarca San Jos\u00e9\" e dopo nella Universit\u00e0 di Granada, dove studia Diritto. Nella sua citt\u00e0 natale, oltre agli studi universitari si prepara per concorsi alle Poste e frequenta l'ambiente della \"tertulia\" con gli amici che si riuniscono nel \"Rinconcillo del Caf\u00e9 Alameda\". Comincia a collaborare alla stampa e si mostra molto attivo nella vita culturale granadina.\nNel 1918, Melchor Fern\u00e1ndez Almagro si trasferisce a Madrid e inizia ad essere conosciuto nel mondo della stampa. Allaccia relazioni con gruppi intellettuali e artistici madrileni e frequenta istituzioni di carattere culturale, come l'ateneo di Madrid. Ugualmente, nel Caf\u00e9 Jorge Juan frequentava Jos\u00e9 Franc\u00e9s, che era colui che capitanava la \"tertulia\" locale; assistette anche nel Caf\u00e9 Lyon ad un'altra \"tertulia\" dove partecipavano personaggi come Jos\u00e9 Bergam\u00edn e Ignacio S\u00e1nchez Mej\u00edas. Federico Garc\u00eda Lorca, suo compaesano e amico del gruppo letterario \u201cLa Cuerda\u201d granadina, lo descrisse dicendo che aveva fattezze di \u201cmoro amigo\u201d e gli dedic\u00f2 la sua \u201c\"Eleg\u00eda a Do\u00f1a Juana la Loca\"\u201d.\nLa guerra civile spagnola la vive tra Burgos e Salamanca, indaffarato alla Stampa e alla Propaganda. Terminata la guerra, arriva al culmine del suo lavoro come storiografo, con titoli che sono oggi tra le principali fonti per lo studio della storia di Spagna, cos\u00ec come in quello di critico letterario per \"ABC\" e \"La Vanguardia\".\nSia che lavori all\"'Istituto de Estudios Pol\u00edticos\", sia che svolga l'attivit\u00e0 di pubblicista, la sua firma \u00e8 fra le conosciute. Il riconoscimento ufficiale avviene con le nomine ad accademico della Lingua Spagnola e della Storia. Muore il 22 febbraio del 1966.\nOpera.\nNel suo \"Viaje al siglo XX\", lo storico e saggista granadino descrisse ci\u00f2 che comportava il suo incontro con Madrid, la scoperta della citt\u00e0 moderna: \u00abL'emozione che Madrid mi destava si risolverebbe in quantit\u00e0. Quanto di tutto! Di tutto, molto pi\u00f9 che a Granada. Pi\u00f9 gente, pi\u00f9 auto e pi\u00f9 negozi in pi\u00f9 strade, pi\u00f9 piazze e pi\u00f9 corsi. E pi\u00f9 grandi, si suppone, i corsi, le piazze, le strade, i negozi...\u00bb\nI difetti politici della sua epoca ebbero in Fern\u00e1ndez Almagro un implacabile delatore e un acuto analista. La figura di Fern\u00e1ndez Almagro non fu esente, tuttavia, da contraddizioni, con comportamenti politici discutibili rispetto alla dittatura.\nFern\u00e1ndez Almagro, storiografo dell'et\u00e0 moderna, maestro di molti intellettuali contemporanei, consacr\u00f2 parte del suo sforzo in emeroteche e archivi per approfondire capitoli e uomini decisivi della Storia di Spagna. Un aspetto notevole \u00e8 quello della sua umanit\u00e0 nell'ambito della vita letteraria madrilena. La sua specializzazione in storia politica della Spagna dei secoli XIX e XX ebbe una visione coerente e articolata, con una forma espressiva chiara e fluida. Gran parte dei suoi scritti sono conservati nella biblioteca dell'Instituto Internacional di Madrid, creata nel 1910.\nLa sua opera pi\u00f9 conosciuta \u00e8 l\"'Historia pol\u00edtica de la Espa\u00f1a Contempor\u00e1nea\". La prima parte (1868-1885) concerne il periodo compreso tra la rivoluzione di settembre fino alla morte di Alfonso XII. Nel suo secondo volume, che va dal 1885 al 1897, tratta avvenimenti correlati all'origine di processi capitali per la costituzione della Spagna Contemporanea. Nel terzo volume (1885-1902) arriva fino al regno di Alfonso XIII."}
{"id": "2211703", "revid": "117161249", "url": "https://it.wikipedia.org/wiki?curid=2211703", "title": "Proca", "text": "Proca \u00e8, secondo la mitologia romana, il tredicesimo dei leggendari re latini. Figlio di Aventino e padre di Numitore ed Amulio, regn\u00f2 su Alba Longa per trentasette anni, dall'819 a.C. al 782 a.C.. Era inoltre il bisnonno di Romolo e Remo.\nSu questo personaggio si hanno notizie diverse e frammentarie: \nEtimologia.\nI nomi dei re latini, si basano sui toponimi intorno a Roma, sotto forma di figure mitologiche correlate alla storia di Roma. Le genealogie fittizie in cui essi appaiono riflettono sul desiderio delle gens (famiglie romane) della tarda repubblica di rivendicare l'ascendenza troiana. Il nome Proca (in latino \"Procas\"), pu\u00f2 essere collegato alla figura mitologica Procida (in latino \"Prochyta\"), un parente di Enea, che mor\u00ec durante il trasporto dei rifugiati troiani in Italia su un isolotto, che prese il suo nome una volta sepolto."}
{"id": "2211706", "revid": "36426", "url": "https://it.wikipedia.org/wiki?curid=2211706", "title": "Codifica dei testi", "text": "Codifica del testo.\nPer codifica si intende la rappresentazione digitale di un testo.\nI testi sono strutture molto complesse, contenenti informazioni articolate su pi\u00f9 livelli: dalle sequenze di caratteri che si combinano per formare le parole a strutture linguistiche astratte che legano elementi al di l\u00e0 del contesto della singola frase. I computer non possiedono quelle conoscenze e competenze che ci permettono di accedere con facilit\u00e0 ed immediatezza a questi molteplici livelli di contenuto, sono in grado solo di visualizzare sequenze di codici binari: dovremo perci\u00f2 predisporre il testo affinch\u00e9 il calcolatore possa cogliere i vari tipi d'informazione in esso contenuti. \nInoltre va tenuto presente che i corpora -ovvero collezioni di testi digitali- costituiscono oggi la prima fonte di dati della Linguistica Computazionale: non \u00e8 difficile dunque intuire l'importanza della codifica ai fini di questa disciplina e di altre ad essa attinenti.\nNell'operazione possiamo distinguere due livelli distinti: a) la rappresentazione di ciascun carattere alfanumerico componente il testo nella forma di un codice binario; b) la rappresentazione della organizzazione strutturale del testo. \nDi conseguenza, parleremo di codifica di livello zero e di codifica di alto livello.\nCodifica di livello zero.\nA questo livello di codifica viene assegnato ad ogni carattere del testo un codice numerico binario (composto da sequenze di 0 ed 1) che lo identifica univocamente. \nI cosiddetti set di caratteri sono tabelle di associazioni biunivoche (1 a 1) fra i caratteri di un dato repertorio e dei codici numerici rappresentati in forma binaria, chiamati \"punti di codice\". Ovviamente il numero di caratteri rappresentabili \u00e8 tanto pi\u00f9 elevato quanto pi\u00f9 lo \u00e8 quello dei punti di codice disponibili, che a sua volta dipende da quante cifre binarie vengono usate per la codifica dei caratteri.\nIl pi\u00f9 famoso set di caratteri \u00e8 senza dubbio l'ASCII (American Standard Code for Information Interchange), che ha costituito il primo standard per la rappresentazione binaria di caratteri, nonch\u00e9 il nucleo comune per numerosi set successivi. \nI 128 punti di codice messi a disposizione dall'ASCII potevano essere sufficienti per la codifica di testi che facessero uso esclusivamente dei caratteri dell'alfabeto latino, ma diventavano pochi nel caso di una lingua come l'italiano, che comprende anche caratteri con diacritici.\nPer ovviare a questa limitazione, furono create varie estensioni di ASCII che adoperavano tutti e otto i bit per la codifica, per un totale di 256 punti di codice disponibili; fra queste, la pi\u00f9 celebre \u00e8 probabilmente la ISO-Latin-1 appartenente ad una famiglia di codifiche (la ISO-8859) della quale ogni membro \u00e8 equivalente ad ASCII per i primi 128 punti di codice, mentre quelli successivi codificano caratteri differenti a seconda del set.\nLa soluzione a questo limite delle estensioni ASCII \u00e8 stata individuata nello standard Unicode, la cui ultima versione fornisce la codifica di ben 96382 caratteri. Ogni carattere ha un suo punto di codice, corrispondente a un numero in base esadecimale, consentendoci di mescolare nello stesso testo caratteri appartenenti ad alfabeti diversi.\nCodifica di alto livello.\nUna lunga sequenza di codici binari, ognuno dei quali corrispondente a un carattere del testo, non esaurisce la rappresentazione del testo. Questo ha una sua organizzazione interna -in parti, capitoli e paragrafi nell'esempio classico di un libro-; inoltre potremmo decidere di esplicitare informazioni linguistiche come le categorie grammaticali delle parole o il ruolo sintattico dei sintagmi.\nIn tal caso, dovremo individuare il livello d'informazione a cui siamo interessati, definire per questo i tratti che giudichiamo rilevanti, detti attributi, e i valori che agli attributi potranno essere associati. Se volessimo ad esempio analizzare la morfosintassi di un testo, potremmo scegliere come attributi la categoria grammaticale, il genere, il numero, il modo, il tempo, la persona ecc. I valori che potrebbe assumere l'attributo \"categoria grammaticale\" sarebbero: sostantivo, aggettivo, verbo, pronome, articolo, avverbio, proposizione, congiunzione, interiezione.\nTutte queste scelte, unite ad una chiara specificazione dei criteri di assegnazione dei valori ad ogni singola parola, costituiscono uno schema di codifica. Questo comprender\u00e0 quindi \nNel caso di schemi di codifica per informazioni di tipo linguistico, si parla di schemi di annotazione linguistica.\nXML.\nI linguaggi di marcatura costituiscono la risposta ideale alla domanda \"Come codificare?\". Essi rappresentano l'informazione strutturale mediante \"tag\" di marcatura, collocati nel testo secondo le regole di combinazione proprie del linguaggio. I tag individuano (\"marcano\") dei \"blocchi\" testuali, a cui verr\u00e0 assegnata una particolare interpretazione.\nTali linguaggi vengono incontro alle nostre necessit\u00e0 di strutturazione dell'informazione, e al tempo stesso garantiscono elevata portabilit\u00e0: ci\u00f2 significa che possono essere gestiti da programmi diversi, su qualunque sistema operativo (a differenza di formati proprietari come pdf e doc).\nXML nasce alla fine degli anni Novanta come evoluzione del linguaggio di marcatura SGML. I tag di questo linguaggio possono indicare la funzione astratta svolta dalla parte di testo alla quale fanno riferimento (ad esempio \"capitolo\"), senza dare indicazioni su come questa dovr\u00e0 apparire sulla pagina. Ogni tag definisce un'unit\u00e0 strutturale del testo, anche complessa, che all'interno pu\u00f2 contenere altre strutture progressivamente incassate. A differenza di altri linguaggi di marcatura, XML non pone restrizioni a tipologia, quantit\u00e0 e nome degli elementi marcatori, ma soltanto al modo in cui essi devono combinarsi fra di loro: in questo senso potremmo vederlo come un metalinguaggio di marcatura, un linguaggio che serve a descrivere i linguaggi di marcatura. \nVa ricordato inoltre che i documenti XML sono in formato \"solo testo\" e adoperano in genere Unicode UTF-8 per la codifica dei caratteri: ci\u00f2 determina elevate facilit\u00e0 di scambio e portabilit\u00e0 dei dati anche fra applicazioni diverse.\nLa Document Type Definition.\nLa Document Type Definition o DTD definisce quali tag vengono utilizzati nella marcatura di una specifica classe di documenti e come devono combinarsi fra di loro. I tipi di oggetti definiti nella DTD (che, a differenza di quanto accade in SGML, \u00e8 opzionale in XML) sono tre: elementi, attributi ed entit\u00e0 (l'ordine non \u00e8 rilevante). Ogni oggetto viene definito una volta sola.\nLa definizione di un elemento all'interno della DTD si divide in due parti: nella prima si riporta il suo identificatore generico (vedi sopra), nella seconda se ne descrive il contenuto in termini strutturali.\n&lt;!ELEMENT identificatore (descrizione contenuto)&gt; \nLa dichiarazione degli attributi include invece, per ogni elemento, l'insieme dei suoi attributi e il tipo di valori che ciascuno di essi pu\u00f2 assumere. Per dichiarare gli attributi di un elemento, si riporta il nome dell'elemento di riferimento di seguito alla parola chiave \"ATTLIST\"; dopodich\u00e9 si dichiarano gli attributi, uno per riga, accompagnati dalle indicazioni \n&lt;!ATTLIST nome elemento\nNome attributo Tipo di contenuto Obbligatoriet\u00e0/Opzionalit\u00e0 della specificazione&gt;\nUn particolare attributo, l'ID, serve a identificare univocamente un elemento. Esiste infatti una tipologia dei valori assumibili, chiamata IDREF, per cui il valore assunto da quel particolare attributo \u00e8 un riferimento ad un attributo di tipo ID di un elemento che compare nello stesso documento. Tali attributi sono usati per esprimere relazioni fra elementi delle quali non si pu\u00f2 rendere conto nei termini di un rapporto di inclusione.\nValidazione di un documento XML.\nI documenti XML si compongono di un prologo e di un'istanza del documento. Nel primo, si trovano le informazioni necessarie al riconoscimento di un documento come documento XML ed al collegamento con la rispettiva DTD (nel caso ci sia). La seconda contiene invece il testo, \"marcato\" mediante i tag.\n&lt;?xml version=\"1.0\" encoding=\"utf-8\" standalone=\"yes\"?&gt; Dichiarazione XML\n&lt;!DOCTYPE Testo SYSTEM \"Testo.dtd\"&gt; Dichiarazione del tipo di documento\nIn quest'esempio di prologo, la dichiarazione XML indica quale versione del linguaggio \u00e8 stata usata per la scrittura del documento, il set adoperato per la codifica e la presenza di una DTD (l'attributo \"standalone\" ha valore default \"no\" qualora venisse omesso, in tal caso non ci sarebbe alcuna DTD collegata al documento). La dichiarazione del tipo di documento specifica che \"Testo\" \u00e8 l'elemento radice e che \"Testo.dtd\" \u00e8 il file in cui \u00e8 contenuta la DTD del documento. Ci\u00f2 avviene se la DTD \u00e8 stata scritta su un file a parte, ma pu\u00f2 anche essere interna allo stesso documento: fosse cos\u00ec, la si trovererebbe racchiusa da una coppia di parentesi quadre, subito dopo la specificazione dell'elemento radice.\n&lt;!DOCTYPE Testo [DTD del documento]&gt;\nLa scelta di una DTD esterna diviene quasi obbligata quando ci sono pi\u00f9 documenti collegati alla medesima DTD: il rimando ad essa nella dichiarazione del tipo di documento ci eviterebbe di riscriverla in ogni documento associato.\nLe istanze, per essere validate, dovranno non solo rispettare le regole sintattiche di XML (esistenza di un solo elemento radice, corretto incassamento dei tag ecc.), ma anche quelle stabilite nella DTD del documento. In tal caso l'istanza \u00e8 valida.\nPer verificare che la codifica sia stata effettuata in maniera corretta, esistono software detti parser XML validanti che controllano l'aderenza di un documento alle specifiche della relativa DTD.\nPer molti tipi d'applicazioni e d'analisi linguistiche possiamo trovare sul web DTD predefinite, liberamente utilizzabili dagli utenti: infatti, se da un lato XML ci offre la possibilit\u00e0 di definire la DTD pi\u00f9 adeguata agli obiettivi che ci poniamo, dall'altro esistono degli standard fissati dalla comunit\u00e0 di ricerca internazionale per facilitare lo scambio dei dati. \nIl pi\u00f9 famoso progetto per lo sviluppo di un modello di codifica digitale del testo \u00e8 il Text Encoding Initiative (TEI), avviato nel 1987: suo scopo principale \u00e8 appunto quello di realizzare degli schemi in grado di proporsi come standard a livello internazionale."}
{"id": "2211715", "revid": "2184720", "url": "https://it.wikipedia.org/wiki?curid=2211715", "title": "Stazione di Tito", "text": "La stazione di Tito \u00e8 una stazione ferroviaria ubicata sulla ferrovia Battipaglia-Potenza-Metaponto, a servizio del comune di Tito che dista circa dalla stazione stessa.\nStoria.\nLa stazione di Tito entr\u00f2 in funzione il 1\u00ba settembre 1880 contestualmente all'attivazione del tratto Picerno-Potenza della linea ferroviaria per Potenza.\nStrutture e impianti.\nLa stazione \u00e8 dotata di un fabbricato viaggiatori su un livello a seguito dei lavori di ammodernamento e di elettrificazione della tratta ferroviaria. Era infatti un tempo sede dei servizi di stazione e della dimora del dirigente di stazione al primo piano rialzato. Fu in seguito demolita e ricostruita ad unico livello.\nIl piazzale \u00e8 composto da tre binari per servizio viaggiatori muniti di banchina con una passerella e privi di sottopassaggi.\nMovimento.\nLa stazione risulta essere piuttosto frequentata soprattutto per via della presenza di un borgo molto popoloso (Tito Scalo) e della poco distante area industriale alla quale \u00e8 collegata tramite binari alcuni dei quali recentemente ripristinati\nNella stazione fermano parte dei treni regionali circolanti sulla tratta.\nServizi.\nLa stazione dispone di:"}
{"id": "2211717", "revid": "129019", "url": "https://it.wikipedia.org/wiki?curid=2211717", "title": "Rossio", "text": "La Pra\u00e7a de D. Pedro IV meglio conosciuta come Piazza del Rossio o semplicemente Rossio, \u00e8 il centro nevralgico di Lisbona da sei secoli e si trova sul confine nord del quartiere Baixa. Prende il nome da Pietro IV del Portogallo.\nVi si sono svolte corride, festival e persino autodaf\u00e9 durante l'inquisizione spagnola.\nOggi si assiste a occasionali comizi politici ed i suoi sobri edifici ospitano negozi di souvenir, gioiellerie e bar.\nNella met\u00e0 del XIX secolo fu piastrellata con mattonelle bianche e nere in modo da creare un andamento ondulante. Questo fu uno dei primi motivi decorativi delle piazze e strade di Lisbona.\nAl lato nord della piazza si trova il \"Teatro Nacional D. Maria II\" il quale ricevette il nome della figlia di Pietro IV, Maria II.\nStatua di Pietro IV.\nAl centro della piazza si erge la statua di Pietro IV del Portogallo, primo imperatore del Brasile, alla cui base si notano quattro figure allegoriche rappresentanti le quattro virt\u00f9 cardinali: la Giustizia, la Sapienza, la Fortezza e la Temperanza, qualit\u00e0 attribuite al Re-soldato.Si cre\u00f2 una leggenda urbana attribuita a tale statua, secondo cui essa fosse stata inizialmente realizzata per l'imperatore Massimiliano I, fucilato poi nel 1867, poco prima che la statua fosse terminata.\nData la somiglianza tra i due imperatori, la statua fu riadattata alla figura del re portoghese e deposta in Piazza del Rossio.\nVari studiosi come Jos\u00e9 Augusto Fran\u00e7a, storico e studioso d'arte, non erano d'accordo con questa teoria visto che la statua presenta chiari segnali che richiamano figure portoghesi: gli scudi nei bottoni, la collana dell'Ordine della Torre e della spada e la Carta Costituzionale.\nRecenti scoperte alla base della statua durante opere di restauro, confermano che si tratta della figura di Pietro IV."}
{"id": "2211721", "revid": "767487", "url": "https://it.wikipedia.org/wiki?curid=2211721", "title": "Dracunculus (zoologia)", "text": "Dracunculus \u00e8 un genere di nematodi parassiti della famiglia delle Dracunculidae. Gli esseri umani sono gli ospiti di alcune specie."}
{"id": "2211737", "revid": "271907", "url": "https://it.wikipedia.org/wiki?curid=2211737", "title": "Lev Abramovi\u010d Polugaevskij", "text": "Biografia.\nCresciuto a Kujby\u0161ev dove la famiglia era evacuata durante la Grande guerra patriottica, divenne Grande maestro e fu uno dei partecipanti alla gara Unione Sovietica - Resto del mondo del 1970. Prov\u00f2 pi\u00f9 volte la conquista al titolo mondiale: nel 1977 fu sconfitto ai primi turni, nel 1980 super\u00f2 sia Henrique Mecking che l'ex campione del mondo Michail Tal' per essere poi sconfitto, in semifinale, da Viktor Kor\u010dnoj.\nLa sua morte fu causata da un tumore al cervello nel 1995.\nOpere.\nScrisse diversi libri sulla teoria degli scacchi.\nSua una particolare variante della Difesa Siciliana, variante Najdorf: 1 e4 c5 2 Cf3 d6 3 d4 cxd4 4 Cxd4 Cf6 5 Cc3 a6 6 Ag5 e6 7 f4 b5!? (chiamata variante Polugaevskij)."}
{"id": "2211741", "revid": "436907", "url": "https://it.wikipedia.org/wiki?curid=2211741", "title": "Living in Fear", "text": "Living in Fear \u00e8 il secondo album in studio del supergruppo The Power Station, pubblicato nel 1996 dalla Chrysalis e dalla Capitol Records.\nIl disco.\nProdotto da Bernard Edwards, storico bassista dei Chic, si tratta dell'ultima pubblicazione del gruppo prima di sciogliersi definitivamente nel 1997."}
{"id": "2211743", "revid": "1573940", "url": "https://it.wikipedia.org/wiki?curid=2211743", "title": "Petrogale persephone", "text": "Il wallaby di Proserpine (Petrogale persephone ) \u00e8 una specie di wallaby delle rocce.\nDescrizione.\nI wallaby delle rocce ricordano molto i canguri e sono una versione pi\u00f9 piccola dei wallaby, i loro cugini molto pi\u00f9 noti. Nello specifico, \"P. persephone\" ha un corpo lungo 60\u201365\u00a0cm e una coda di 60\u201370\u00a0cm; pesa 6,4-8,8\u00a0kg. Il wallaby di Proserpine pu\u00f2 essere grigio o marrone, con chiazze pi\u00f9 chiare sul pelo. Una striscia grigia va dall'angolo della bocca alle orecchie e la coda ha la punta bianca. \u00c8 pi\u00f9 grosso e ha la coda pi\u00f9 lunga della maggior parte dei wallaby delle rocce.\nDistribuzione e habitat.\nQuesta specie vive nelle distese rocciose, dove le sue zampe callose hanno una presa salda sulla superficie sconnessa. Vive tra le foreste semi-decidue di rampicanti e quelle di acacia, ed \u00e8 una specie arcaica che risale a un tempo in cui la zona era molto pi\u00f9 umida e la foresta pluviale copriva la maggior parte dell'Australia. \u00c8 stato scoperto solo nel 1977 vicino alla citt\u00e0 di Proserpine e copre un territorio molto ristretto nel Whitsunday Shire, nel Queensland, che comprende la Clarke Range vicino a Proserpine, e i margini settentrionali, orientali e parte di quelli occidentali del Conway Range.\nBiologia.\nNon si sa molto delle abitudini di questo animale. \u00c8 timido e raramente si avventura lontano dalle distese sassose e dalle foreste in cui vive. Quando \u00e8 in allarme si arrampica sugli alberi. Mangia principalmente le foglie, ma durante i periodi di siccit\u00e0 si sposta sul limitare della foresta per brucare l'erba. Ha un territorio di circa 30 ettari. La vita di un wallaby delle rocce ruota attorno alla riproduzione. Il periodo di gestazione \u00e8 di 33-34 giorni, e, fatto del tutto sorprendente, le femmine si accoppiano di nuovo a poche ore dalla nascita del piccolo. I giovani wallaby continuano a svilupparsi nel marsupio della madre per circa 210 giorni, prima di compiere i primi passi nel mondo esterno. Di solito quando esce un piccolo dal marsupio, ne nasce anche un altro.\nConservazione.\nSi tratta dell'unico wallaby delle rocce a rischio. Vive in zone in cui \u00e8 forte la pressione da parte degli uomini e potrebbe essere in difficolt\u00e0 se in competizione con altre specie di wallaby delle rocce. Nel 1997 si conosceva l'esistenza di 26 colonie, di cui 14 su terreni privati e le restanti in parchi nazionali e foreste dello stato."}
{"id": "2211744", "revid": "339392", "url": "https://it.wikipedia.org/wiki?curid=2211744", "title": "Rinaldo di Montalbano", "text": ""}
{"id": "2211745", "revid": "767487", "url": "https://it.wikipedia.org/wiki?curid=2211745", "title": "Energia rotazionale", "text": "L'energia rotazionale \u00e8 una forma di energia cinetica associata al moto di rotazione di un corpo rigido. Nel caso di un corpo rigido a simmetria assiale e che ruoti attorno all'asse di simmetria, l'energia rotazionale risulta proporzionale al prodotto del momento di inerzia \"I\" del corpo per il quadrato della sua velocit\u00e0 angolare \"\u03c9\": \nL'espressione ricorda quella dell'energia cinetica traslazionale,\nformula_2\nma in luogo della massa \"m\" vi compare il momento di inerzia (la propriet\u00e0 dei corpi che si oppone al moto rotazionale, cos\u00ec come la massa si oppone a quello traslazionale), e in luogo della velocit\u00e0 lineare \"v\" compare la velocit\u00e0 angolare.\nTutto ci\u00f2 \u00e8 facilmente riscontrabile sostituendo\nformula_3 \nformula_4 ."}
{"id": "2211753", "revid": "298055", "url": "https://it.wikipedia.org/wiki?curid=2211753", "title": "Raponzo Tubero", "text": ""}
{"id": "2211754", "revid": "484362", "url": "https://it.wikipedia.org/wiki?curid=2211754", "title": "Tribunale Superiore delle acque pubbliche", "text": "Il Tribunale Superiore delle acque pubbliche \u00e8 un organo giurisdizionale dell'ordinamento italiano. Ha sede nel Palazzo di Giustizia a Roma ed ha competenza in determinate materie su tutto il territorio nazionale.\nEvoluzione storica.\nVenne istituito col regio decreto 11 dicembre 1933, n. 1775, tuttavia l'esiguit\u00e0 delle sentenze emanate, in appello delle 8 sedi dei Tribunali regionali delle acque pubbliche, avevano portato il Governo col decreto legge 11 novembre 2002, n. 251 alla soppressione sia dei Tribunali regionali che del Tribunale superiore delle acque pubbliche, con contestuale suddivisione delle competenze tra i giudici ordinari e i tribunali amministrativi regionali.\nTuttavia la legge di conversione 10 gennaio 2003, n. 1, non ha convertito in legge tale parte del decreto, limitandosi a modificarne la composizione per sanare la sentenza di illegittimit\u00e0 costituzionale della Corte costituzionale.\nCompetenze.\nIl Tribunale Superiore delle acque pubbliche decide in grado di appello le cause in materia di diritti soggettivi, ai sensi dell'art. 142 del R.D. n. 1175/1933, sulle controversie relative alla demanialit\u00e0 delle acque, per i limiti dei corsi d'acqua, bacini idrici naturali od artificiali, sugli alvei e sulle sponde dei fiumi, ecc.; controversie relative a diritti relativi alle derivazioni e utilizzazioni di acque pubbliche; controversie riguardanti l'occupazione a qualunque titolo di fondi e terreni e conseguenti indennit\u00e0; controversie per risarcimenti di danni dipendenti da qualunque opera eseguita dalla pubblica amministrazione; ricorsi previsti dagli artt. 25 e 29 del RD 8 ottobre 1931 n. 1604, recante \"TU delle leggi sulla pesca\".\nQuale organo di giurisdizione amministrativa il tribunale Superiore ha competenza in materia di interessi legittimi, ai sensi dell'art. 143 T.U. acque, sui ricorsi per incompetenza, per eccesso di potere e per violazione di legge avverso i provvedimenti presi dalla amministrazione in materia di acque pubbliche; sui ricorsi, anche per il merito, contro i provvedimenti dell'autorit\u00e0 amministrativa relativi all'esecuzione di opere idrauliche di cui all'art. 217 T.U. acque; in tema di contravvenzioni che alterino lo stato delle cose, nonch\u00e9 contro i provvedimenti adottati dall'autorit\u00e0 amministrativa in materia di regime delle acque pubbliche di cui all'art. 221 T.U. acque; sui ricorsi in materia di diritti esclusivi di pesca.\nInfine, ha competenza sia in grado di appello che in sede di legittimit\u00e0 anche per le controversie relative alle acque pubbliche sotterranee e per quelle concernenti la ricerca, l'estrazione e l'utilizzazione delle acque sotterranee nei comprensori soggetti a tutela sempre che le controversie interessino la pubblica amministrazione.\nComposizione.\nNe fanno parte:\nSe la sentenza si emette in grado di appello si decide con cinque votanti: il Presidente, due consiglieri di Cassazione, un consigliere di Stato e un tecnico; se viene emessa in sede di giurisdizione amministrativa si decide con sette votanti: il Presidente, due consiglieri di Cassazione, tre consiglieri di Stato e un tecnico."}
{"id": "2211755", "revid": "767487", "url": "https://it.wikipedia.org/wiki?curid=2211755", "title": "Gerald Michael Maynes", "text": "Da sempre interessato allo studio dei marsupiali, .\n\u00c8 stato il primo, nel 1982, a descrivere il \"Petrogale persephone\", una rara specie di wallaby delle rocce del Queensland."}
{"id": "2211760", "revid": "661526", "url": "https://it.wikipedia.org/wiki?curid=2211760", "title": "Le parole non le portano le cicogne", "text": "Le parole non le portano le cicogne \u00e8 un libro scritto da Roberto Vecchioni nel 2000 e pubblicato da Einaudi nella collana \"I coralli\"."}
{"id": "2211765", "revid": "1305772", "url": "https://it.wikipedia.org/wiki?curid=2211765", "title": "Goffredo II d'Angi\u00f2", "text": "Origine.\nCome ci viene confermato dai documenti n\u00b0I e n\u00b0 VI del \"Cartularium monasterii Beat\u00e6 Mari\u00e6 Caritatis Andegavensis, Archives d'Anjou\", era l'unico figlio maschio del quarto conte d'Angi\u00f2, Folco III Nerra o \"il Nero\" e di Ildegarda, di cui non si conosce gli ascendenti, ma sicuramente originaria della Lotaringia; sulle origini di Ildegarda furono formulate varie ipotesi:\ndiscendente dai conti di Sundgau,\ndiscendente dai conti di Nordgau,\nfiglia del duca dell'Alta Lotaringia, Teodorico I e di Richilde di Metz.\nSecondo il documento n\u00b0 XXII del \"Cartulaire noir de la cath\u00e9drale d'Anger\", Folco III Nerra o \"il Nero\", nel 1020, fece una donazione in suffragio dei propri genitori (\"pro anima patris mei Gauffredi et matris Adel\u00e6\"), che erano il terzo Conte di Angi\u00f2 e conte di Chalon, Goffredo I Grisegonelle (938 circa - 21 luglio 987) e di Adele di Troyes (ca. 950 - \u2020 974), figlia di Roberto di Vermandois, conte di Meaux e di Troyes, e d'Adeliaide (930/5- dopo l'agosto 967), figlia di Giselberto di Ch\u00e2lon e di Ermengarda, figlia di Riccardo di Autun e sorella di Ugo il Nero, come confermato dal Cartulaire de l'abbaye de Monti\u00e9ramey.\nBiografia.\nLa data di nascita di Goffredo,14 ottobre 1006, \u00e8 riportata dal \"Chronicon Vindocinense\" (\"MVI - Gosfridus comes natus est II Idus Octobris\") e dal \"Chronico Andegavensi\" (\"MVI . Gosfridus Martellus comes natus est pridie Idus Octobris\"), mentre secondo il documento n\u00b0 1 dell \"Cartulaire de l'abbaye de Saint-Aubin d'Angers, Tome I\", era nato nel 1007.\nIl documento n\u00b0 I del \"Cartularium monasterii Beat\u00e6 Mari\u00e6 Caritatis Andegavensis, Archives d'Anjou\", cita anche Goffredo Martello, assieme a suo padre, Folco III, e a sua madre, Ildegarda, quando fondarono il monastero della \"Beat\u00e6 Mari\u00e6 Caritatis Andegavensis\", mentre il documento n\u00b0 VI dello stesso Cartularium lo cita anche quando fecero una donazione al monastero de La Charit\u00e9 Sainte-Marie d\u00b4Anjou.\nNel 1032, la sua sorellastra, Adele (\u2020 1035 circa), che,da quattro anni era contessa di Vend\u00f4me, dopo la morte del figlio primogenito, Burcardo, conte di Vend\u00f4me, assieme al proprio figlio, Folco l'Oison, chiese l'aiuto di Goffredo, contro le prevaricazioni del figlio, Folco l'Oison, in cambio della sua met\u00e0 della contea, ma Goffredo II Martello, vedendo che Folco l'Oison, continuava a comportarsi male verso la madre, si appropri\u00f2 dell'intera contea di Vend\u00f4me.\nIn quello stesso 1032, il 31 gennaio, Goffredo aveva sposato Agnese di Borgogna (995-1067), come riportato dal \"Chronico Sancti Michaelis in periculo maris\", dal \"Chronic\u00e6 sancti Albini Andegavensis\" e dal \"Chronica sancti Sergii Andegavensis\"; Agnese di Borgogna, secondo il monaco cluniacense e cronista medievale, Rodolfo il Glabro, era figlia del conte di Borgogna e duca di Borgogna Ottone I Guglielmo di Borgogna (962\u20131026) e della contessa di M\u00e2con, Ermentrude di Roucy (ca. 950\u2013 ca. 1003), figlia di Ragenoldo Conte de Roucy e, secondo il continuatore del cronista Flodoardo, di Alberada di Lotaringia, che a sua volta era figlia di Gerberga di Sassonia.Agnese di Borgogna, che, da due anni era vedova di il Duca d'Aquitania e conte di Poitiers, Guglielmo il Grande, lasci\u00f2 l'Aquitania e si trasfer\u00ec, coi figli, presso la corte d'Angi\u00f2, anche se la chiesa riteneva questo matrimonio incestuoso (come riporta lo storico francese, Alfred Richard, nel suo \"Les comtes de Poitou, tome I\").Comunque Agnese fece pressione sul marito perch\u00e9 combattesse il nuovo duca d'Aquitania, Guglielmo il Grosso, figlio di primo letto di Guglielmo V, e, nel 1033, secondo il Richard Goffredo Martello condusse le sue truppe nel Poitou, dirigendosi su Poitiers; lo scontro avvenne il 20 settembre 1033, e, come ci conferma anche il \"Chronic\u00e6 sancti Albini Andegavensis\", Guglielmo il Grosso fu fatto prigioniero da Goffredo Martello nella battaglia di Mont-Couer, nei pressi di Taiz\u00e9.Guglielmo il Grosso, sempre secondo il Richard fu liberato solo tre anni dopo dietro al pagamento di un cospicuo riscatto, senza per\u00f2 cedere alcun territorio.\nIn quegli stessi anni, la rivalit\u00e0 tra Goffredo e suo padre, Folco III Nerra, fu tanto grande che si arriv\u00f2 alla guerra (secondo il Richard, Guglielmo il Grosso, dopo essere stato liberato, si astenne dall'intervenire nella guerra che si era scatenata tra Goffredo Martello e suo padre) e Goffredo fu sconfitto dal padre, nel 1039; dopo la sconfitta, Goffredo Martello fu costretto dal padre, a percorrere parecchie miglia con una sella sulla schiena e quando Folco Nerra lo vide strisciare verso di lui, lo respinse con un piede lanciando un urlo di vittoria.\nAlla morte di Guglielmo il Grosso, senza eredi, nel 1038, duca d'Aquitania divenne il fratellastro, il duca di Guascogna, Oddone o Eudes, figlio di secondo letto di Guglielmo V e di Brisca (o Sancha) di Guascogna, figlia del duca Guglielmo I di Guascogna. Goffredo Martello aiut\u00f2 il figliastro, Pietro, ormai maggiorenne, a sfidare il fratellastro, nuovo duca d'Aquitania, fomentando la ribellione in Aquitania.Per sedare la rivolta, all'inizio del 1039, Oddone, dalla Guascogna si mosse verso il Poitou con un piccolo contingente, ma fu affrontato dal signore di Mauz\u00e9, Guglielmo il Bastardo, dove si accese una battaglia in cui Oddone mor\u00ec.Essendo Oddone senza eredi, il fratellastro Pietro gli succedette e assunse il nome di Guglielmo l'Ardito (Guglielmo VII d'Aquitania e Guglielmo V di Poitiers).\nNel maggio 1040, Goffredo assieme alla moglie Agnese, fond\u00f2 il monastero della Trinit\u00e0 a Vend\u00f4me.Sempre in quell'anno, Goffredo Martello, alla morte di suo padre, Folco Nerra, il 21 giugno, divenne conte d'Angi\u00f2, come ci viene confermato dalla \"Chronica de Gesta Consulum Andegavorum, Chroniques d'Anjou\" (Folco Nerra mor\u00ec a Metz, mentre rientrava in Angi\u00f2 dal suo terzo pellegrinaggio in Terra Santa..\nIn quegli anni il re di Francia Enrico I era in guerra contro la casa di Blois, e contro il conte Tebaldo III, si serv\u00ec dell'aiuto del conte d'Angi\u00f2, Goffredo II Martello, concedendogli l'investitura della contea di Tours, a patto che la togliesse a Tebaldo.Cos\u00ec Goffredo II Martello port\u00f2 a termine la conquista della Turenna iniziata da suo padre, Folco III Nerra (Nel 1016, Folco Nerra aveva iniziato la politica di usurpazione e conquista della Turenna, infliggendo ad Oddone II di Blois una dura sconfitta a Pontlevoy. Folco continu\u00f2, per tutta la vita, la sua penetrazione in Turenna e la guerra contro il potente conte di Blois, come conferma anche il monaco e uno dei maggiori cronisti d'et\u00e0 medievale, Rodolfo il Glabro). Goffredo II Martello, ricevuta l'investitura da Enrico I, cinse d'assedio la citt\u00e0 di Tours, dove accorse anche il fratello di Tebaldo III, Stefano II conte di Troyes nel vano tentativo do togliere il blocco alla citt\u00e0, ma Goffredo attacc\u00f2 a Nouy, presso Saint-Martin-le-Beau, riportando una schiacciante vittoria e Tebaldo III, che era caduto prigioniero dovette cedere Tours e l'intera Turenna a Goffredo.\nTra il 1047 e il 1048, dato che il vescovo di Le Mans, Gervasio, aveva usurpato la tutela del giovane conte del Maine, Ugo IV, Goffredo intervenne occupando la contea. Ma il re di Francia Enrico I con l'aiuto del duca di Normandia, Guglielmo il Bastardo, nel 1048 comp\u00ec una spedizione in Angi\u00f2, dove Guglielmo si distinse per valore e abilit\u00e0 strategica. Guglielmo prosegu\u00ec la guerra contro il conte d'Angi\u00f2 anche l'anno dopo, il 1049, dove, secondo \"The Gesta Guillelmi of William of Poitiers\", Guglielmo sconfisse Goffredo Martello, a Mouliherne. E dopo due anni, ancora Guglielmo ferm\u00f2 Goffredo d'Angi\u00f2, che aspirava di togliere il Maine al Conte Eriberto II.\nNel gennaio 1049, Goffredo Martello, fece una donazione, assieme alla moglie, Agnese, al monastero della Trinit\u00e0 a Vend\u00f4me e, nel 1052, fece una donazione alla chiesa di San Nicola di Poitiers, sempre assieme alla moglie.in quello stesso anno Goffredo Martello riusc\u00ec a farsi annullare il matrimonio per consanguineit\u00e0. Il divorzio viene confermato (\"divortio autem facto inter Agnetem et comitum Gaufridum\") dal documento LXXII del \"Cartulaire de l'abbaye de Saint-Aubin d'Angers, Tomes I\", in cui la contessa Ildegarda, moglie del conte Folco IV d'Angi\u00f2, successore di Goffredo Martello, restitu\u00ec una propriet\u00e0 al monastero di Saint-Aubin d'Angers.\nDopo il matrimonio del duca di Normandia, Guglielmo con Matilde delle Fiandre (1032 - 1083), il re di Francia, Enrico I, temendo questa alleanza tra Normandia e Fiandre mut\u00f2 la sua politica amichevole nei confronti di Guglielmo; infatti, fatta la pace col conte d'Angi\u00f2, Goffredo II Martello, insieme invasero la Normandia due volte, nel 1054 e ancora nel 1058, ma in entrambe le occasioni Goffredo ed Enrico subirono delle cocenti sconfitte: la prima volta a Mortemer non lontano da Aumale; la seconda a Varaville, presso la foce del Dives.Nel frattempo, nel corso del 1056, Guglielmo era riuscito a riportare nel Maine il conte del Maine, Eriberto II, che si era rifugiato in Normandia, perch\u00e9, qualche anno prima, era stato scacciato dalla sua contea da Goffredo II Martello d'Angi\u00f2. Goffredo riusc\u00ec ancora una volta a rioccupare Le Mans da dove fu cacciato nel 1057, e, siccome Eriberto II non aveva eredi, il duca di Normandia, Guglielmo stipul\u00f2 un contratto di fidanzamento tra suo figlio (di pochi anni) Roberto e Margherita, la sorella di Eriberto, con la clausola che, alla morte di Eriberto II, sempre senza eredi, il futuro genero, Roberto avrebbe ereditato la contea.\nNel 1056, per l'intervento del re di Francia, Enrico I, Goffredo dovette restituire la contea di Vend\u00f4me al legittimo erede, il figlio di sua sorellastra Adele, Folco l'Oison, che dovette riconoscersi vassallo di Goffredo Martello.\nDopo la separazione di Agnese da Goffredo Martello, dato che quest'ultimo si era rifiutato di restituire al'ex figliastro, Guglielmo V di Poitiers o Guglielmo l'Ardito, i territori del ducato d'Aquitania che aveva sottratto a Guglielmo il Grosso, si giunse allo scontro armato: Goffredo Martello invase il Poitou e Guglielmo chiese ed ottenne la pace.Secondo il Richard, la guerra riprese e, nel 1058, Guglielmo VII riusc\u00ec a sorprendere l'ex patrigno, Goffredo Martello, che fu costretto a rinchiudersi nel castello di Saumur, che fu messo sotto assedio da Guglielmo VII.Guglielmo VII mor\u00ec, di dissenteria, durante l'assedio di Saumur, in quello stesso anno, ed essendo senza eredi maschi, nei titoli gli subentr\u00f2 il fratello, il duca di Guascogna, Guido Goffredo.\nNel 1060, secondo le \"Preuves de l'Histoire de l'abbaye royale et de la ville de Tournus\" Goffredo Martello con la quarta moglie, Adelaide (\"Adelaidis Teutonic\u00e6\") fu tra i cofondatori del priorato di Laudun, sotto la guida dell'abbazia di Tours.Secondo la \"Chronica de Gesta Consulum Andegavorum, Chroniques d'Anjou\" Goffredo II Martello, sempre nel 1060, essendo ammalato, abbandon\u00f2 i suoi titoli lasciandoli ai nipoti, il conte di G\u00e2tinais, Goffredo III il Barbuto e suo fratello, Folco IV \"il Rissoso\", e, secondo la nota n\u00b0 3 del documento n\u00b0 CXLIII del \"Cartulaire de l'abbaye cardinale de la Trinit\u00e9 de Vend\u00f4me, Tomes I\", Goffredo Martello mor\u00ec il 14 novembre 1060, nel monastero che lui aveva fondato (Abbaye Saint-Nicolas d'Angers), dove era stato assistito durante la sua malattia e dove aveva indossato l'abito monacale, assistito dal nipote, Folco \"il Rissoso\", mentre suo successore fu Goffredo III il Barbuto, mentre secondo le \"Chronic\u00e6 sancti Albini Andegavensis, Chroniques des Eglises d'Anjou\" Goffredo Martello mori il 14 novembre 1061 e gli successe il nipote, Folco IV \"il Rissoso\" ((\"MLXI - Obiit Gaufridus Martellus, XVIII Kalend.decembris, cui successit Fulgo cognominatus Rechin\").Dopo l'avvento al potere di Goffredo III il Barbuto si ebbe la ribellione di Goffredo di Pruliaco ed altri nobili, come ci narra la \"Ex Chronico Turonensi\".\nMatrimoni e discendenza.\nGoffredo, secondo la \"Historia sancti Florentii Salmurensis, Chroniques des Eglises d'Anjou\", ebbe quattro mogli: infatti, dopo il ripudio di Agnese di Borgogna spos\u00f2 Grecia, che ripudi\u00f2 per sposare Adele di Blois, che, poco dopo, ripudi\u00f2 per riprendere la seconda moglie, Grecia, che ripudi\u00f2 per la seconda volta, per sposare infine Adelaide:\nGoffredo, nonostante i quattro matrimoni, non ebbe figli da nessuna delle quattro mogli.."}
{"id": "2211767", "revid": "45927", "url": "https://it.wikipedia.org/wiki?curid=2211767", "title": "Caratteri jolly", "text": ""}
{"id": "2211777", "revid": "1819104", "url": "https://it.wikipedia.org/wiki?curid=2211777", "title": "Joe Kido", "text": " \u00e8 un personaggio immaginario delle prime due stagioni dell'anime dedicato all'universo di \"Digimon\", \"Digimon Adventure\" e \"Digimon Adventure 02\".\nIl suo Digimon partner \u00e8 Gomamon. Joe ha due fratelli pi\u00f9 grandi di lui, Shin e Shuu. Il padre di Joe aveva pianificato che ognuno dei suoi figli divenisse un medico come lui, una tradizione che esiste in Giappone dal periodo Edo. Joe \u00e8 il possessore della Digipietra della Sincerit\u00e0 (dell'Affidabilit\u00e0 in \"Adventure 02\").\n\u00c8 doppiato in giapponese da Masami Kikuchi in quasi tutti i media, da Junya Ikeda in \"Digimon Adventure tri.\" e ', e da Takeshi Kusao in ' e in italiano da Marco Vivio in quasi tutti i media e da Leonardo Caneva in \"\".\nPreludio a \"Digimon Adventure\".\n\u00c8 stato testimone del combattimento Greymon/Parrotmon ed \u00e8 cos\u00ec divenuto un Digiprescelto.\n\"Digimon Adventure\".\nQuando arriva a Digiworld per la prima volta Joe ha dodici anni e frequenta la prima media in una scuola media privata. Nonostante le sue preoccupazioni continue ed il suo essere estremamente riluttante a fare qualsiasi cosa, Joe ha un forte senso di responsabilit\u00e0. In molte circostanze prova ad ergersi all'interno del gruppo come la voce della ragione e cerca, spesso senza successo, di dissuadere gli altri Digiprescelti dall'intraprendere azioni sconsiderate. \u00c8 spesso ritenuto un po' tardo ed il suo atteggiamento volto sempre a ricercare la sicurezza in ogni azione pi\u00f9 insignificante \u00e8 spesso fonte di prese in giro da parte degli altri personaggi, soprattutto Gomamon, il suo Digimon partner, che ritiene che Joe debba essere pi\u00f9 leggero su determinate questioni e guardare al lato positivo delle cose.\nTuttavia, il senso di responsabilit\u00e0 a volte lo porta a compiere azioni disinteressate, anche nei confronti di s\u00e9 stesso, e coraggiose. La sua Digipietra della Sincerit\u00e0 (\u8aa0\u5b9f\u306e\u7d0b\u7ae0 \"Seijitsu no Monsh\u014d\") si attiva per la prima volta durante una battaglia con MegaSeadramon, Digimon che lui e TK incontrano sulla strada per Odaiba. Joe riesce a salvare TK dall'affogamento a sue spese: poich\u00e9 \u00e8 stato in grado di mettere la sicurezza di TK davanti alla propria, la sua Digipietra inizia a brillare e permette ad Ikkakumon di superdigievolvere nella sua forma al livello evoluto, Zudomon, per la prima volta e di sbarazzarsi poi di MegaSeadramon. Inoltre, poco dopo il ritorno dei Digiprescelti a Digiworld e la perdita da parte di Mimi della voglia di lottare, a causa della prematura morte di alcuni Digimon alleati molto vicini a lei, Joe decide di rimanere con lei cos\u00ec da non lasciarla sola ed esposta al pericolo. C'\u00e8 una piccola possibilit\u00e0 che ci sia un interesse sentimentale tra i due, ma ci\u00f2 non viene mai messo in evidenza.\n\"Our War Game!\".\nJoe non partecipa attivamente alla battaglia contro Diaboromon perch\u00e9 impegnato in un compito in classe dei corsi estivi ai quali si \u00e8 iscritto. Appare in una sola scena, in cui arriva trafelato al compito perch\u00e9 come al solito in ritardo, facendo cadere il suo astuccio e disseminando penne e matite ovunque. Tai, che chiama a casa di Joe per chiedergli di attivarsi, viene a sapere dalla sua famiglia della cosa, rimane stupito ed esclama \"Chi lo capisce \u00e8 bravo!\".\nNel maggio 2000, Joe arriva a Digiworld e rilascia il potere della sua Digipietra per liberare i Digimon Supremi. Conseguenza di ci\u00f2 \u00e8 l'impossibilit\u00e0 da parte di Gomamon di divenire Zudomon.\n\"Digimon Adventure 02\".\nL'impegno profuso nello studio ripaga Joe, che ora \u00e8 studente in una scuola superiore privata. Successivamente \u00e8 impegnato a studiare per degli esami, aiutando gli altri Digiprescelti nel tempo libero che riesce a ritagliarsi. Il suo aiuto \u00e8 importante nell'episodio \"Prigionieri negli abissi\", in cui lui e Ikkakumon, chiamati in aiuto da Cody, aiutano i nuovi Digiprescelti a fuggire da una base petrolifera sottomarina dove erano rimasti intrappolati. Joe d\u00e0 anche un fondamentale aiuto psicologico a Cody, in lacrime per aver mentito a suo nonno, dicendogli che esistono anche bugie a fin di bene, che dette una volta ogni tanto non fanno male. Joe fa notare al ragazzo che la sua bugia ha salvato nove vite e Cody si rincuora, prendendo il Digiuovo dell'Affidabilit\u00e0 che aveva precedentemente rifiutato, non sentendosi all'altezza di prenderlo.\nSi viene successivamente a sapere che uno dei fratelli maggiori di Joe, Shuu, \u00e8 uno studioso di folklore giapponese con il Professor Takenouchi, il padre di Sora.\n\"Digimon Adventure tri.\".\nTre anni dopo la sconfitta di Malomyotismon Joe frequenta l'ultimo anno di liceo. Costantemente impegnato a dare il meglio di s\u00e9 negli studi in vista dell'ingresso all'universit\u00e0, peraltro con scarsi risultati, in un primo momento decide di chiamarsi fuori dalla crisi che investe Tokyo in seguito alla ricomparsa dei digimon, tanto da non essere presente n\u00e9 alla crisi di Haneda n\u00e9 alla comparsa di Alphamon. In occasione di un incontro con gli altri prescelti, inoltre, afferma di aver trovato una fidanzata, anche se i suoi compagni mostrano di non prenderlo sul serio.\nNonostante i tentativi di Gomamon e degli altri prescelti di fargli capire la necessit\u00e0 di combattere nuovamente tutti insieme contro la nuova minaccia, Joe, pur combattuto, continua ad ignorare i propri doveri fino a quando lui e Mimi non vengono a trovarsi di fronte all'attacco di un Imperialdramon asservito al nuovo Imperatore Digimon, durante il quale Joe riesce a far megadigievolvere per la prima volta Gomamon in Vikemon, permettendogli di sconfiggere temporaneamente il nemico.\nEpilogo.\nNell'anno 2027, Joe diventa un medico per Digimon, anche se i suoi pazienti continuano a mangiare i suoi abbassalingua. Il suo secondo fratello, Shuu, sembra impegnato a studiare Digiworld insieme a Izzy e al padre di Sora. Ha un figlio, molto simile a lui, che ha un Bukamon. Sua moglie non \u00e8 menzionata.\n\"Diaboromon Strikes Back!\".\nAll'inizio del film si vede Joe che sembra occupato ad iscriversi ad una scuola superiore di sua scelta. Successivamente, aiuta Davis e Ken a recuperare due biciclette in modo da permettergli di raggiungere il molo, dove si trovano sia i loro Digimon partner che Armageddemon.\n\"Michi e no Armor Shinka\".\nIn \"\"Michi e no Armor Shinka\" viene rivelata gran parte della storia di famiglia di Joe e di come ora suo padre accetti la scelta di suo figlio di continuare la loro tradizione o meno. \u00c8 a causa di Joe che i D-Terminal dei ragazzi si confondono e inevitabilmente si scambiano, generando nuove Armordigievoluzioni per combattere contro Pukumon.\nCharacter song.\nJoe dispone di due \"image song\", \"Chigau Boku ga Iru\"\" (\"C'\u00e8 un altro me\") e \"Kaze ni Mukatte\" (\"Affronta il vento\"), ed un'altra in comune con Gomamon (Junko Takeuchi) chiamata \"Sora wo Kurooru\" (\"Nuota per il cielo\"). In \"Digimon Adventure Tri\". ne possiede una terza, intitolata \"\"I can't\"\".\nAccoglienza.\nSecondo un sondaggio condotto da Manga Entertainment, Joe \u00e8 risultato l'ottavo personaggio preferito dagli utenti, ottenendo il 4% delle preferenze."}
{"id": "2211780", "revid": "309289", "url": "https://it.wikipedia.org/wiki?curid=2211780", "title": "Petrogale rothschildi", "text": "Il wallaby delle rocce di Rothschild (Petrogale rothschildi ), noto anche come wallaby delle rocce di Roebourne, \u00e8 una specie di Macropodide diffusa in Australia Occidentale, nel distretto del Pilbara e nell'arcipelago di Dampier. Attualmente non \u00e8 considerato specie a rischio, ma \u00e8 minacciato dalle volpi rosse (\"Vulpes vulpes\").\n\u00c8 uno dei wallaby delle rocce di maggiori dimensioni, oltre ad essere uno dei pi\u00f9 graziosi. \u00c8 ricoperto da una pelliccia bruno-dorata con dei riflessi grigiastri sul collo che spesso assumono una tonalit\u00e0 viola. Animale soprattutto notturno, \u00e8 un brucatore d'erba che vive nelle zone rocciose."}
{"id": "2211786", "revid": "47767", "url": "https://it.wikipedia.org/wiki?curid=2211786", "title": "Stratholme", "text": ""}
{"id": "2211787", "revid": "47767", "url": "https://it.wikipedia.org/wiki?curid=2211787", "title": "Gnomeregan", "text": ""}
{"id": "2211791", "revid": "599013", "url": "https://it.wikipedia.org/wiki?curid=2211791", "title": "Tribunale Regionale delle acque pubbliche", "text": "Il Tribunale Regionale delle acque pubbliche \u00e8 un organo giurisdizionale italiano di primo grado con competenza speciale in materia di acque pubbliche, demanialit\u00e0 dei fondi e corsi d'acqua.\nStoria.\nTale organo venne istituito con il decreto legislativo 20 novembre 1916 n. 1664, che prevedeva all'art. 34, venne stabilita una competenza eterogenea relativa a controversie sulla demanialit\u00e0 delle acque, ai limiti dei loro corsi, alvei e sponde, alle derivazioni ed utilizzazioni di acque pubbliche, ai ricorsi avverso i provvedimenti definitivi adottati dall'amministrazione in materia di acque pubbliche, e simili. Venne previsto un doppio binario tra diritti soggettivi e interessi legittimi: per i primi al fine di assicurare un doppio grado di giurisdizione alle controversie che prima del 1916 erano attribuite ai tribunali ordinari, vennero istituiti otto tribunali regionali con gli artt. 65 e 66 del RD 9 ottobre 1919. n. 2161; per i secondi giudicava in un unico grado il Tribunale Superiore delle acque pubbliche, che effettuava altres\u00ec l'appello sulle decisioni dei Tribunali regionali.\nNel 1933 in sede di riordino la normativa venne consolidata regio decreto 11 dicembre 1933 n. 1775, recante \"Testo unico sulle acque e impianti elettrici\" e RD 8 ottobre 1931 n. 1604 recante \"Testo unico delle leggi sulla pesca\"; in particolare gli artt. 138 e 139. Inoltre, lo stesso art. 138 predetto defin\u00ec i Tribunali regionali quali Sezioni della Corte di appello, di tipo specializzato, costituite da magistrati della Corte di appello, a cui sono aggregati tre funzionari del Genio civile.\nNel 2002 la Corte costituzionale con la sentenza n. 305/2002 ha ritenuto incostituzionali gli articoli 139 e 143, comma 3 del T.U. acque in quanto non prevedono la nomina di uno o pi\u00f9 supplenti, nell'ipotesi di astensione di uno dei componenti titolari, e con la sentenza n. 353/2002 la Corte ha dichiarato l'illegittimit\u00e0 costituzionale della composizione dei tribunali regionali relativamente alla partecipazione al collegio giudicante di uno dei tre tecnici, gi\u00e0 funzionari del genio civile.\nCompetenza.\nLa competenza dei Tribunali regionali delle Acque Pubbliche in materia di diritti soggettivi sussiste anche per le controversie relative alle acque pubbliche sotterranee e per quelle concernenti la ricerca, l'estrazione e l'utilizzazione delle acque sotterranee nei comprensori soggetti a tutela sempre che le controversie interessino la pubblica amministrazione. Ai sensi dell'art. 142 T.U. acque, delle controversie intorno alla demanialit\u00e0 delle acque, circa i limiti dei corsi o bacini loro alvei e sponde; controversie aventi ad oggetto qualunque diritto relativo alle derivazioni e utilizzazioni di acqua pubblica; controversie riguardanti la occupazione totale o parziale, permanente o temporanea di fondi e le conseguenti indennit\u00e0; controversie per risarcimenti di danni dipendenti da qualunque opera eseguita dalla pubblica amministrazione; ricorsi previsti dagli artt. 25 e 29 del T.U. pesca.\nComposizione.\nIl tribunale \u00e8 composto da una Sezione della Corte d'Appello designata dal Primo Presidente, alla quale sono aggregati tre funzionari del Genio civile che durano in carica cinque anni e possono essere riconfermati; la decisione \u00e8 presa con l'intervento di tre votanti, uno dei quali deve essere funzionario del Genio civile.\nSuddivisione territoriale.\nI Tribunali regionali delle Acque Pubbliche sono in numero di otto ed hanno sede presso le Corti d'Appello di Torino, Milano, Venezia, Firenze, Roma, Napoli, Palermo e Cagliari. \nQuesta la competenza territoriale: \nSulle loro decisioni decide in grado di appello il Tribunale Superiore delle acque pubbliche.\nProposte di riforma.\nLa previsione dei predetti Tribunali \u00e8 piuttosto datata. Essi sono strutturati con norme ancorate al codice di procedura civile del 1865 con un numero di controversie piuttosto irrisorio rispetto al normale carico degli altri organi giurisdizionali .\nLa struttura giudiziaria era prevista per situazioni aventi tanto diritti soggettivi che interessi legittimi quando ancora non erano stati previsti i giudici amministrativi (il TAR). Le sentenze della Corte costituzionale del 2002, come predetto, hanno poi reso chiara la sua posizione.\nLa giurisdizione speciale \u00e8 stata pi\u00f9 volte oggetto di tentativi di revisione: come il progetto di riforma presentato dalla Commissione Ferrati, nel 1973; dalla Commissione Palazzolo, nel 1990; il disegno di legge recante: \"Abolizione dei tribunali regionali e del Tribunale Superiore delle acque pubbliche\" approvato dal Consiglio dei ministri del 6 settembre 2002, da parte del Governo Berlusconi II. Nessuno dei predetti tentativi \u00e8 mai stato approdato in Parlamento. L'unico che sia discusso dall'assemblea legislativa \u00e8 il decreto legge n. 251 dell'11 novembre 2002, recante \"Misure urgenti in materia di amministrazione della giustizia\", il capo I, articoli da 1 a 4, prevedendo l'abolizione dei Tribunali regionali e del Tribunale superiore delle acque pubbliche, non viene convertito in questa parte, ma solo per la restante. Solo con la legge 26 febbraio 2004 n. 45, relativa alla conversione in legge del decreto legge 24 dicembre 2003, n. 354, si provvedeva a riformare gli artt. 139 e 140 del TU acque nel senso auspicato dalla Corte costituzionale: il collegio \u00e8 integrato da tre esperti, iscritti nell'albo degli ingegneri e nominati con decreto del Ministro della giustizia in conformit\u00e0 alla deliberazione del Consiglio superiore della magistratura su proposta del presidente della Corte di appello o del Presidente del Tribunale Superiore, a seconda del tribunale interessato. Viene modificata la struttura del collegio del Tribunale delle acque, che ora decide con l'intervento di tre votanti, tra i quali uno degli esperti ingegneri ."}
{"id": "2211796", "revid": "72396", "url": "https://it.wikipedia.org/wiki?curid=2211796", "title": "Taxi di Londra", "text": "I taxi di Londra sono famosi in tutto il mondo per essere stati mostrati in innumerevoli occasioni da cinema e televisione. La loro attivit\u00e0 \u00e8 rigorosamente controllata sia per quanto riguarda l'integrit\u00e0 meccanica del veicolo che quella fisica e mentale del conducente. Un rapporto ufficiale osservava: \"Poco si sa della regolamentazione rigorosa del settore al di fuori degli addetti ai lavori\". Il \"Public Carriage Office\" che regolamentava l'attivit\u00e0 dei taxi e rilasciava le licenze, venne trasferito dalla Metropolitan Police al Transport for London nel 2000.\nTipi di taxi.\nTaxi (Hackney carriage o 'Black cab').\nSoltanto veicoli muniti di apposita licenza possono prelevare passeggeri sulle strade. I \"London's Black cabs\" sono particolarmente famosi per la loro particolare accuratezza meccanica e per la specializzazione che debbono dimostrare i loro autisti per ottenere la licenza di esercizio. Contrariamente a quanto accade nelle altre citt\u00e0, a Londra il numero dei taxi non \u00e8 limitato e la loro reperibilit\u00e0 \u00e8 abbastanza facile. Studi medici hanno dimostrato che gli autisti dei taxi di Londra hanno un ippocampo particolarmente sviluppato, una regione del cervello dove, fra le altre cose, vengono immagazzinate le informazioni sulla localizzazione dei luoghi.\nTaxi privati ('Minicabs').\nNel Regno Unito il termine \"minicab\" \u00e8 usato per riferirsi ad un servizio di trasporto pubblico non di linea. Esso \u00e8 un veicolo con autista noleggiabile in anticipo e non accessibile presso i parcheggi dei taxi e non autorizzato a far salire passeggeri presi sulla strada. Essi cominciarono ad operare alla met\u00e0 degli anni sessanta in concorrenza con i taxi. Un minicab deve essere prenotato, ad esempio per telefono, su internet o di persona all'ufficio dell'operatore. Esso pu\u00f2 essere prenotato per una determinata ora ma soltanto presso una compagnia autorizzata e non direttamente con l'autista.\nStoria.\nGli \"hackney carriage\" trainati dai cavalli, iniziarono il loro servizio a Londra nei primi anni del XVII secolo. Nel 1636, il numero delle carrozze venne fissato a 50 - un primo esempio di regolamentazione dei taxi. Nello stesso anno, i proprietari di 4 \"hackney carriage\" realizzarono il primo parcheggio a The Strand. Nei primi anni del XIX secolo, le carrozze scoperte (\"Cabriolet\") sostituirono le pesanti carrozze. Alla fine del XIX secolo apparvero dei taxi azionati da batterie ma nel 1903 vennero realizzati i primi taxi azionati da motori a scoppio. Nel 1907 venne poi introdotto il tassametro per calcolare il costo della corsa che costava 8 scellini per il primo miglio. Oggi il servizio dei taxi a Londra \u00e8 realizzato dai famosi \"black cabs\" (la elegante FX4 e le successive TX) e dai minicabs.\nConoscenza.\nL'autista del taxi deve essere in grado di decidere quale strada scegliere in funzione del luogo di destinazione o delle condizioni del traffico, ma non deve fermarsi a consultare una mappa, ricorrere al navigatore satellitare o consultare per radio la propria centrale. Conseguentemente lo \"Knowledge of London Examination System\", informalmente noto come \"The Knowledge\", \u00e8 il profondo studio delle strade di Londra e dei suoi luoghi di interesse che l'autista di taxi deve conoscere per ottenere la licenza ad operare con un \"black cab\". Questo sistema \u00e8 stato messo in atto nel 1865, ed \u00e8 cambiato da poco.\nQuesto \u00e8 l'esame pi\u00f9 duro al quale sia sottoposto un autista di taxi, ha la durata di circa 34 mesi e viene superato soltanto dopo una media di 12 tentativi.\nDettagli delle rotte.\nLe 320 rotte principali, attraverso la central London, del \"the Knowledge\" sono contenute nel \"Blue Book\" (ufficialmente noto come \"Guide to Learning the Knowledge of London\"), edito dal \"Public Carriage Office\", che regola la concessione delle licenze di taxi a Londra. Esso contiene tutte le circa 25.000 strade comprese in un raggio di 9\u00a0km da Charing Cross oltre che le maggiori vie di comunicazione al di fuori di questa zona centrale.\nUn autista di taxi deve imparare ci\u00f2 oltre che tutti i luoghi di interesse comprese strade, piazze, club, ospedali, alberghi, teatri, cinema, palazzi governativi e storici, monumenti, stazioni, ambasciate ecc.\n\"The Knowledge\" comprende dettagli come l'ordine dei teatri su \"Shaftesbury Avenue\", o i nomi, in ordine, delle strade che si incrociano su una determinata strada e la localizzazione dei semafori.\nVi sono poi delle scorciatoie per raggiungere i sobborghi di Londra comprendenti da 30 a 50 rotte a seconda dei settori della citt\u00e0.\n\"Knowledge boys\".\nDurante l'apprendimento ci si esercita girando per le strade su di uno scooter individuabile per la tabella con l'elenco delle strade da imparare quel giorno. Gli aspiranti taxisti debbono avere un buon carattere ed esenti da problemi legali anche lievi, quindi devono prima passare un esame scritto.\nDopo aver superato questa prova debbono poter, senza consultare una mappa, identificare il pi\u00f9 veloce tragitto tra due punti del centro di Londra scelti dagli esaminatori. Per ognuno di essi debbono poi citare il nome delle strade attraversate, quando attraversano un incrocio, quando incontrano una rotatoria, quando svoltano e ci\u00f2 che si trova lungo il percorso\nProduttori ed evoluzione della flotta.\nNon sempre i taxi londinesi sono stati di produzione nazionale, n\u00e9 sono stati prodotti da zero appositamente per il trasporto pubblico. Nel 1906 la nascente \"General Cab Company\" import\u00f2 a Londra 500 Renault. Oltre a questi, venivano proposte le cosiddette versioni \"commerciali\" della Bearmore e Morris. I regolamenti e le restrizioni imposte dal Comune convinsero - gi\u00e0 allora - il direttore delle vendite del salone Mann and Overton, Will Overton, a proporre a Herbert Austin una modifica della carrozzeria e del telaio del modello 12/4. Con tale modello, Overton e la Austin si assicurarono il monopolio di fatto del settore. Nel 1934 fu introdotto il \"Low Loader\".\nNel dopoguerra, Austin continu\u00f2 a fornire i motori ed il telaio, mentre la carrozzeria - disegnata da Jim Stanfield della Austin, veniva assemblata e montata altrove.\nDal 1948 l'azienda che fabbricava i taxi era quindi la Carbodies in partnership con la Mann &amp; Overton e l'Austin. Il primo modello fu l'Austin FX3, prodotto in oltre 7.000 esemplari. Successivamente l'intera produzione fu presa in carico dalla Carbodies nel 1958, a partire dal modello Austin FX4. Un nuovo cambio avvenne nel 1973, quando la produzione pass\u00f2 alla ditta Mangnese Bronze, mentre nel 1982 la Carbodies acquis\u00ec i diritti di produzione dell'FX4 dalla British Leyland (che aveva incorporato l'Austin). I nuovi FX4 si chiamarono LTI Fairway. Innumerevoli furono le versioni del modello.\nDiversi furono anche i motori. Ad esempio, al momento dell'introduzione del Fairway, il motore fu il Nissan TD27 turbo diesel da 2664 cc. Nel 1997 fu introdotto il TX1, nel 2002 il TXII, spinto dal motore Ford Duratorq 2.4 diesel. Tutti i taxi hanno un sistema per accogliere le sedie a rotelle. Nel 2006 viene introdotto il TX4, spinto dal motore italiano VM R 425 DOHC.\nIl principale concorrente della serie TX era il Metrocab prodotto dal 1987 fino al 2006.\nLa Mangnese Bronze di Coventry, acquistata nel 2012 dalla cinese Geely Automobile, proprietaria anche di Volvo, era in notevoli difficolt\u00e0 finanziarie. Si ipotizzava che nel futuro i taxi dovranno essere presi, sia pure con i necessari adattamenti compiuti anche in fabbrica, dalla produzione di serie, come avviene nel resto del mondo.\nAltri produttori, negli anni, hanno fornito taxi agli autisti londinesi. Fra questi, la Beardmore con l'MK7 Paramount (650 unit\u00e0), il Winchester (interamente il plastica, per circa 50 unit\u00e0), il Metrocab (prodotto fino al 2016) ed altri.\nOltre all'Austin FX4, viene realizzata appositamente da Mercedes-Benz una versione specifica del Vito/Viano denominata Vito Taxi, che dispone di un divisorio tra la cabina e il vano passeggeri, ha sette posti (di cui sei nel retro e uno, isolato, davanti) e dispone di un raggio di sterzata analogo a quello del taxi tradizionale.\nNel 2017 parte la produzione del LEVC TX prodotto dalla neonata azienda LEVC fondata da Geely dopo aver acquisito il ramo produttivo dalla Manganese Bronze, erede della serie FX introdotta dall\u2019Austin e della serie TX della LTI. Il nuovo TX \u00e8 un black cab di tipo ibrido range extended con motore elettrico e uno termico alimentato a benzina di origine Volvo che funge da generatore per ricaricare le batterie.\nAlcuni anni prima venne presentato anche il nuovo Metrocab di tipo ibrido ricaricabile progettato dalla Ecotive in collaborazione con Frazer Nash e destinato in futuro ad entrare in produzione."}
{"id": "2211797", "revid": "1305772", "url": "https://it.wikipedia.org/wiki?curid=2211797", "title": "Besovizza", "text": "Besovizza, gi\u00e0 \"Besoviza\", (Bezovica in sloveno) \u00e8 un insediamento di 73 abitanti del comune sloveno di Capodistria, nell'Istria settentrionale.\nPosizione.\nSull'asse della strada che porta a Preloca, Lonche e Popecchio, fra le due ultime localit\u00e0 \u00e8 piazzata Besovizza.\nQuesto antico villaggio \u00e8 posto sotto il ciglione carsico, su un terreno arenario coperto da quercioli che presenta alcuni calanchi. Sul ripiano carsico esisteva un castelliere a duplice vallo. Sopra e sotto questo paese passa la ferrovia che discende da Divaccia e che con una diramazione arriva a Capodistria. La si pu\u00f2 raggiungere anche dalla fonte del Risano, partendo dalla polla d'acqua che si trova in basso, sul fondovalle, accanto alla chiesa di S. Maria del Risano, e proseguendo lungo la carrareccia che sale al paese e che \u00e8 segnata come sentiero pedonale che porta fino al monte Taiano. Da qui si gode una bella vista della valle del Risano con pochi campi coltivati a vigneto; si nota fortunatamente una ripresa edilizia nella ristrutturazione delle vecchie case del paese.\nUna polla sorgentifera presso Besovizza, conosciuta anticamente con il nome di \"in Capite Risani\" e chiamata \"Zvrocek\" in lingua slovena, offre un'acqua limpida sfruttata per l'alimentazione dell'acquedotto del Risano. Tale acquedotto fu costruito nel 1934 sotto l'amministrazione italiana; nel secolo scorso la sorgente interess\u00f2 le autorit\u00e0 di Trieste che avrebbero voluto attingervi piuttosto che approvvigionarsi dalle acque del Timavo.\nStoria.\nDopo la caduta dell'Impero romano d'Occidente, e la parentesi del Regno ostrogoto fino al 539, in Istria si insediarono i bizantini che in seguito subirono la penetrazione temporanea nella penisola dei Longobardi. Dopo una parentesi di dominazione longobarda dal 751 ad opera del loro re Astolfo, l'Istria torn\u00f2 in mano bizantine dal 774.\nNel 788 Carlo Magno, re dei Franchi, occup\u00f2 l'Istria inglobandola nel Regnum Italiae affidato da Carlo al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Alla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814 la carica imperiale pass\u00f2 a Ludovico I; questi, dopo aver deposto il nipote Bernardo, affid\u00f2 poi il \"Regnum Italiae\" al suo primogenito Lotario, il quale gi\u00e0 nell'828 (dopo aver deposto Baldrico, ultimo duca del Friuli, per non aver saputo difendere le frontiere orientali dagli Slavi) divise la parte orientale del Regno, ossia la Marca Orientale, in quattro contee: Verona, Friuli, Carniola e Istria (comprendente il Carso e parte della Carniola interna). \nIn seguito al Trattato di Verdun, nell'843, il suo territorio entr\u00f2 a far parte della Francia Media in mano a Lotario I e pi\u00f9 specificatamente dall'846 della Marca del Friuli, in mano al marchese Eberardo a cui succedettero prima il figlio Urnico e poi l'altro figlio Berengario; anche dopo i trattati di Pr\u00fcm e Meerssen rimase nel \"Regnum Italicum\".\nCessato il dominio franco con la deposizione di Carlo il Grosso, Berengario, divenuto re d'Italia, pass\u00f2 il marchesato aquileiese al suo vassallo Vilfredo che venne poi nell'895 da lui nominato marchese del Friuli e dell'Istria.\nNel 952 l'imperatore Ottone I obblig\u00f2 il re d'Italia Berengario II a rinunciare alle contee \u201cFriuli et Istria\u201d, unendole al Impero romano-germanico e subordinandole al Ducato di Baviera tenuto dal suo fratellastro Enrico I a cui succedette il figlio Enrico II. Nel 976 l'Istria pass\u00f2 al Ducato di Carinzia appena costituito dall'imperatore Ottone II.\nNel 1040, dopo la morte l'anno prima di Corrado II, Enrico III di Franconia fece dell'Istria una marca a s\u00e9, per dare a questa provincia un'organizzazione pi\u00f9 adatta alla difesa e per indebolire i duchi di Carinzia, ai quali l'Istria era sottomessa. La nuova marca istriana divenne cos\u00ec \u201cprovincia immediata e feudo diretto dell'Impero\u201d, L'autorit\u00e0 marchionale della nuova \"Marchia et Comitatus Histriae\" venne pertanto conferita dall'imperatore al conte Volrico od Urlico I della casa Weimar\u00a0\u2013 Orlam\u00fcnde. Tutta la valle del Risano infatti pass\u00f2 al marchese d'Istria ad eccezione della vicina Cristoglie che gi\u00e0 dal 1028 fu donata da Corrado II ai patriarchi di Aquileia.\nMedesima sorte tocc\u00f2 a Lonche, dal cui territorio di Besovizza dipendeva, che venne donata (assieme a Covedo, Ospo, Rosariol, Truscolo, Sterna e S. Pietro (ora Carcase)), tramite la mediazione di Urlico I, nel 1067 dall'imperatore Enrico IV al vescovo di Frisinga.\nNel 1077 l'imperatore Enrico IV costitu\u00ec il Principato ecclesiastico di Aquileia che ebbe influenza, mediante apposito diploma emesso lo stesso anno, anche sulla marca di Carniola e sulla contea dell'Istria; i possedimenti del vescovo di Frisinga gi\u00e0 attorno al 1150 erano passati in mani patriarcali. \nDopo la pace di Treviso (1291, che affidava la fascia costiera occidentale istriana alla crescente potenza della Serenissima), Lonche e Covedo vennero affidate, assieme all'alta valle del Risano, al comune di Trieste, al tempo nemico del patriarca.\nDopo la Pace di Torino del 1381, suggellata dopo la fine della guerra tra i Genovesi e i Veneziani, il comune di Trieste, e cos\u00ec i suoi domini tra cui Besovizza, entrarono nei domini del Patriarcato di Aquileia.\nIl 1420 segn\u00f2 la fine del potere temporale dei patriarchi e l'alta valle del Risano (ma non Trieste che gi\u00e0 nel 1382 offr\u00ec la sua dedizione all'Austria) pass\u00f2 sotto il dominio Serenissima.\nSi sa che nel 1615 Besovizza, assieme a Lonche, Gabrovizza ed Ospo, fu bruciata e saccheggiata dagli Uscocchi, alleati degli Austriaci.\nCaduta la Serenissima, con la Pace di Presburgo segu\u00ec il destino degli ex possedimenti veneziani entrando per un breve periodo nel Regno d\u2019Italia napoleonico.\nCol Trattato di Sch\u00f6nbrunn del 1809 entr\u00f2 a far parte delle Province Illiriche per entrare poi per la prima volta in mano austriaca col Congresso di Vienna nel 1815 nel Regno d'Illiria come Besoviza; pass\u00f2 in seguito sotto il profilo amministrativo al Litorale austriaco nel 1849 come frazione del comune di Decani con la denominazione di Bezovica.\nDopo la prima guerra mondiale rimase nel medesimo comune nella Provincia dell\u2019Istria.\nFu soggetta alla Zona d'operazioni del Litorale adriatico (OZAK) tra il settembre 1943 e il maggio 1945.\nFin dal giugno 1945, trovandosi a sud-est della Linea Morgan, entr\u00f2 nella zona ad amministrazione jugoslava e, a seguito del Trattato di Parigi, nel 1947 a far parte definitivamente della Jugoslavia.\nDal 1991 fa parte della Slovenia."}
{"id": "2211811", "revid": "486946", "url": "https://it.wikipedia.org/wiki?curid=2211811", "title": "Comunit\u00e0 Montana della Valle Camonica", "text": ""}
{"id": "2211812", "revid": "1305772", "url": "https://it.wikipedia.org/wiki?curid=2211812", "title": "Joseph Pinzolo", "text": "Biografia.\nPinzolo comincia come uomo di fiducia di Joe Masseria, dopo la morte di Gaetano Reina, per poi diventare il nuovo capo della cosca del Bronx composta da circa 200 uomini d'onore, rilevando i vari racket compreso il redditizio monopolio della distribuzione del ghiaccio. La posizione di Tommaso Gagliano e Gaetano Lucchese, fedelissimi di Reina viene notevolmente ridimensionata all'interno della Famiglia dallo stesso Pinzolo. Segretamente all'interno della cosca si forma una fazione ostile a Pinzolo, guidata da Gagliano e il suo fedelissimo Gaetano Lucchese, che segretamente sostengono sempre Maranzano. Il 5 settembre 1930 Bonaventura Pinzolo, viene invitato nell'ufficio di Lucchese a Broadway, Manhattan, dove viene assassinato con cinque colpi di pistola dai killer Girolamo Santuccio e Dominick Petrillo, con l'aiuto dello stesso Lucchese.\nLucchese stesso fu accusato dalla polizia per l'omicidio, ma le accuse caddero per mancanza di prove. Masseria attribu\u00ec l'omicidio al suo rivale castellammarese Maranzano, non sospettando del doppio gioco della fazione di Gagliano, che divenne cos\u00ec il capo della Famiglia. Pinzolo fu seppellito nel cimitero calvary del Queens, assieme alla moglie Carmela morta nel 1974."}
{"id": "2211820", "revid": "977364", "url": "https://it.wikipedia.org/wiki?curid=2211820", "title": "JetBlue Airways", "text": "JetBlue Airways \u00e8 una compagnia aerea low-cost statunitense che ha la sede a New York (quartiere di Long Island City, distretto di Queens) e opera con voli nazionali e internazionali negli Stati Uniti, Messico, Caraibi, America centrale e Sud America utilizzando aerei della famiglia Airbus A320 ed Embraer 190.\nStoria.\nFondata nel febbraio 1999 da David Neeleman (nato a San Paolo in Brasile ma cresciuto negli Usa, nello Utah, da una famiglia mormone, padre di dieci figli), JetBlue Airways inizi\u00f2 le operazioni l'11 febbraio 2000 con due voli da New York (JFK) a Buffalo e Fort Lauderdale.\nLa JetBlue Airways, soprannominata il \"taxi dei cieli\" per i suoi voli low cost, mostr\u00f2 sin dall'inizio una forte capacit\u00e0 di pubbliche relazioni e marketing: ottenne 75 slot per atterrare e decollare dal principale aeroporto di New York, inaugur\u00f2 nuove tratte al ritmo anche di tre al mese, offr\u00ec servizi innovativi rispetto alle altre compagnie low cost: 24 canali televisivi via satellite per ogni posto, arricchiti nel tempo da canali sportivi e per bambini, anche in lingua spagnola.\n\u00c8 stata una delle poche compagnie aeree a superare con poche perdite la crisi successiva all'11 settembre 2001, ha sofferto invece pi\u00f9 pesantemente (una perdita di 84 milioni di dollari) nella crisi economica del 2008. Il 22 ottobre 2008 ha inaugurato comunque il suo nuovo hub a New York, presso l'aeroporto Kennedy, inglobando ed ampliando il \"Terminal 5\" (\"T5\", lo storico terminal della TWA) che adesso conta 26 gate, incrementando cos\u00ec fortemente i suoi collegamenti presso i principali aeroporti statunitensi.\nNeeleman lasci\u00f2 la societ\u00e0 nel 2007 per aprire una nuova compagnia aerea in Brasile, la Azul, una sorta di JetBlue locale.\nDestinazioni.\nA partire da giugno 2017 JetBlue Airways vola verso 101 destinazioni nel Nord, Centro e Sud America; comprese le destinazioni in Aruba, Bahamas, Barbados, Bermuda, Colombia, Costa Rica, Cuba, Repubblica Dominicana, Ecuador, Grenada, Giamaica, Messico, Per\u00f9, Porto Rico, Saint Maarten, Santa Lucia, Trinidad e Tobago, Isole Turks e Caicos e gli Stati Uniti.\nIl 6 maggio 2015 JetBlue \u00e8 stata una delle prime compagnie aeree a ricevere una licenza per l'inizio di voli charter per Cuba, con voli in partenza da New York City. Il servizio settimanale \u00e8 iniziato il 3 luglio 2015, con Airbus A320 da 150 posti.\nDati economici.\nNel 2016 sono stati 38,3 milioni (35,1 milioni nel 2015) i passeggeri che hanno utilizzato i voli JetBlue, sesto vettore degli Usa. Il bilancio 2016 ha registrato ricavi per 6,632 miliardi di dollari (erano 6,416 nel 2015) con un utile di 759 milione di dollari (677 milioni l'anno prima).\nFlotta.\nA gennaio 2021, la flotta di JetBlue Airways \u00e8 composta dai seguenti aeromobili:"}
{"id": "2211822", "revid": "2163589", "url": "https://it.wikipedia.org/wiki?curid=2211822", "title": "Passeggeri del RMS Titanic", "text": "I passeggeri del RMS \"Titanic\" che si trovavano a bordo del \"Titanic\" durante la sua traversata inaugurale da Southampton a New York furono circa 2.224, compreso equipaggio.\nAlle 23:40 del 14 aprile 1912 la nave urt\u00f2 un iceberg e affond\u00f2 alle 02:20 del giorno successivo, il 15 aprile. Il naufragio caus\u00f2 la morte di oltre 1.500 persone, di cui circa 703 erano passeggeri.\nI passeggeri del \"Titanic\" erano divisi in tre classi a seconda del prezzo del biglietto: la prima classe era riservata a imprenditori, aristocratici, banchieri, atleti professionisti, politici e militari d'alto rango; in seconda classe viaggiavano le persone del ceto medio, cio\u00e8 turisti, professori, sacerdoti, scrittori e borghesi; in terza classe invece viaggiavano immigranti provenienti da Paesi come Svezia, Finlandia, Inghilterra, Irlanda e Siria con lo scopo di trasferirsi negli Stati Uniti o in Canada in cerca di fortuna.\nPasseggeri per classe.\nPrima classe.\nIn prima classe viaggiavano alcuni degli uomini pi\u00f9 in vista dell'epoca, membri di spicco dell'alta societ\u00e0, come imprenditori, aristocratici, medici e uomini d'affari, molti dei quali accompagnati dalla servit\u00f9, che comprendeva cuochi, autisti, domestiche, valletti, bambinaie e cameriere personali. I prezzi variavano dalle 30 sterline dell'epoca (che equivalgono a 3.000 euro), costo di una normale cabina di prima classe, alle 870 sterline (87.000 euro), costo di una suite di prima classe con tanto di salotto e ponte di passeggiata privato. I passeggeri di prima classe avevano a disposizione numerose attrezzature, come la piscina, il bagno turco, la palestra, il campo da squash, due ponti di passeggiata, uno aperto e uno chiuso, una propria biblioteca, un ristorante, una sala da pranzo, una sala fumatori e un bar.\nFacevano parte dell'alta aristocrazia britannica Lady No\u00ebl Leslie, contessa di Rothes, moglie del 19\u00ba conte di Rothes, i genitori Thomas e Clementina Dyer-Edwards (scesi a Cherbourg) e la cugina acquisita Gladys Cherry, Sir Cosmo Duff-Gordon, proprietario terriero e schermidore scozzese, e la moglie Lady Duff-Gordon, famosa disegnatrice di moda, il colonnello Archibald Gracie IV, della ricca famiglia scozzese-statunitense dei Gracie, Tyrell e Julia Siegel Cavendish di Londra, l'amministratore delegato della White Star Line Joseph Bruce Ismay e il progettista del transatlantico, Thomas Andrews. Lord William Pirrie, zio di Andrews e presidente della Harland and Wolff, dovette rinunciare al viaggio a causa di una malattia.\nTra gli statunitensi viaggiavano il colonnello John Jacob Astor IV, proprietario di alcuni preziosi immobili tra cui il noto \"Waldorf-Astoria Hotel\" di New York e uno degli uomini pi\u00f9 ricchi del mondo, e la giovane moglie Madeleine, l'imprenditore Benjamin Guggenheim, il co-proprietario dei magazzini \"Macy's\" e membro della camera dei rappresentanti Isidor Straus e la moglie Ida Straus, il fondatore e presidente della \"Youngstown Sheet and Tube\" George Dennick Wick, la moglie Mary e la figlia Mary Natalie, l'uomo d'affari George Dunton Widener (figlio del magnate dell'industria tranviaria statunitense), la moglie Eleanor e il figlio Harry, il vice presidente della \"Pennsylvania Railroad\" John Borland Thayer, la moglie Marian e il figlio diciassettenne Jack, il presidente della \"Grand Trunk Railway\" Charles Melville Hays e la moglie Clara, l'aristocratico William Ernest Carter, la moglie Lucile e i figli Lucile Polk e William Thornton, la filantropa e attivista di Denver Margaret \"Molly\" Brown, il banchiere e tennista Karl Behr, l'attrice Dorothy Winifred Gibson, l'architetto di Buffalo Edward Austin Kent, il consigliere presidenziale Archibald Butt, gli scrittori Jacques Futrelle e Helen Churchill Candee, i produttori di Broadway Harry e Irene Harris, il giornalista William Thomas Stead, il pittore Francis Davis Millet, il magnate americano dell'acciaio Arthur Larned Ryerson, la moglie Emily e i figli Susan, Emily Borie e Jack, e l'avvocato Charles Duane Williams e il figlio Richard Norris, tennista. Il finanziere della White Star Line John Pierpont Morgan e il fondatore del \"cioccolato Hershey\" Milton S. Hershey rinunciarono al viaggio all'ultimo minuto, il primo a causa di alcuni contrattempi e il secondo per la malattia della moglie Kitty.\nSeconda classe.\nI passeggeri di seconda classe erano prevalentemente turisti, studiosi, sacerdoti, borghesi e insegnanti. Viaggiavano in seconda classe Wallace Hartley e gli altri componenti dell'orchestra della nave. La seconda classe del Titanic era considerata da molti della stessa qualit\u00e0 della prima classe di altre navi. Il costo medio di una cabina di seconda classe era di 13,10 sterline dell'epoca, equivalenti a 1.310 euro. I passeggeri di seconda classe avevano a disposizione una propria biblioteca e una propria sala fumatori, come in prima classe. I bambini di seconda classe passavano le giornate a giocare a quoits o a shuffleboard, un gioco molto diffuso in America e in Inghilterra simile alle bocce e al curling.\nCon il permesso del capitano del Titanic, Edward Smith, i sacerdoti cattolici Thomas Byles e Joseph Peruschitz, della seconda classe, celebrarono la messa ogni giorno per i passeggeri di seconda e terza classe, Padre Byles in inglese, irlandese e francese e Padre Peruschitz in tedesco e ungherese.\nIn seconda classe viaggiarono anche Lawrence Beesley, insegnante di scienze al \"Dulwich College\", che trascorse molto tempo in biblioteca e che, due mesi dopo il naufragio, scrisse e pubblic\u00f2 il libro \"The Loss of the SS Titanic\", Joseph Philippe Lemercier Laroche, nipote del 21\u00ba presidente di Haiti e unico passeggero di colore a bordo della nave, che viaggi\u00f2 con la moglie francese Juliette e le figlie Simonne e Louise, Michel Navratil sr., un sarto polacco naturalizzato francese che aveva rapito i propri figli Edmond Roger e Michel Marcel dopo una burrascosa separazione dalla moglie e viaggi\u00f2 sotto il falso nome di Louis M. Hoffman, Ruth Becker, una degli ultimi superstiti del naufragio, che viaggi\u00f2 con la madre Nellie e i fratelli Marion e Richard, Edith Brown, in viaggio con il padre Thomas e la madre Elizabeth, e Eva Hart, in compagnia del padre Benjamin e della madre Esther.\nTerza classe.\nI passeggeri di terza classe erano perlopi\u00f9 migranti, che avevano lasciato i loro paesi di origine in cerca di fortuna negli Stati Uniti o in Canada. I prezzi variavano dalle 3 sterline (300 euro), costo di una cabina di terza classe, alle 7,15 sterline (715 euro), costo di una buona cabina di terza classe. La maggior parte dei passeggeri di terza classe proveniva dall'Inghilterra e dalla Svezia, mentre gli altri provenivano principalmente dai paesi dell'Europa centrale e orientale (come Finlandia, Italia, Bulgaria, Belgio e Francia), da quelli del Medio Oriente (soprattutto Libano e Siria) e da Hong Kong. Alcuni passeggeri viaggiavano da soli, altri con la propria famiglia e altri ancora con degli amici o dei compaesani. C'erano, inoltre, diversi gruppi di madri che viaggiavano da sole con i figli per raggiungere il capofamiglia gi\u00e0 immigrato in America.\nLa famiglia pi\u00f9 numerosa a bordo del Titanic era quella dei Sage, formata dal capofamiglia John George Sage, dalla moglie Annie Elizabeth e dai loro nove figli: Stella Anne, George John, Douglas Bullen, Frederick, Dorothy Florence, Anthony William, Elizabeth Ada, Constance Gladys e Thomas Henry. I Sage, provenienti dall'Inghilterra, erano diretti in Florida. Un'altra famiglia molto numerosa, sempre di terza classe, \u00e8 quella degli Andersson, provenienti dalla Svezia, composta dal padre Anders Johan, la madre Alfrida Konstantia Brogren e i loro cinque figli, ovvero Sigrid Elizabeth, Ingeborg Costanzia, Ebba Iris Alfrida, Sigvard Harald Elias ed Ellis Anna Maria. A loro vanno aggiunti Anna Brogren Danbom, sorella minore di Alfrida, il marito Ernst Gilbert e il figlio Gilbert Sigvard Emanuel, di soli 4 mesi. La famiglia Goodwin, proveniente dall'Inghilterra, era invece composta dal padre Frederick, dalla madre Augusta Tyler e dai figli Lillian, Charles, William, Jessie, Harold e Sidney Leslie, quest'ultimo divenuto famoso come il \"bambino sconosciuto\". Tutti i membri delle famiglie Sage, Andersson, Danbom e Goodwin perirono nel naufragio.\nViaggiava in terza classe anche la famiglia Dean, composta dal padre Bertram Frank, dalla madre Georgette Eva e dai figli Bertram Vere e Elizabeth Gladys \"Millvina\", la pi\u00f9 giovane passeggera a bordo della nave e l'ultima dei superstiti dell'affondamento del Titanic. Mentre la madre e i due bambini si salvarono sulla scialuppa di salvataggio numero 10, il capofamiglia non ce la fece.\nAl fine di competere con la compagnia di navigazione rivale, la Cunard Line, la White Star Line offr\u00ec ai passeggeri di terza classe cabine molto pi\u00f9 accoglienti e confortevoli di quelle mediamente offerte sugli altri transatlantici di lusso con la speranza che essi scrivessero ai loro parenti e/o amici e li incoraggiassero a viaggiare sulle navi della White Star. Inoltre, mentre nelle altre navi i passeggeri della terza classe dovevano portarsi il cibo da casa, sul Titanic c'era una sala da pranzo a loro riservata con sedie al posto delle panche e cibo preparato dal personale di cucina. Ad eccezione dei bambini piccoli accompagnati dai genitori, i ragazzi/e e gli adulti celibi venivano separati: gli uomini venivano alloggiati nelle cabine di prua, spesso condivise con estranei, e le donne in quelle di poppa. Quasi tutte le cabine di terza classe dei ponti D, E ed F, a differenza di quelle delle altre navi dell'epoca, possedevano pareti ricoperte da pannelli di pino ed un pavimento a disegni floreali. Alcune cabine doppie erano fornite di letti fissi e possedevano un lavabo, come pure un ventilatore al soffitto. Altre cabine possedevano letti ripiegabili, cosa che permetteva di aumentare lo spazio disponibile durante il giorno.\nI passeggeri di terza classe si riunivano nella sala comune dove potevano giocare a scacchi o a carte; in alternativa passeggiavano lungo il ponte di poppa. Il piccolo Frank John William Goldsmith, di 9 anni, trascorreva le giornate giocando assieme ad altri bambini della sua et\u00e0: William Johnston, Willie Coutts, Harold Goodwin, James e Walter van Billiard e Albert e George Rice. Di questo gruppetto di bambini, solo Golsdmith e Willie Coutts sopravvissero al naufragio.\nIn terza classe vennero costruiti numerosi cancelli di ferro per impedire ai passeggeri di terza classe di mescolarsi con gli altri passeggeri. In caso di emergenza, gli steward avrebbero dovuto aprire queste cancellate per far salire sui ponti superiori i passeggeri. La notte del naufragio, solo una parte di queste cancellate venne aperta e molti passeggeri rimasero bloccati sottocoperta.\nPasseggeri per nazionalit\u00e0.\nPasseggeri arabi.\nSi sa per certo che diversi passeggeri a bordo del \"Titanic\" erano di origine araba. Tuttavia \u00e8 difficile trovare informazioni sufficienti circa la loro nazionalit\u00e0, anche perch\u00e9 all'epoca gli odierni Stati di Israele, Giordania, Libano, Palestina e Siria facevano tutti parte dell'Impero ottomano, precisamente della regione della Grande Siria. Un'altra difficolt\u00e0 \u00e8 il modo in cui i nomi, spesso non corretti, furono trascritti negli elenchi ufficiali. Per esempio, \"Yusuf\" diventava \"Joseph\", \"Boutros\" \u00e8 stato trascritto come \"Peter\" e \"Badr\" diveniva \"Badt\". L'unica cosa certa \u00e8 che tutti i passeggeri arabi deceduti nel naufragio provenivano dal Libano, tredici dei quali provenienti dal villaggio di Kfar Meshki, nel distretto di Rashaya, e undici in quello di Hardine, nel distretto di Batrun. Secondo una leggenda tramandata di generazione in generazione, gli abitanti di Hardine, alle prime luci dell'alba del 15 aprile, avrebbero recitato i seguenti versi: \"Hardine, piangi e compiangi la morte di undici dei tuoi giovani che non hanno superato i 25 anni. Cinque di loro non sono sposati, gli altri lo sono. Nessuno di loro \u00e8 vecchio. Hanno tutti 25 anni\". Uno dei dettagli che pi\u00f9 colpiscono nella ricerca di fatti sulle vittime arabe del Titanic \u00e8 quello fornito dalla scrittrice Laila Salloum Elias, siriana-americana, nel suo libro dal titolo \"Il Sogno e poi l'Incubo\". La scrittrice si \u00e8 basata sui giornali arabi stampati a New York all'epoca in cui la nave \u00e8 affondata. Secondo la Elias, che ha inoltre ascoltato la testimonianza delle famiglie delle vittime, molti dei libanesi che hanno perso la vita sul Titanic sono stati in realt\u00e0 colpiti a morte con armi da fuoco per aver cercato di salire sulle scialuppe di salvataggio.\nIl numero degli arabi sul Titanic li rende la quinta nazionalit\u00e0 pi\u00f9 presente sulla nave: primi erano i britannici (327 passeggeri), secondi gli americani (306), terzi gli irlandesi (120) e quarti gli svedesi (113). Tra gli arabi c\u2019erano almeno 81 libanesi e 1 egiziano. Si \u00e8 risaliti all\u2019identificazione di 20 donne e 46 uomini. Il pi\u00f9 giovane tra loro aveva 16 anni, il pi\u00f9 \"anziano\" 45, e avevano con s\u00e9 i loro figli che avevano dai tre mesi fino ai 15 anni. Solo 30 di loro sopravvissero alla tragedia. Tra i superstiti abbiamo la quattordicenne Adal Nasrallah (negli elenchi ufficiali Adele Nasser), che perse il marito Niqula Nasrallah (Nicholas Nasser). Adal fu indubbiamente la pi\u00f9 giovane vedova a causa del naufragio del Titanic.\nIl passeggero arabo pi\u00f9 conosciuto \u00e8 sicuramente l'egiziano Hammad Hassab, 27 anni all'epoca del naufragio, unico arabo del Titanic di nazionalit\u00e0 non libanese, interprete del passeggero di prima classe Henry Sleeper Harper. Prima di venire assunto da Henry e Myra Harper, Hammad lavorava come \"dragomanno\" (traduttore dell'arabo) e guida turistica a Il Cairo. Hammad e gli Harper sopravvissero al naufragio a bordo della scialuppa di salvataggio numero 3. Dopo il naufragio, Hammad ritorn\u00f2 in Egitto e continu\u00f2 a lavorare come interprete.\nPasseggeri belgi.\nA bordo del \"Titanic\" viaggiavano 23 belgi, alcuni dei quali avevano gi\u00e0 la cittadinanza americana. Ad eccezione di alcuni belgi che s'imbarcarono a Cherbourg, tutti gli altri salirono sulla nave a Southampton. La maggioranza di loro erano poveri agricoltori che provenivano dalle Fiandre e che si stavano recando negli Stati Uniti come lavoratori stagionali per la raccolta delle barbabietole.\nIn prima classe erano imbarcati Bertha Mayn\u00e9, giovane cantante di Bruxelles, in viaggio con il fidanzato canadese Quigg Baxter, e il giovane ventiquattrenne Jakob Birnbaum, di origini polacche ma residente ad Anversa, dove lavorava come commerciante di diamanti. Bertha si mise in salvo sulla scialuppa numero 6, mentre Baxter e Birnbaum non ce la fecero. I suoi resti furono recuperati dal \"Mackay-Bennett\" e contrassegnati dal numero 148. Un altro passeggero di prima classe che riusc\u00ec a salvarsi, Paul Romaine Marie L\u00e9once Chevr\u00e9, nacque a Bruxelles da genitori francesi.\nIn seconda classe era Mathilde Weisz, in viaggio con il marito, lo scultore ungherese L\u00e9opold Weisz. Mathilde era belga di nascita ma, avendo sposato un ungherese, nei documenti figurava gi\u00e0 come passeggera ungherese. Mathilde si salv\u00f2 sulla scialuppa di salvataggio numero 10, mentre il marito per\u00ec.\nSopravvisse invece la coppia belga formata da Anna e Guillaume De Messemaeker, passeggeri di terza classe, che possedevano gi\u00e0 la cittadinanza americana. Entrambi si misero in salvo sulla scialuppa di salvataggio numero 13.\nIn terza classe si trovava a bordo anche la famiglia Van Impe, composta dal capofamiglia Jean Baptiste, dalla moglie Rosalie Paula Govaertla e dalla loro figlia Catharina. Nessuno di loro si salv\u00f2; Catharina, con i suoi dieci anni, fu la pi\u00f9 giovane vittima belga. Julius \"Jules\" Sap, Jean Scheerlinck e Theodoor De Mulder, invece, riuscirono a mettersi in salvo sulla scialuppa numero 11 ed ebbero poi nella vita alterne fortune.\nUna sola persona veniva dalla Vallonia, ovvero Georges Alexander Krins, sicuramente il belga pi\u00f9 conosciuto a perire nella tragedia del Titanic, essendo uno degli otto membri dell'orchestra della nave guidata da Wallace Hartley. Il suo corpo, se recuperato, non fu mai identificato.\nPasseggeri bulgari.\nSul Titanic viaggiarono 33 bulgari, tutti passeggeri di terza classe e quasi tutti giovani provenienti dai villaggi del centro nord, quali Lukovit, Pleven, Teteven e Trojan, zone di montagna, dove la terra arabile era insufficiente per fornire a tutti un tenore di vita accettabile. Di questi 33 passeggeri bulgari, in cerca di un futuro migliore negli Stati Uniti o in Canada, non ci fu un solo superstite. Goumoshtnik, nella zona di Trojan, fu il villaggio bulgaro che ebbe la maggioranza di persone dipartite, ben otto giovani. I loro nomi sono: Lalyo Yonkov, Petko Kolev, Martin Markov, Lazar Minkov, Stoycho Minkov, Petrov Grisha, Penko Naidenov e Iliya Stoychev.\nPasseggeri danesi.\nFurono dieci i passeggeri danesi che s'imbarcarono sul Titanic, tre in seconda classe e sette in terza classe. L'unica passeggera danese che si salv\u00f2 fu Carla Christine Nielsine Andersen-Jensen. Carla, in questo viaggio accompagnata dal fidanzato Hans (che di cognome faceva Jensen anch'egli), dal fratello diciassettenne Svend e dallo zio Niels, si salv\u00f2 sulla scialuppa di salvataggio numero 16. Il gruppo era diretto nell'Oregon. Quando mor\u00ec nel 1980, l'ultimo desiderio di Carla Jensen fu quello di essere sepolta con la camicia da notte che indossava quella notte sul Titanic.\nPasseggeri portoghesi.\nA bordo del Titanic c'erano quattro passeggeri portoghesi, tre in terza classe, uno in seconda. Quelli di terza classe erano tre amici agricoltori dell'isola di Madera: Domingos Coelho, 20 anni, Jos\u00e9 Jardim, 21 anni, gi\u00e0 sposato e padre di una bambina, e Manuel Gon\u00e7alves Estanislau, 37 anni, sposato da 13 anni e padre di cinque figli. Come molti altri passeggeri del Titanic, anche loro erano partiti nella speranza di una vita migliore negli Stati Uniti. Il commerciante di 32 anni Jos\u00e9 de Brito, invece, viaggiava in seconda classe. La sua destinazione era San Paolo, in Brasile. Tutti e quattro perirono nel naufragio del Titanic. I loro corpi, se recuperati, non furono mai identificati.\nPasseggeri australiani.\nSul Titanic erano presenti sei australiani, ma solo due di loro erano passeggeri: il passeggero di seconda classe Arthur Gordon McCrae, 32 anni, originario di Sydney, ed il passeggero di terza classe Charles Edward Dahl, 45 anni, nato in Norvegia ma residente in Australia sin dalla tenera et\u00e0. Dei due sopravvisse solo Dahl, che si salv\u00f2 sulla scialuppa di salvataggio numero 15. Tuttavia, \u00e8 difficile stabilire il numero esatto degli australiani presenti a bordo. Nel 1912, infatti, l'Australia era sotto il dominio dell'Inghilterra e faceva parte dell'Impero britannico, ragion per cui gli australiani presenti a bordo furono tutti registrati come britannici.\nPasseggeri italiani.\nViaggiarono sul Titanic 37 italiani, ma solo undici di loro erano passeggeri; tutti gli altri erano camerieri alle dipendenze di Gaspare Antonio Pietro \"Luigi\" Gatti, anch'egli italiano, manager dei ristoranti della White Star. Nessuno dei camerieri italiani riusc\u00ec a salvarsi. Per quanto riguarda i passeggeri, solo cinque riuscirono a mettersi in salvo:\nI sei passeggeri italiani che perirono nella tragedia sono:\nPasseggeri cinesi.\nA bordo del Titanic vi erano anche otto cittadini di Hong Kong, allora protettorato inglese, oggi invece regione della Cina. Essi erano tutti marinai ma si erano imbarcati sul Titanic come passeggeri di terza classe. I loro nomi sono: Lang Fang, 26 anni, Bing Lee, 32 anni, Chip Chang, 32 anni, Hee Ling, 24 anni, Ali Lam, 38 anni, Choong Foo, 32 anni, Len Lam, 23 anni, e Ling Lee, 28 anni. Tutti, tranne Len Lam e Ling Lee, riuscirono a salvarsi. Al loro ritorno a Hong Kong i sei superstiti vennero accolti come degli eroi.\nPasseggeri greci.\nQuattro erano invece i passeggeri greci che si'imbarcarono sul Titanic, tutti in terza classe: Vasilios G. Katavelos, 19 anni, contadino proveniente dal Peloponneso e diretto nel Wisconsin, Panagiotis K. Lymperopoulus, 30 anni, operaio diretto nel Connecticut, e Apostolos M. Chronopoulos, 26 anni, anch'egli operaio, in viaggio con il fratello minore Dimitrios, di 18 anni. Nessuno di loro sopravvisse. Solo i corpi di Katavelos e Lymperopoulus vennero recuperati e identificati con i numeri 58 e 196.\nLista dei passeggeri.\nQuella che segue \u00e8 la lista dei passeggeri che si trovavano a bordo del Titanic quando affond\u00f2 il 15 aprile 1912. I nominativi segnati in celeste sono i passeggeri che si salvarono sulle scialuppe. Nella lista sono presenti anche i nove membri del \"Gruppo di garanzia\" e gli otto membri dell'orchestra.\nLegenda.\nI codici che seguono, posizionati nella colonna \"corpo\", indicano da quale nave fu recuperato il corpo del passeggero.\nPasseggeri scesi dopo la traversata del canale della Manica.\nLa lista seguente riporta i nomi dei passeggeri che scesero prima della traversata dell'Atlantico a Cherbourg (Francia) o a Queenstown (Irlanda).\nSopravvissuti e morti per nazionalit\u00e0.\nOsservazioni.\nIl ricercatore Hermann S\u00f6ldner, nel suo \"RMS Titanic: Passenger and Crew List 10 April 1912-15 April 1912\" pubblicato nel 2000, su citato come fonte, presenta una lista di paesi di origine di passeggeri ed equipaggio del \"Titanic\"; in tale lista, la nazionalit\u00e0 non \u00e8 equivalente all'etnia: ad esempio, tra i finlandesi sono contati solo i cittadini del Granducato di Finlandia (all'epoca parte dell'Impero russo), mentre i passeggeri di etnia finlandese che vivevano in Svezia sono stati contati tra gli svedesi. Peter Bjorkfors, nel suo articolo \"Finns on the Titanic\", produsse infatti un totale diverso dall'elenco qui in tabella.\nEtnicamente la maggioranza dei passeggeri provenienti dall'Austria-Ungheria non era n\u00e9 tedesca n\u00e9 magiara (ungherese), ma di vari gruppi etnici slavi. \nHaiti non \u00e8 presente nella lista, ma il passeggero Joseph Philippe Lemercier Laroche, che era nato ad Haiti, probabilmente venne conteggiato come francese in quanto viveva in Francia da pi\u00f9 di un decennio e sua moglie e due figli erano nati tutti in Francia. \u00c8 stato definito l'unico passeggero a bordo del Titanic di origini africane conosciute (i cittadini sudafricani erano coloni britannici).\nInoltre, i Paesi e i confini nel 1912 erano abbastanza diversi da come sono oggi. L'Irlanda divenne indipendente dalla Gran Bretagna solamente dieci anni dopo, nel 1922: tuttavia, anzich\u00e9 considerare tutti i cittadini del Regno Unito di Gran Bretagna e Irlanda, \u00e8 stata fatta la distinzione tra britannici e irlandesi.\nVi erano due passeggeri australiani e trentaquattro canadesi, ma entrambe le nazioni (ora parte del Commonwealth britannico) erano all'epoca \"dominion\" dell'Impero britannico, mentre il Sudafrica era una colonia inglese. La Turchia e la Siria facevano entrambe parte dell'Impero Ottomano, ma i ricercatori hanno scoperto che la maggior parte dei mediorientali a bordo del Titantic erano in realt\u00e0 cristiani libanesi."}
{"id": "2211825", "revid": "6923", "url": "https://it.wikipedia.org/wiki?curid=2211825", "title": "Beta REV", "text": "Con la sigla REV si riconoscono una serie di motociclette da trial prodotte dalla Beta Motor a partire dal 2000 per partecipare ai mondiali della categoria.\nDescrizione.\nRispetto al precedente modello, la Beta Techno, adotta un telaio pi\u00f9 compatto e sagomato, altrettanto ridotti appaiono anche cupolino e parafango.\nDal 2001 le moto sono passate da forcelle a steli rovesciati a quelle tradizionali. Inizialmente presentate solo con motore a due tempi, dalla fine del 2006 sono state rese disponibili anche con motore a quattro tempi.\nCilindrate.\nLe cilindrate hanno spaziato, durante i vari anni di produzione:"}
{"id": "2211830", "revid": "6923", "url": "https://it.wikipedia.org/wiki?curid=2211830", "title": "Restaurazione inglese", "text": "La restaurazione inglese \u00e8 un periodo della storia inglese che ebbe inizio con la restaurazione sul trono di Carlo II Stuart nel 1660 in seguito al periodo di Protettorato di Oliver e Richard Cromwell e che si concluse con il regno di Giacomo II Stuart (1685-1689). Il termine \"restaurazione\" \u00e8 utilizzato dunque nella storia inglese sia per descrivere l'evento col quale la monarchia venne ripristinata, sia il periodo di molti anni successivi al ripristino stesso che servirono al nuovo governo per fondare il nuovo assetto politico della nazione. Il termine si utilizza comunemente per descrivere l'intero regno di Carlo II (1660\u20131685) e spesso anche per il breve regno di suo fratello minore Giacomo II (1685-1688). In certi contesti il termine viene esteso sino alla morte della regina Anna e all'ascesa di Giorgio I degli Hannover nel 1714; il termine viene anche esteso al mondo del teatro dove col termine inglese di Restoration comedy si indicano quei lavori realizzati sul finire del primo decennio del Settecento.\nPremesse storiche.\nCon la morte di Carlo I d'Inghilterra nel 1649 si concluse il periodo di conflitti interni all'Inghilterra ed ebbe inizio il governo repubblicano del Commonwealth, che poi sfoci\u00f2 nel Protettorato di Oliver e Richard Cromwell. Quando il potere si concentr\u00f2 nelle mani di Richard nel 1659, il successore di Oliver Cromwell non fu in grado di mantenere assoggettate le Camere e, con sempre meno sostenitori, prefer\u00ec lasciare il governo e fugg\u00ec sul continente. Il periodo di sconvolgimenti che segu\u00ec il vuoto di potere lasciato da Richard Cromwell port\u00f2 alla discesa dell'esercito scozzese guidato da George Monck verso Londra; arrivato nella capitale, il generale Monck dichiar\u00f2 decaduto il Protettorato repubblicano e chiese a Carlo II, esule in Francia, di tornare in patria per governare come re.\nIl ritorno di Carlo II.\nCarlo II, che secondo i Monarchici non aveva mai smesso di essere il legittimo sovrano, ben presto eman\u00f2 la dichiarazione di Breda, con la quale accettava di divenire re e garantiva un \u00abperdono libero e generale\u00bb a qualunque vecchio nemico del futuro re e di suo padre che lo riconoscesse come proprio legittimo sovrano, fatta eccezione per alcuni dei regicidi. Si impegn\u00f2 infatti a firmare l\"'Act of Indemnity and Oblivion\" con il quale escludeva dal perdono solamente cinquanta famiglie particolarmente coinvolte. Promise anche il mantenimento di un Parlamento libero che si ergesse come rappresentante del popolo, e la garanzia di tolleranza religiosa. Il Parlamento decise di accettare le condizioni di Carlo e di farlo rientrare in patria. Il sovrano ricevette queste notizie a Breda l'8 maggio 1660. Anche in Irlanda Carlo era gi\u00e0 riconosciuto come legittimo sovrano.\nCarlo part\u00ec sull'ammiraglia di quella che era la sua nuova flotta e che fu chiamata in suo onore \"Royal Charles\" e giunse a Dover il 25 maggio 1660; arriv\u00f2 a Londra il 29 dello stesso mese, giorno del suo trentesimo compleanno. In breve tempo furono condannati a morte i regicidi, undici in tutto.\nIl sovrano rinunci\u00f2 a molti dei retaggi feudali di cui aveva goduto il padre e ricevette dal Parlamento una cifra simbolica di denaro. Tuttavia la maggior parte delle volte la cifra stanziata non bastava e cos\u00ec il Re ebbe la possibilit\u00e0 di attingere dalle Casse del Tesoro di Stato e di fruire di alcune tasse.\nDurante la seconda met\u00e0 degli anni sessanta il clima di gioia portato dal nuovo periodo di tranquillit\u00e0 e pace all'interno del Paese si ruppe, almeno a corte: morirono infatti in questi anni Enrico, il fratello minore di Carlo, da poco duca di Gloucester e la sorella Maria Enrichetta, entrambi colpiti dal vaiolo. Nello stesso periodo la cattolica Anna Hyde, figlia del Lord cancelliere Edward Hyde ammise di essere incinta e di essere segretamente sposata con il fratello del re, Giacomo, duca di York. Edward Hyde, che non sapeva nulla di tutto ci\u00f2, venne investito del titolo di conte di Clarendon e la sua influenza nella politica del Paese accrebbe notevolmente.\nIl Parlamento creatosi dopo la dichiarazione di Breda venne sciolto nel dicembre del 1660; fu sostituito, poco dopo l'incoronazione di Carlo II avvenuta come tradizione nell'Abbazia di Westminster (23 aprile 1661), da un nuovo parlamento, il \"Cavalier Parliament\", caratterizzato da un forte sentimento anglicano e realista, che rimase in carica per diciassette anni. In quel periodo vennero attuate alcune tra le maggiori riforme del regno di Carlo II, come l'obbligatoriet\u00e0 di adozione del Libro delle preghiere comuni (\"Book of Common Prayer\").\nLa fine della Restaurazione.\nLa Gloriosa rivoluzione pose fine al periodo della restaurazione in Inghilterra. La rivoluzione che detronizz\u00f2 re Giacomo II perch\u00e9 riconosciuto come filo-cattolico e che pose nuovamente sul trono un protestante nella figura del principe Guglielmo III di Orange-Nassau, pose definitivamente fine al periodo di transizione come era stato identificato il governo degli ultimi Stuart sul trono inglese."}
{"id": "2211832", "revid": "1494169", "url": "https://it.wikipedia.org/wiki?curid=2211832", "title": "Stormwind", "text": ""}
{"id": "2211834", "revid": "188323", "url": "https://it.wikipedia.org/wiki?curid=2211834", "title": "Beta REV 50", "text": ""}
{"id": "2211835", "revid": "188323", "url": "https://it.wikipedia.org/wiki?curid=2211835", "title": "Beta REV 80", "text": ""}
{"id": "2211837", "revid": "24398", "url": "https://it.wikipedia.org/wiki?curid=2211837", "title": "Bezovica", "text": ""}
{"id": "2211839", "revid": "188323", "url": "https://it.wikipedia.org/wiki?curid=2211839", "title": "Beta REV 125", "text": ""}
{"id": "2211840", "revid": "188323", "url": "https://it.wikipedia.org/wiki?curid=2211840", "title": "Beta REV 200", "text": ""}
{"id": "2211841", "revid": "188323", "url": "https://it.wikipedia.org/wiki?curid=2211841", "title": "Beta REV 250", "text": ""}
{"id": "2211843", "revid": "188323", "url": "https://it.wikipedia.org/wiki?curid=2211843", "title": "Beta REV 270", "text": ""}
{"id": "2211844", "revid": "188323", "url": "https://it.wikipedia.org/wiki?curid=2211844", "title": "Beta REV 300", "text": ""}
{"id": "2211845", "revid": "188323", "url": "https://it.wikipedia.org/wiki?curid=2211845", "title": "Beta REV-3 125", "text": ""}
{"id": "2211846", "revid": "188323", "url": "https://it.wikipedia.org/wiki?curid=2211846", "title": "Beta REV-3 200", "text": ""}
{"id": "2211847", "revid": "188323", "url": "https://it.wikipedia.org/wiki?curid=2211847", "title": "Beta REV-3 250", "text": ""}
{"id": "2211848", "revid": "188323", "url": "https://it.wikipedia.org/wiki?curid=2211848", "title": "Beta REV-3 270", "text": ""}
{"id": "2211849", "revid": "188323", "url": "https://it.wikipedia.org/wiki?curid=2211849", "title": "Beta REV 4T 250", "text": ""}
{"id": "2211850", "revid": "188323", "url": "https://it.wikipedia.org/wiki?curid=2211850", "title": "Beta REV 4T 300", "text": ""}
{"id": "2211852", "revid": "188323", "url": "https://it.wikipedia.org/wiki?curid=2211852", "title": "Beta REV 4T", "text": ""}
{"id": "2211857", "revid": "287204", "url": "https://it.wikipedia.org/wiki?curid=2211857", "title": "Alpi Cusiane", "text": "Le Alpi Cusiane (o, specie in passato, \"Prealpi Cusiane\") costituiscono un settore alpino italiano a sud delle Alpi Pennine.\nInteressano principalmente le province del Verbano-Cusio-Ossola e di Vercelli e, in minore misura, quella di Novara.\nGeografia.\nSi staccano dalle Alpi del Monte Rosa in corrispondenza del Tesslu (anche chiamata \"Bocchetta Stretta\").\nI limiti geografici sono:\nClassificazione.\nSecondo la SOIUSA le Alpi Cusiane sono un supergruppo alpino con la seguente classificazione:\nSuddivisione.\nSecondo la SOIUSA si suddividono in due gruppi:\nI due gruppi sono separati tra loro da una bassa sella situata nei pressi di Gozzano."}
{"id": "2211860", "revid": "188323", "url": "https://it.wikipedia.org/wiki?curid=2211860", "title": "Beta REV 3 125", "text": ""}
{"id": "2211863", "revid": "188323", "url": "https://it.wikipedia.org/wiki?curid=2211863", "title": "Beta REV 3 200", "text": ""}
{"id": "2211864", "revid": "188323", "url": "https://it.wikipedia.org/wiki?curid=2211864", "title": "Beta REV 3 250", "text": ""}
{"id": "2211865", "revid": "188323", "url": "https://it.wikipedia.org/wiki?curid=2211865", "title": "Beta REV 3 270", "text": ""}
{"id": "2211866", "revid": "767487", "url": "https://it.wikipedia.org/wiki?curid=2211866", "title": "Blind Idiot God", "text": "I Blind Idiot God sono un gruppo musicale rock formato nella meta degli anni '80 a St. Louis (Missouri) da Andy Hawkins (chitarra), Gabriel Katz (basso) e Ted Epstein (batteria).\nIl loro album d'esordio, \"Blind Idiot God\" del 1987 \u00e8 considerato uno dei migliori lavori dell'avanguardia rock anni '80, una pietra miliare del Rock e un capolavoro assoluto dell'hardcore.. La loro musica, esclusivamente strumentale, \u00e8 una fusione tra la violenza dell'hardcore e altri generi molto diversi tra loro quali il thrash metal, il funk, il dub, il math rock. In esso, grazie a tecniche sonore ripetitive e dissonanti, l'esasperazione viene elevata a stile -in partiture strumentali ispide e amelodiche che richiamano talvolta anche classici come John Coltrane e Jimi Hendrix. Il loro album fu rivoluzionario all'interno del contesto underground americano, tanto che la loro proposta non ebbe particolare fortuna all'epoca.\nIl trio ha pubblicato altri due album (Undertow e Cyclotron), ma non \u00e8 riuscito a ripetersi sugli stessi livelli di quello del 1987. Nell'album \"Cyclotron\" \u00e8 presente John Zorn, eminente personaggio dell'avanguardia jazz di quegli anni.\nIl chitarrista Hawkins ha pubblicato anche un album da solista, costituito da quattro lunghi assoli di chitarra, di nome Azonic Halo."}
{"id": "2211868", "revid": "124993413", "url": "https://it.wikipedia.org/wiki?curid=2211868", "title": "Rivolta di Trieste", "text": "La rivolta di Trieste \u00e8 la definizione data ai moti triestini del novembre 1953, che vennero duramente repressi dalla Polizia Civile alle dipendenze del Governo Militare Alleato (GMA), la forza di amministrazione militare alleata angloamericana al cui capo sedeva il generale britannico Thomas Willoughby Winterton.\nContesto storico.\nCon la fine della II guerra mondiale l'Italia perse una regione del proprio territorio nazionale: la Venezia Giulia. Nel capoluogo Trieste, e nel territorio immediatamente circostante, fu stabilito nel 1947 dal Trattato di pace che dovesse sorgere il Territorio Libero di Trieste (TLT): uno stato indipendente sotto l'egida dell'ONU, destinato a fungere da cuscinetto fra Italia e Jugoslavia per evitare uno scontro immediato - nel quale, tra l'altro, l'Italia, ancora debole ed isolata, avrebbe avuto sicuramente la peggio - che ne avrebbe nominato il Governatore. Tuttavia, nonostante ne fosse stato redatto e ratificato lo Statuto, a causa dei veti incrociati tra gli ex Alleati non si riusc\u00ec a trovare un accordo su quale Governatore nominare, cos\u00ec il TLT rimase diviso in due zone: la Zona A, governata dal Governo Militare Alleato (GMA), e la Zona B, sotto amministrazione militare jugoslava. Per sette anni le diplomazie italiane e jugoslave lavorarono per ottenere l'intero TLT, creando cos\u00ec una situazione di stallo.\nNell'estate 1953 una svolta: con le elezioni politiche di giugno il nuovo Presidente del Consiglio Pella lanci\u00f2 subito un esplicito segnale, rispondendo con una dimostrazione militare al tentativo degli jugoslavi di alzare il tiro delle proprie rivendicazioni anche sulla Zona A, approfittando della fragilit\u00e0 del nuovo quadro politico italiano, portando l'Europa a un passo dalla guerra. Gli Alleati provano allora a lavorare per una divisione del TLT fra i due paesi, ma complicano ulteriormente la situazione pubblicando la nota bipartita: una dichiarazione nella quale assumono l'impegno di cedere l'amministrazione civile della Zona A all'Italia.\nDi fronte alla reazione di Tito, che si prepara a invadere Trieste, gli Alleati interrompono l'applicazione della nota bipartita suscitando vive proteste da parte italiana.\nSvolgimento della protesta.\nIl 3 novembre 1953, a Trieste, in occasione dell'anniversario dell'annessione della citt\u00e0 all'allora Regno d'Italia nel 1918, il sindaco Gianni Bartoli contravviene al divieto del generale Thomas Willoughby Winterton esponendo la bandiera tricolore dal pennone del Municipio, ma subito ufficiali inglesi intervengono per rimuoverla e requisirla.\nIl 4 novembre i manifestanti di ritorno dal sacrario di Redipuglia improvvisano una manifestazione per l'italianit\u00e0 di Trieste. La Polizia Civile, guidata da ufficiali inglesi ma composta da triestini, interviene duramente per sequestrare la bandiera dei manifestanti: ne seguono violenti scontri, che in pochi minuti si propagano in tutta la citt\u00e0.\nIl giorno dopo, il 5 novembre, gli studenti proclamano uno sciopero e manifestano di fronte alla chiesa di Sant'Antonio. Al passaggio di una vettura della Polizia Civile, con a bordo un ufficiale inglese, danno vita a una sassaiola. L'ufficiale affronta i manifestanti ma viene strattonato e gettato a terra sulle scale della chiesa; interviene allora il nucleo mobile della Polizia Civile, creato proprio in previsione di queste giornate, che disperde i ragazzi che si rifugiano dentro la chiesa, dove vengono inseguiti usando un idrante nell'irruzione, e malmenati violentemente. Il vescovo Antonio Santin stabilisce per il pomeriggio la cerimonia di riconsacrazione del tempio: partecipano migliaia di cittadini, e all'arrivo delle camionette della Polizia nascono nuovi incidenti. L'ufficiale inglese apre il fuoco, e i poliziotti ne seguono l'esempio: muoiono Piero Addobbati e Antonio Zavadil, mentre decine di altri ragazzi vengono feriti. I segni dei proiettili resteranno visibili su due lati della chiesa fino alla ristrutturazione del 2012.\nIl 6 novembre la citt\u00e0 \u00e8 attraversata da una folla immensa, decisa ad attaccare tutti i simboli dell'occupazione inglese: sono date alle fiamme auto e motociclette della Polizia, e viene messa a ferro e fuoco la sede del \"Fronte per l'Indipendenza del Territorio Libero di Trieste\". I manifestanti giungono in piazza Unit\u00e0 d'Italia e tentano di assaltare il palazzo della Prefettura, sede della Polizia Civile: gli agenti reagiscono sparando sulla folla, ferendo decine di persone e uccidendo Francesco Paglia, Leonardo Manzi, Saverio Montano ed Erminio Bassa.\nQuesto episodio costringer\u00e0 le diplomazie a trovare una soluzione: undici mesi dopo, nel 1954, con il memorandum di Londra il TLT viene spartito fra Zona A, assegnata all'amministrazione civile italiana, e Zona B, assegnata all'amministrazione civile jugoslava.\nReazioni in Italia.\nL'8 novembre si svolsero, nella Cattedrale di San Giusto, i funerali delle sei vittime. .\nNello stesso giorno si tenne una cerimonia a Roma, a Santa Maria degli Angeli, con la presenza di tutti i ministri del Governo Pella ai quali era stata vietata da Winterton la partecipazione ai funerali triestini. Gli Alleati accusarono \"agitatori italiani\" di aver provocato gli incidenti per costringere Winterton a chiedere l'intervento delle truppe italiane.\nCommemorazioni.\nPer i 50 anni \u00e8 stato pubblicato dalle edizioni Italo Svevo di Trieste \"I Ragazzi del '53\", all'Universit\u00e0 di Trieste \u00e8 stata dedicata una targa a Francesco Paglia, studente universitario, inoltre \u00e8 stata richiesta dalla Lega Nazionale, dalla Provincia di Trieste e dal comune di Trieste al presidente della repubblica una medaglia d'oro al valor civile ai caduti, come ultimi martiri del Risorgimento italiano. La richiesta \u00e8 stata accolta dal Presidente Carlo Azeglio Ciampi l'11 ottobre 2004 con la seguente motivazione:\nIn occasione dei 60 anni, la Lega Nazionale ha curato la pubblicazione di un saggio storico di Michele Pigliucci, intitolato \"Gli ultimi martiri del Risorgimento - Gli incidenti per Trieste italiana del novembre 1953\", presentato da Ivan Buttignon e dal presidente della Lega Nazionale avv. Paolo Sardos Albertini a Trieste, nella Galleria Tergesteo, il 20 ottobre 2013. Nella stessa occasione sono stati presentati il libro di Paolo Sardos Albertini e Piero Delbello \"La Lega Nazionale e i ragazzi del '53\", da Diego Redivo, e il libro di William Klinger \"Il terrore del popolo: storia dell'OZNA\", da Lorenzo Salimbeni."}
{"id": "2211871", "revid": "62748", "url": "https://it.wikipedia.org/wiki?curid=2211871", "title": "Pepero", "text": ", \u00e8 un anime giapponese in 26 episodi diretto da Kazuhiko Udakowa e prodotto da Wako Pro e NET nel 1975. \nIn Italia la serie \u00e8 stata trasmessa e replicata dai primi anni ottanta alternativamente sulle reti Fininvest (Canale 5 e Italia 1) e sulle reti locali, per poi passare definitivamente su queste ultime negli anni '90. Dopo anni di assenza, dal 2017 \u00e8 stata pubblicata in DVD e replicata su Caf\u00e8TV24 e sulla syndication Universe.\nTrama.\nPepero \u00e8 un bambino di origine Inca, che vive sulle Ande. Anni prima il padre era partito alla ricerca del mitico El Dorado e non era pi\u00f9 ritornato. Quando Pepero ha ormai 10 anni, vede in cielo un condor dorato: sa che la leggenda dice che tutti coloro che lo vedono sono destinati ad intraprendere la ricerca del tesoro di El Dorado, quindi decide di partire. La madre Anita \u00e8 ovviamente contraria, ma alla fine acconsente grazie all'intercessione del vecchio Chichikaka che promette di accompagnare il bambino nel viaggio.\nAl duo si aggiunge la piccola Kana, una bambina che ha perduto la memoria e che non ricorda nulla del suo passato. Via via che il viaggio prosegue arrivano altri membri: l'irascibile Azteco e Chu Chu. Pepero potr\u00e0 inoltre contare sull'aiuto di Giove, un meraviglioso cavallo bianco che accorre al suo richiamo al momento del bisogno.\nDurante il lungo viaggio alla ricerca di El Dorado, la piccola compagnia dovr\u00e0 affrontare numerosi pericoli tra cui l'attacco dei briganti, ragni giganti, piante carnivore, ed un incidente nel quale Chichikaka rimarr\u00e0 coinvolto, ma alla fine Pepero riuscir\u00e0 a raggiungere il mitico regno per scoprire che Kana non \u00e8 altri che la figlia del re. Dopo aver trovato il tesoro (delle enormi pannocchie dorate di mais) ed il padre e dopo aver sventato altri pericoli, Pepero torner\u00e0 finalmente a casa dalla madre e le presenter\u00e0 Kana, che si rivela principessa del regno di El Dorado, e che intanto Pepero ha sposato.\nEdizione italiana.\nIn Italia la serie \u00e8 stata trasmessa per la prima volta forse su Canale 5 ad inizio 1981 utilizzando entrambe le sigle originali giapponesi. Successivamente la serie venne replicata sulle televisioni locali: nelle trasmissioni sulla syndication Euro TV e su altre emittenti a partire dal 1983 o fine 1982 cominci\u00f2 ad essere usata la storica sigla italiana \"Vola bambino\", contemporaneamente pubblicata da Five Record, ma solamente in chiusura, lasciando in apertura la sigla giapponese; infine dal 2 luglio 1984 la serie torn\u00f2 nel contenitore \"Bim Bum Bam\" su Italia 1, portando la sigla italiana sia in apertura sia in chiusura, e da allora questa situazione rest\u00f2 stabile. Tutti i passaggi mantenevano, per il resto, la stessa titolazione e doppiaggio. Le reti Fininvest replicarono ancora la serie fra settembre e dicembre 1986 ancora su \"Bim Bum Bam\", a settembre/ottobre 1987 nel contenitore \"Caffelatte\" su Canale 5 e per l'ultima volta fra maggio e giugno 1989 nel contenitore \"Ciao Ciao\" di nuovo su Italia 1. In seguito la serie pass\u00f2 alle televisioni locali e fu riproposta in altre occasioni.\nNel 2017 la serie \u00e8 stata per la prima volta edita in un cofanetto di 5 DVD da Sanver Production con il titolo Pepero il ragazzo delle Ande. Per questa edizione la sigla italiana storica \u00e8 sostituita da una nuova cantata da Santo Verduci, mentre le sigle giapponesi sono presenti nei contenuti speciali. Gli episodi contengono anche alcune scene mancanti nell'edizione storica, presentate in lingua giapponese con sottotitoli in italiano, e terminano con le anticipazioni originali giapponesi, doppiate per l'occasione in italiano con la voce di Santo Verduci. Dal maggio dello stesso anno la serie \u00e8 stata replicata nella stessa nuova edizione dal contenitore Contactoons su Caf\u00e8TV24 ed in seguito sulla syndication Universe dal 16 aprile 2018."}
{"id": "2211872", "revid": "1543377", "url": "https://it.wikipedia.org/wiki?curid=2211872", "title": "Pellescritta", "text": "Pellescritta \u00e8 una frazione di Montereale.\nLa frazione di Pellescritta dista circa 8\u00a0km dal medesimo comune a cui essa appartiene.\nStoria.\nLa tradizione narra che fu fondata da un nobile Machilonese in seguito alla distruzione del castello di Machilone nel 1299. Il nome cos\u00ec particolare del paese deriverebbe dall'autorizzazione, rilasciata dal re Ladislao, a dar vita ad un nuovo insediamento abitativo, redatto su pelle (pergamena), e la fondazione dovrebbe risalire al 1400.\nLa parrocchia di Pellescritta \u00e8 intitolata a San Nicola, all'interno di questa si trova l'altare della Madonna di Loreto, che solitamente veniva festeggiata l'8 settembre.\nNegli ultimi anni, per\u00f2, la festa viene effettuata intorno alle ultime due settimane di agosto in quanto il paese pu\u00f2 contare su un numero maggiore di abitanti, infatti nel periodo invernale possono contarsi meno di trenta abitanti, ma d'estate il paese prende magicamente vita ospitando tantissimi giovani e famiglie.\nGeografia fisica.\nIl paese si trova in una piccola conca fra due montagne, a ridosso della Strada Provinciale 105 del Monte Cabbia. Le frazioni limitrofe sono: Marana (2\u00a0km), Cesaproba (3\u00a0km), Ville di Fano (4\u00a0km)."}
{"id": "2211874", "revid": "15756", "url": "https://it.wikipedia.org/wiki?curid=2211874", "title": "Lago del Chiotas", "text": "Il lago del Chiotas \u00e8 un bacino artificiale nel territorio del comune di Entracque, in Valle Gesso, nella Provincia di Cuneo.\nStoria.\nIl lago \u00e8 stato creato tra gli anni settanta ed i primi ottanta costruendo due sbarramenti detti \"del Chiotas\" e \"di Colle Laura\" nella zona del vecchio Piano del Chiotas, sul versante orientale del Massiccio dell'Argentera.\nL'opera ha richiesto diversi anni di lavoro a causa del forte innevamento invernale (le giornate effettive di lavoro furono di circa 150 all'anno) e alla complessit\u00e0 del collegamento con la Centrale \"Luigi Einaudi\" di Entracque (le condotte forzate sono totalmente nascoste nella roccia).\nIl dislivello di oltre 1000\u00a0m con il sottostante lago della Piastra \u00e8 utilizzato per la produzione di energia elettrica.\nDescrizione.\nDurante la notte l'energia prodotta e non richiesta viene sfruttata per pompare parte dell'acqua dal serbatoio della Piastra al Chiotas, cos\u00ec da poterla riutilizzare quando c'\u00e8 pi\u00f9 necessit\u00e0. La quantit\u00e0 di energia cos\u00ec prodotta da deflussi pompati \u00e8 di gran lunga maggiore di quella prodotta dai classici deflussi naturali, motivo per cui l'impianto Chiotas-Piastra \u00e8 definito di \"pompaggio puro\".\nSulla riva meridionale del lago sorge il nuovo Rifugio Genova-Figari, creato in sostituzione all'omonimo rimasto sommerso dopo la creazione del bacino.\nBibliografia.\nLibro: Diga del Chiotas- storia del cantiere nell'alto Gesso raccontata da chi ci ha lavorato."}
{"id": "2211875", "revid": "287204", "url": "https://it.wikipedia.org/wiki?curid=2211875", "title": "Diga del Chiotas", "text": ""}
{"id": "2211877", "revid": "22475", "url": "https://it.wikipedia.org/wiki?curid=2211877", "title": "Religulous", "text": ""}
{"id": "2211881", "revid": "1039155", "url": "https://it.wikipedia.org/wiki?curid=2211881", "title": "Martina e il campanello misterioso", "text": " \u00e8 un manga scritto e illustrato da Fujiko Fujio nel 1977 e serializzato sulla rivista \"Sh\u014dnen Big Comic\" della Shogakukan in 9 volumi. Da esso \u00e8 stata tratta una serie anime prodotta da Shin'ei Doga, composta da 119 episodi e trasmessa in Giappone dal network TV Asahi a partire dall'aprile 1987. In Italia la serie \u00e8 stata trasmessa da Italia 1 nel 1994 con il titolo Martina e il campanello misterioso con un totale di 111 dei 119 episodi trasmessi. Questa serie si rivolge principalmente ad un pubblico di ragazzi.\nTrama.\nMartina (nell'edizione originale Mami Sakura) ha 14 anni ed apparentemente \u00e8 una normale studentessa delle scuole medie (in Giappone le scuole medie sono dall'et\u00e0 di 12 anni fino ai 15 anni), ma in realt\u00e0 ha alcuni poteri psichici tra cui la telecinesi e il teletrasporto, grazie ai quali riesce a risolvere numerosi eventi misteriosi. Infatti ogni volta che qualcuno si trova in difficolt\u00e0, lei inizia a sentire nella sua mente un suono simile ad un campanello elettrico. Proseguendo con la storia la protagonista scoprir\u00e0 di avere altri poteri: trasferisce l'immagine che ha in mente in fotografie, percepisce i ricordi degli oggetti fatti di legno, attraverso il contatto diretto o indiretto con una lega metallica riesce a comunicare con persone e animali, prevede le azioni di una persona qualche istante prima che le compia, percepisce la presenza di oggetti scomparsi, fa sogni premonitori.\nDoppiaggio.\nIl doppiaggio italiano \u00e8 stato eseguito presso lo studio di doppiaggio Deneb Film sotto la direzione di Adriano Micantoni. La traduzione dall'originale giapponese \u00e8 di Achille Brambilla e Marina Spagnuolo, i dialoghi italiani sono di Giusy Di Martino e Cristina Robustelli."}
{"id": "2211883", "revid": "1363832", "url": "https://it.wikipedia.org/wiki?curid=2211883", "title": "Maple Town - Un nido di simpatia", "text": " \u00e8 un anime giapponese prodotto da Toei Animation in 52 episodi. \u00c8 stato trasmesso per la prima volta in Giappone dal network TV Asahi a partire da gennaio 1986 e in Italia nel 1987 su Italia 1. In quell'anno \u00e8 stato realizzato un album musicale interamente dedicato alla serie animata intitolato \"\", con canzoni cantate da Cristina D'Avena che \u00e8 anche l'interprete della sigla italiana .\nLa Toei Animation nel 1987 ha prodotto un seguito, arrivato in Italia nel 1989 con il titolo \"Evviva Palm Town\".\nTrama.\nLa serie narra la vita di Patty Rabbit, una coniglietta che va ad abitare con la famiglia a Maple Town, una tranquilla cittadina di campagna, popolata da animali antropomorfi: orsi, volpi, topi, cani, procioni... Patty e le sue sorelle (la maggiore Anna e la minore Briciola) amano soprattutto la loro nuova casa e sono incoraggiate dalla calorosa accoglienza che tutti i cittadini hanno riservato ai nuovi residenti. Da quel momento Patty e i suoi nuovi amici vivranno tantissime avventure trascorrendo un'infanzia felice. La coniglietta fa amicizia con l'orsacchiotto Bobby e con tutti gli altri animaletti suoi coetanei, ma deve scontrarsi spesso con Diana, una volpina presuntuosa e piena di s\u00e9. Il sindaco di questa cittadina \u00e8 un leone e non manca anche un ladruncolo (spec. di cibi), che si chiama Glenn ed \u00e8 un lupo che vive sopra un albero. Questi \u00e8 piuttosto tonto e maldestro, tanto da suscitare simpatia nei suoi confronti da parte degli spettatori, ma viene spesso inseguito dall'agente Otto (un bulldog), il cui unico scopo della sua vita sembra essere quello di arrestarlo, ma ogni volta, o per un inconveniente o per un altro, l'impresa \u00e8 destinata al fallimento. Alla fine della serie, Patty si trasferir\u00e0 con gli zii Jane e George a Palm Town e le sue avventure proseguiranno nella serie animata Evviva Palm Town.\nSigle.\nOltre alla sigla italiana ufficiale cantata da Cristina D'avena, ne esiste una seconda (pubblicata solo su VHS) cantata da I Piccoli Cantori di Milano."}
{"id": "2211884", "revid": "287204", "url": "https://it.wikipedia.org/wiki?curid=2211884", "title": "Alexander Castro", "text": ""}
