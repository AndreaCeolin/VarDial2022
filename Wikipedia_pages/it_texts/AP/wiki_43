{"id": "2287581", "revid": "124541686", "url": "https://it.wikipedia.org/wiki?curid=2287581", "title": "Maria Caterina Brignole Sale", "text": "Biografia.\nInfanzia e giovinezza.\nMaria Caterina era la figlia di Giuseppe Maria Brignole Sale, VII marchese di Groppoli, appartenente a una ricchissima famiglia genovese i cui membri avevano occupato la posizione di Doge della Repubblica di Genova, e di Maria Anna Balbi, anch'essa parte di una ricca famiglia dogale di Genova. Nata a Genova, trascorse i primi anni della sua vita a Palazzo Rosso, la dimora di famiglia. Quando suo padre divenne l'ambasciatore genovese in Francia, Maria Caterina e sua madre lo seguirono, frequentando i salotti buoni di Parigi e della corte reale di Versailles, dove erano conosciute per la loro bellezza e apprezzate per il loro eccellente francese. Il suo biografo, il conte di Segur, chiam\u00f2 Maria Caterina \"la donna pi\u00f9 bella di Francia\".\nFidanzamento.\nMaria Caterina era innamorata del principe di Cond\u00e9 Luigi Giuseppe di Borbone, ma nel 1755 sua madre Anna propose un matrimonio tra sua figlia e l'ex amante della stessa Anna, il principe Onorato III di Monaco, che aveva quasi 17 anni pi\u00f9 di Maria Caterina. Onorato III era figlio di Luisa Ippolita, principessa di Monaco e del suo consorte Jacques de Goyon de Matignon.\nLa famiglia Brignole voleva da una parte elevare il proprio status, imparentandosi con una famiglia reale, e dall'altra evitare un matrimonio di Onorato organizzato dalla corte francese che avrebbe destinato il Principato di Monaco a una pi\u00f9 stretta influenza dei Francesi. I Brignole erano strettamente legati al governo di Genova: siamo nel tempo in cui Giovanni Francesco Brignole Sale, fratello maggiore di Giuseppe e padre di Maria Caterina, aveva gi\u00e0 svolto il dogato (dal 1746 al 1748) e prima che ne venisse eletto Rodolfo Emilio Brignole Sale, fratello minore dello stesso Giuseppe, dal 1762 al 1764.\nOnorato aveva rifiutato molte proposte di matrimonio, ma era disposto a sposare Maria Caterina sia per la sua bellezza che per la sua ricca dote e presto la sedusse. Giuseppe suo padre, per\u00f2, non era d'accordo, sia a causa della cattiva reputazione di Onorato sia per via della prospettiva che tale principe ereditasse un giorno la sua fortuna, ma dopo l'intervento mediatore di Madame de Pompadour, diede controvoglia il proprio consenso nel 1757.\nPrincipessa consorte di Monaco.\nMaria Caterina giunse a Monaco a bordo di una nave, accompagnata dalla nobilt\u00e0 genovese al gran completo. Quando arriv\u00f2, tuttavia, Onorato non and\u00f2 a bordo dell'imbarcazione per accogliere la sua sposa, asserendo che il suo status di sovrano esigeva che fosse invece lei ad andare da lui. L'entourage genovese rispose che Maria Caterina era membro di una famiglia regnante della Repubblica di Genova e si rifiut\u00f2 di accettare. La nave rimase quindi bloccata in mare aperto per diversi giorni, fino a quando la situazione fu risolta con l'incontro della coppia a met\u00e0 strada, su un ponte tra l'imbarcazione e la riva.\nIl rapporto in principio fu amabile e la coppia ebbe due figli maschi, Onorato IV, Principe di Monaco (nato il 17 marzo 1758) e il principe Giuseppe di Monaco (nato nel 1763). Maria Caterina visse presso l'H\u00f4tel Matignon a Parigi. Nonostante ci\u00f2 raramente partecipava ai ricevimenti e alla frivola vita di corte che animava la reggia di Versailles e trascorreva i suoi giorni con un solo amico, il Principe di Cond\u00e9. Onorato divenne sempre pi\u00f9 geloso e chiedeva che lei scrivesse i suoi pensieri per lui. Una volta rimase sola per diverse ore con un affascinante nobiluomo, che l'aiut\u00f2 ad aprire un armadio che si era bloccato. Questo incidente scaten\u00f2 i pettegolezzi di corte e la gelosia del marito peggior\u00f2 al punto in cui non fu pi\u00f9 tollerabile. Nel frattempo, la moglie del Principe di Cond\u00e9, Carlotta di Rohan, che egli aveva sposato nel 1753, mor\u00ec nel 1760, e col passare del tempo il suo rapporto con Maria Caterina divent\u00f2 sempre pi\u00f9 stretto.\nDal 1769 venne iniziata l'edificazione dell'H\u00f4tel de Lassay, un edificio supplementare della residenza principale del Principe di Cond\u00e9 a Parigi, presso Palais-Bourbon. Nel 1770 il suo geloso marito progettava d'inviarla a Monaco, i cui confini dovevano chiudersi in un tentativo d'impedirle di fuggire. Temendo di finire i suoi giorni lontano da Parigi, una mattina usc\u00ec, ma non torn\u00f2: fu poi scoperto che si era rifugiata in un convento vicino a Le Mans a sud-ovest di Parigi, dove il vescovo era un Grimaldi. Alla fine Onorato finalmente si rese conto che il suo rapporto con Maria Caterina era completamente finito, chiese e ottenne la separazione dalla moglie, per dedicarsi alle proprie amanti monegasche.\nAnni dopo Maria Caterina scrisse che Onorato attraverso il loro matrimonio soddisfece le sue tre principali debolezze: l'avarizia, accedendo a una ricchissima dote, la galanteria, sposando una delle pi\u00f9 belle donne dell'epoca, e la gelosia, in quanto sposando una genovese, straniera e vicina al principato, egli teneva la moglie alla propria merc\u00e9 quando invece una donna francese avrebbe potuto trovare appigli presso la corte di Versailles.\nPrincipessa di Cond\u00e9.\nA causa della posizione di Maria Caterina come amante di Cond\u00e9, la nuova regina francese, la diciottenne Maria Antonietta, offese ripetutamente il Principe di Cond\u00e9, bistrattando a corte Maria Caterina. Nel 1774 Maria Caterina e Cond\u00e9 affidarono a Alexandre-Th\u00e9odore Brongniart la costruzione della loro residenza a Parigi. Era in rue Saint-Dominique, vicino al Palais Bourbon, fu completata nel 1777 e oggi \u00e8 la sede dell'ambasciata di Polonia in Francia. Maria Caterina visse con il Principe di Cond\u00e9 a Parigi fino alla scoppio della rivoluzione francese, quando la coppia fu costretta per la Germania e in seguito per la Gran Bretagna. \nNel 1795 Onorato mor\u00ec e il 24 ottobre 1798 lei e Cond\u00e9 si sposarono a Londra. Questa fu una unione d'amore, bench\u00e9 non coronata dall'arrivo di figli, avendone entrambi gi\u00e0 altri, ormai grandi, dai matrimoni precedenti. Il Principe era a capo della cosiddetta \"armata Cond\u00e9 emigrante\" che combatt\u00e9 contro la rivoluzione francese e Maria utilizz\u00f2 le sue immense sostanze per contribuire a finanziare la comunit\u00e0 militare francese in esilio.\nMorte.\nMaria Caterina mor\u00ec a Wimbledon il 18 marzo 1813."}
{"id": "2287583", "revid": "767487", "url": "https://it.wikipedia.org/wiki?curid=2287583", "title": "Eugenio Fantini", "text": "Carriera.\nGiocatore.\nDopo gli esordi con il , mise in mostra un grande fiuto per il gol vestendo la maglia del e contribuendo in modo decisivo alla conquista, tra il 1957 e il 1959, di una doppia promozione dalla IV Serie alla Serie B. Nella stagione 1959-1960 debutt\u00f2 in Serie A con la Fiorentina e perse la finale di Coppa Italia 1959-1960; ottenne anche una promozione in massima categoria con il Palermo nel 1960-1961. Vanta 7 presenze e 3 reti in Serie A, oltre a 97 presenze e 25 reti in Serie B.\nAllenatore.\nSuccessivamente intraprese la carriera di allenatore; fu secondo di Edmondo Fabbri sulla panchina del Bologna, allen\u00f2 la in Serie C nel 1972-1973 venendo poi sostituito da Mario Caciagli. Prosegu\u00ec seguendo squadre di Serie B (, ) e Serie C (Alessandria, Ercolanese, Afragolese)."}
{"id": "2287586", "revid": "151034", "url": "https://it.wikipedia.org/wiki?curid=2287586", "title": "Madhab", "text": ""}
{"id": "2287594", "revid": "1086846", "url": "https://it.wikipedia.org/wiki?curid=2287594", "title": "Unione Sportiva Cagliari 1965-1966", "text": "Questa voce raccoglie le informazioni riguardanti l'Unione Sportiva Cagliari nelle competizioni ufficiali della stagione 1965-1966.\nStagione.\nIn evidenza nella formazione isolana guidata da Arturo Silvestri i calciatori Gigi Riva (11 reti) e Francesco Rizzo con 10 centri.\nIn Coppa Italia i rossobl\u00f9 superano il Novara nel primo turno, ma vengono eliminati nel secondo turno dall'Atalanta che espugna l'Amsicora."}
{"id": "2287596", "revid": "729019", "url": "https://it.wikipedia.org/wiki?curid=2287596", "title": "Castello Santapau", "text": "Il castello Santapau (chiamato anche castello di Licodia) si trova nel territorio comunale di Licodia Eubea, in provincia di Catania. Fondato in epoca medievale, non rimangono che alcuni ruderi, a seguito del terremoto del 1693. I ruderi del castello dominano dall'alto il centro urbano del comune di Licodia Eubea.\nUbicazione.\nIl castello fu costruito sull'omonimo colle (\"Colle Castello\") a poca distanza dal centro abitato di Licodia Eubea.\nLa posizione permetteva il controllo di una vasta area territoriale, consentendo l'avvistamento dei nemici e il pronto intervento offensivo. Il castello era per\u00f2 soprattutto una roccaforte difensiva, difficilmente attaccabile dal basso, provvisto di poderose mura di cinta e torrioni d'avvistamento.\nDal castello \u00e8 possibile accedere all'antico Acquedotto di Licodia Eubea.\nStoria.\nIl nome del castello compare per la prima volta nei documenti ufficiali dello Statuto Angioino nel 1274, ma \u00e8 probabile che il colle venne fortificato gi\u00e0 in epoca bizantina, come testimoniato dalle mura di cinta e dalla galleria scavata sotto l'edificio, costruite con mezzi e tecniche tipiche del tardo impero romano.\nIl primo complesso, di epoca bizantina, venne probabilmente distrutto dagli arabi, e successivamente ricostruito dagli angioini, all'epoca di Carlo I d'Angi\u00f2, sotto la cui dominazione il luogo assunse il nome di \"Castrum Licodi\u00e6\".\nIl castello fu di propriet\u00e0 di diversi nobili, che si alternarono nei secoli dando lustro e prestigio al castello e al feudo. Tra le famiglie pi\u00f9 importanti i Santapau, che diedero il nome al castello, e i Ruffo di Calabria, imparentati ai primi. Ai Ruffo appartenne il castello fino al 1812, quando fu abolito il feudalesimo.\nL'edificio venne quasi del tutto raso al suolo dal terribile terremoto del 1693, che lasci\u00f2 in piedi solo alcune torri, qualche muro interno e delle gallerie sotterranee.\nI \"Signori\".\nTra i \"Signori\" che abitarono il castello si ricordano:\nIl Castello dopo il terremoto.\nCi\u00f2 che rimane del Castello Santapau, dopo il terremoto del 1693, \u00e8 davvero molto poco rispetto a quello che doveva essere il complesso originario, ma i ruderi lasciano comunque presumere al visitatore quanto maestosa dovesse essere questa fortificazione. Oltre alla torre, infatti, rimangono della fortezza alcune possenti mura perimetrali e inesplorati sotterranei, prima saloni e camere varie.\nIl castello \u00e8 di propriet\u00e0 comunale, e lo si pu\u00f2 raggiungere percorrendo la superstrada Catania-Gela e uscendo a Licodia Eubea. \u00c8 pubblicamente fruibile."}
{"id": "2287607", "revid": "92723", "url": "https://it.wikipedia.org/wiki?curid=2287607", "title": "Huahine (comune)", "text": "Huahine \u00e8 un comune francese delle Isole Sottovento, appartenente alla Polinesia francese.\nSi estende sull'omonima isola per una superficie complessiva di 74\u00a0km\u00b2. La popolazione, secondo il censimento del 2007, ammonta a 5.999 persone.\nIl comune di Huahine \u00e8 suddiviso amministrativamente in otto comuni associati:\nAttuale sindaco di Huahine \u00e8 Marcelin Lisan."}
{"id": "2287608", "revid": "22825410", "url": "https://it.wikipedia.org/wiki?curid=2287608", "title": "L mal de fiori", "text": ""}
{"id": "2287615", "revid": "1543377", "url": "https://it.wikipedia.org/wiki?curid=2287615", "title": "Guerra civile romana (193-197)", "text": "La guerra civile romana degli anni 193-197 nacque come conseguenza degli omicidi prima di Commodo il 31 dicembre del 192 e quello successivo di Pertinace, che aveva avuto in un primo momento il consenso di Senato e guardia pretoriana. La guerra che ne deriv\u00f2 vide contendersi il trono imperiale quattro pretendenti, tra i quali emerse Settimio Severo, fondatore della dinastia dei Severi.\nContesto storico.\nCon la morte di Commodo terminava la dinastia degli Antonini, iniziata con Antonino Pio e continuata con i figli adottivi Lucio Vero, Marco Aurelio e la moglie di quest'ultimo, Faustina minore, figlia dello stesso Pio. L'uccisione di Commodo port\u00f2 sul trono Pertinace, uno dei migliori generali di quell'epoca, in passato molto vicino all'\"imperatore filosofo\" Marco Aurelio nei lunghi anni di guerra lungo il fronte settentrionale. Pertinace, devotissimo al Senato al punto da pensare in un primo momento di cedere il trono al nobile senatore Acilio Glabrione, si sforz\u00f2 di riformare le distribuzioni di alimenti e di terre, ma si scontr\u00f2 con l'antagonismo della nobilt\u00e0 e della guardia pretoriana, che si aspettava da lui generosi donativi. Una seconda cospirazione port\u00f2 al suo assassinio da parte della guardia pretoriana, che non ne aveva apprezzato l'operato e le prospettive future.\nLa guerra civile (193-197).\nLa crisi generata con la successiva morte di Pertinace evidenzi\u00f2 che, se dapprima fu la guardia pretoriana a disporre del trono di Roma (con Pertinace e Didio Giuliano), come era accaduto durante la precedente guerra civile del 68-69, anche in questa circostanza furono le legioni dei differenti fronti strategici, \"in primis\" quello danubiano-illirico (di Settimio Severo), a prendere il sopravvento. Le legioni siriane proclamarono, infatti, l'allora loro governatore, Pescennio Nigro, che per\u00f2 soccombette a Severo nel 194; le legioni di Britannia proclamarono Clodio Albino, associato in un primo momento al trono come \"Cesare\" da Severo e poi dallo stesso sconfitto nella Battaglia di Lugdunum del 197, che port\u00f2 alla fine delle ostilit\u00e0.\nGuerra tra Severo e Giuliano (193).\nDopo l'assassinio di Pertinace, i Pretoriani, guidati da Quinto Emilio Leto, indissero un'asta per aggiudicare l'impero a chi pagava di pi\u00f9. L'asta venne vinta dal senatore Didio Giuliano, che venne dichiarato imperatore. Tuttavia, nelle lontane province tre generali non riconobbero Giuliano: costoro erano Settimio Severo, Pescennio Nigro e Clodio Albino. Albino era il governatore della Britannia, Severo della Pannonia, e Nigro della Siria. L'esercito della Siria, con l'appoggio della popolazione locale, proclam\u00f2 Nigro \"Augusto\" e come tale fu riconosciuto dai regni orientali nonch\u00e9 dalle province asiatiche dell'Impero romano. Tuttavia, secondo quanto narra Erodiano, Nigro perse tempo prezioso in bagordi ad Antiochia quando avrebbe dovuto cercare di ottenere il sostegno dalle citt\u00e0 illiriche e marciare su Roma. Nel frattempo la notizia dell'usurpazione di Nigro raggiunse le province illiriche, e le legioni della Pannonia, intenzionate a marciare su Roma per vendicare l'assassinio di Pertinace per mano dei pretoriani, proclamarono a loro volta imperatore il governatore Severo, di origini libiche. Severo riusc\u00ec a ottenere il riconoscimento delle province circostanti promettendo loro grandi ricompense. Mediante delle lettere, Severo riusc\u00ec a ottenere il supporto di tutte le legioni di stanza nelle province illiriche, e assunse come secondo nome quello di Pertinace, al fine di ottenere il supporto dei sostenitori di quell'imperatore, che senz'altro erano intenzionati a vendicare la sua uccisione. Inoltre, Severo era consapevole del rischio che il governatore della Britannia Albino potesse anticiparlo nel raggiungere Roma e impadronirsi del trono; per convincerlo a rimanere in Britannia, gli promise che una volta conquistata l'Urbe gli avrebbe conferito il titolo di Cesare, cio\u00e8 lo avrebbe nominato suo erede al trono.\nDopo la distribuzione di denaro ai soldati e l'acquisizione delle necessarie vettovaglie, le legioni di Severo (6.000 uomini secondo Cassio Dione) marciarono rapidamente sull'Italia; Severo, deciso a raggiungere l'Italia il pi\u00f9 rapidamente possibile, concedeva alle sue truppe solo il minimo riposo indispensabile per reggere l'estenuante marcia, pur condividendo i loro stenti, dormendo in una tenda comune e mangiando e bevendo lo stesso cibo distribuito alle truppe, e per questo acquis\u00ec stima, ammirazione e popolarit\u00e0 presso i propri soldati. Quando la notizia della marcia di Severo raggiunse Roma, ancora ignara della sua usurpazione, Didio Giuliano, allarmato, lo fece dichiarare dal senato romano nemico pubblico dello stato, e accumul\u00f2 quanto pi\u00f9 oro possibile per distribuirlo alla guardia pretoriana al fine di conservarne l'appoggio. Nel frattempo non osava uscire di Roma rifiutando di seguire il consiglio di marciare alla testa dell'esercito per occupare i passi delle Alpi in modo da ostacolare l'entrata in Italia dell'esercito ribelle. Ordin\u00f2 piuttosto alla guardia pretoriana di prepararsi alla difesa armata dell'Urbe e di scavare trincee. Decise inoltre di utilizzare nell'imminente scontro degli elefanti da guerra, nella speranza di far fuggire alla sola loro vista le truppe illiriche di Severo. Erodiano riporta che l'intera Urbe si esercit\u00f2 nell'uso delle armi. Nel frattempo l'entrata in Italia di Severo fu ben accolta dalla popolazione che gli and\u00f2 incontro per dargli il benvenuto. Severo si impadron\u00ec di Ravenna senza difficolt\u00e0 e le truppe che Giuliano aveva inviato contro di lui per sconfiggerlo in battaglia o per costringerlo al ritiro passarono dalla sua parte. Severo marci\u00f2 rapidamente su Roma.\nTuttavia, Severo, dopo aver diviso il suo esercito in piccoli gruppi, ordin\u00f2 loro di camuffarsi da civili, tenendo nascoste le proprie armi, e con questo espediente riusc\u00ec a introdurre indisturbate le proprie truppe nell'Urbe, senza che Giuliano se ne accorgesse. A fatto compiuto, Giuliano tent\u00f2 disperatamente di conservare il trono proponendo a Severo di associarlo al trono e governare insieme l'impero. Nel frattempo per\u00f2 Giuliano fu abbandonato dal popolo, dai pretoriani e finanche dal Senato: i soldati, persuasi dalle lettere di Severo che, se gli avessero consegnato i responsabili della morte di Pertinace e deposto Giuliano, non avrebbero sofferto alcun danno, arrestarono i responsabili dell'assassinio di Pertinace, e informarono degli sviluppi Marco Silio Messalla, all'epoca console. Quest'ultimo riun\u00ec il senato nell'Athenaeum, e lo inform\u00f2 delle azioni dei soldati: il senato decise di proclamare la deposizione di Giuliano, di riconoscere Severo quale unico imperatore, nonch\u00e9 di decretare onori divini a Pertinace. Didio Giuliano fu dunque giustiziato da un tribuno militare inviato dal senato il 1 giugno 193 dopo soli sessantasei giorni di regno, e Severo divenne il nuovo Imperatore di Roma.\nDopo aver appreso della deliberazione del Senato e della conseguente uccisione di Giuliano, Severo giustizi\u00f2 i responsabili diretti della morte di Pertinace che gli erano stati consegnati. Quanto al resto dei pretoriani, il nuovo imperatore escogit\u00f2 un espediente per farli prigionieri: invi\u00f2 lettere private a centurioni e tribuni, promettendo loro ricche ricompense se avessero persuaso i pretoriani a sottomettersi al nuovo imperatore. Invi\u00f2 inoltre una lettera al campo pretoriano ordinando ai soldati di presentarsi disarmati al suo cospetto per prestare giuramento di fedelt\u00e0 e continuare a servire come guardie del corpo imperiali. Non sospettando un inganno e persuasi dai loro tribuni, i pretoriani si presentarono disarmati al cospetto dell'imperatore ma a un dato segnale furono circondati dai soldati illirici. L'Imperatore li incrimin\u00f2 per aver violato il giuramento assassinando Pertinace e rinfacci\u00f2 loro di non essere degni di servire l'imperatore ma mostr\u00f2 una relativa clemenza: li spogli\u00f2 di tutte le uniformi e di tutte le insegne militari e li band\u00ec dall'Urbe, minacciandoli di morte se avessero osato rimanere anche solo a un centinaio di chilometri da Roma. Inoltre, nel frattempo, aveva inviato uomini di sua fiducia all'accampamento dei pretoriani per impedire loro di reimpadronirsi delle loro armi.\nSuccessivamente, il 9 giugno 193, Severo entr\u00f2 a Roma accolto dal popolo e dal senato. Il giorno successivo, in un discorso al senato, promise che avrebbe favorito i senatori e avrebbe assunto non solo il nome di Pertinace ma anche i suoi modi. In realt\u00e0, afferma Erodiano, Severo era particolarmente abile nel non mantenere le promesse. Ci\u00f2 \u00e8 confermato anche da Cassio Dione che afferma che le promesse al senato non furono del tutto mantenute, come quella che non avrebbe mai fatto giustiziare alcun senatore, cosa smentita successivamente dall'esecuzione non molto tempo dopo di Giulio Solone. Dopo aver trascorso un breve periodo a Roma, nel corso del quale si rese artefice di generosi doni al popolo, decise di scegliere i nuovi pretoriani tra i soldati meglio qualificati delle sue legioni illiriche. Cassio Dione, tra l'altro, accus\u00f2 il nuovo Imperatore di aver reso pi\u00f9 turbolenta l'Urbe ammettendovi troppe truppe e per aver gravato l'economia statale con eccessive spese di denaro e per aver confidato le proprie speranze di sicurezza personale nella forza del suo esercito piuttosto che sulla buona volont\u00e0 dei suoi ministri. Altre sue colpe, secondo l'ottica senatoriale, furono l'aver abolito la pratica di selezionare i pretoriani esclusivamente dall'Italia, Spagna, Macedonia e Norico, ordinando che i posti vacanti sarebbero stati riempiti scegliendo soldati da ogni legione.\nGuerra tra Severo e Nigro (193-195).\nPoich\u00e9 l'usurpatore Nigro era ancora ad Antiochia dedito a una vita lussuriosa, Severo decise di attaccarlo di sorpresa prima che potesse allestire le difese. Reclut\u00f2 nel suo esercito numerosi giovani italici e ordin\u00f2 a quelle legioni illiriche che non lo avevano seguito in Italia di dirigersi in Tracia e attenderlo l\u00ec. Riemp\u00ec di soldati una flotta di triremi e la invi\u00f2 l\u00ec. Severo era infatti consapevole che fosse necessario un forte esercito per sconfiggere le legioni asiatiche di Nigro. Nel frattempo aveva mantenuto la promessa di concedere il titolo di Cesare a Clodio Albino, per non dover combattere su due fronti e per poter marciare in Oriente contro Nigro senza dover temere che Albino potesse marciare su Roma approfittando della sua assenza. Dopo aver disposto cos\u00ec le cose, Severo part\u00ec per l'Oriente con le legioni illiriche.\nAllarmato dalle notizie che Severo aveva occupato Roma, era stato proclamato imperatore dal Senato e stava conducendo le legioni illiriche contro di lui, Nigro invi\u00f2 ordini ai governatori delle province orientali affinch\u00e9 fosse mantenuta una rigorosa guardia su tutti i passi e i porti, e al contempo richiese rinforzi al re dei Parti, a quello armeno e a quello di Hatra. Il re armeno gli neg\u00f2 i rinforzi, quello partico glieli promise non appena avesse ordinato ai suoi governatori di reclutare truppe, invece Barsemio, re di Hatra, invi\u00f2 un contingente di arcieri nativi in appoggio a Nigro. Nigro reclut\u00f2 nel suo esercito molti cittadini di Antiochia, desiderosi di combattere per lui. Nigro ordin\u00f2 di rinforzare le difese in corrispondenza della catena montuosa del Tauro, in modo da rendere impossibile attraversarla da parte dell'esercito nemico, e invi\u00f2 un esercito a occupare Bisanzio in Tracia. Nigro ambiva al possesso di Bisanzio consapevole della sua importanza strategica: con il suo controllo avrebbe reso molto difficile all'esercito di Severo passare dall'Europa all'Asia mediante l'Ellesponto.\nNel frattempo l'armata di Severo marciava a gran velocit\u00e0 verso i territori di Nigro. Severo, essendo stato informato che Bisanzio era caduta nelle mani di Nigro, prefer\u00ec marciare su Cizico, dove si scontr\u00f2 con l'esercito dell'usurpatore comandato da Emiliano, governatore della provincia d'Asia. Le truppe di Severo riportarono una schiacciante vittoria, in cui cadde ucciso lo stesso Emiliano, stando a Cassio Dione. In seguito alla sconfitta di Cizico le truppe di Nigro si dispersero, alcune fuggendo in Armenia, altri in Galazia e in Asia, nella speranza di raggiungere le catene montuose del Tauro, mentre un distaccamento dell'esercito di Severo cominci\u00f2 l'assedio di Bisanzio.\nNel frattempo l'esercito vittorioso di Severo invase la Bitinia. Quando la notizia della vittoria di Severo a Cizico si diffuse, i cittadini di Nicomedia passarono dalla parte di Severo, mandandogli inviati e promettendogli ogni assistenza. Al contrario quelli di Nicea, a causa dell'atavico odio che provavano per quelli di Nicomedia, accolsero con favore l'armata di Nigro, sia i fuggitivi della battaglia di Cizico che le truppe inviate da Nigro per difendere la Bitinia. Segu\u00ec un nuovo scontro, combattuto nei pressi degli stretti passi tra Nicea e Cio, in cui l'esercito di Severo, condotto dal generale Candido, riport\u00f2 nuovamente la vittoria. Solo il sopraggiungere della notte e la vicinanza della citt\u00e0 al campo di battaglia consent\u00ec all'esercito di Nigro di scampare al totale annientamento. Gli aderenti di Nigro sopravvissuti alla battaglia fuggirono verso la catena montuosa del Tauro, dove bloccarono i passi. Nel frattempo Nigro si diresse ad Antiochia per raccogliere truppe e denaro.\nAttraversando la Bitinia e la Galazia, l'esercito di Severo penetr\u00f2 nella Cappadocia, dove incontr\u00f2 una strenua resistenza da parte delle truppe di Nigro che sfruttarono le difese naturali della regione per bloccare o quantomeno ritardare l'avanzata di Severo da ogni direzione. Nel frattempo le citt\u00e0 di Laodicea in Siria e quella di Tiro in Fenicia decisero di defezionare passando dalla parte di Severo. Nigro invi\u00f2 contro le due citt\u00e0 ribelli un esercito di mauri che distrussero e rasero al suolo le due citt\u00e0 massacrandone i cittadini. Nel frattempo l'esercito di Severo raggiunse la catena montuosa del Tauro e ne assedi\u00f2 le fortificazioni. L'assedio si rivel\u00f2 molto difficile a causa delle difese naturali molto forti, ma un violento diluvio gener\u00f2 un forte torrente che min\u00f2 le fondamenta delle mura causando il loro crollo. In seguito al crollo delle mura i difensori abbandonarono le loro postazioni fuggendo e l'esercito di Severo, che attribu\u00ec questo successo alla provvidenza divina, super\u00f2 il Tauro e penetr\u00f2 in Cilicia.\nIl 31 marzo 194 nei pressi di Isso, in prossimit\u00e0 delle Porte della Cilicia, si combatt\u00e9 una nuova battaglia in cui le forze di Nigro ebbero nuovamente la peggio contro l'esercito di Severo condotto dai generali Anullino e Valeriano. Nella battaglia perirono 20.000 seguaci di Nigro, il quale fugg\u00ec precipitosamente ad Antiochia. In seguito alla presa di Antiochia qualche tempo dopo, Nigro fugg\u00ec verso l'Eufrate, intendendo rifugiarsi presso i Parti, ma gli inseguitori lo raggiunsero e lo catturarono, tagliandogli la testa. Severo fece inviare la testa dell'usurpatore a Bisanzio per tenerla esposta agli assediati in modo che la sua vista potesse indurre i Bizantini alla resa. Procedette inoltre a punire i seguaci di Nigro: non condann\u00f2 a morte nessuno dei senatori romani, limitandosi a confiscarne i beni e a spedirli in esilio su delle isole. Severo pun\u00ec severamente con la morte i soldati che avevano preso le parti di Nigro, indipendentemente se per scelta o per necessit\u00e0. Diversi soldati di Nigro fuggirono oltre il Tigri presso i Parti; Severo cerc\u00f2 di farli tornare in territorio romano promettendo di perdonarli completamente, ma la maggioranza di essi, non fidandosi, preferirono rimanere presso i Parti, istruendoli sull'uso delle armi. Secondo Erodiano, Severo, non mantenendo le promesse, mise a morte insieme alla loro prole i governatori che erano stati spinti a tradire Nigro a causa del fatto che l'imperatore legittimo tenesse in ostaggio i loro figli; questo atto avrebbe gravemente danneggiato la reputazione dell'Imperatore.\nA Severo non rimaneva che costringere alla resa Bisanzio, che continuava a opporre una strenua resistenza all'assedio delle truppe legittimiste anche dopo la morte di Nigro. Invece di impiegare tutte le sue forze in quell'assedio, Severo decise di intraprendere una spedizione punitiva in Mesopotamia contro i Parti, alleati di Nigro, mettendoli in rotta sull'Eufrate. Intanto, a Bisanzio, i cittadini, grazie anche a un certo Prisco, che aveva costruito efficaci macchine da guerra, resistettero a lungo prima di arrendersi per fame nel 195, dopo un assedio di circa tre anni. La citt\u00e0 fu pesantemente punita da Severo che, dopo averla devastata e ridotta in villaggio, la priv\u00f2 della sua indipendenza e la concesse insieme al suo territorio agli abitanti di Perinto; allo stesso modo, secondo Erodiano, Antiochia fu concessa agli abitanti di Laodicea. Severo finanzi\u00f2 la ricostruzione delle citt\u00e0 distrutte dai soldati di Nigro.\nGuerra tra Severo e Albino (195-197).\nIn seguito i rapporti tra Albino e Severo si inasprirono, e si preparava una nuova guerra civile. Forse ci\u00f2 fu in parte dovuto alla decisione di Severo di proclamare Cesare suo figlio Caracalla, che indispett\u00ec Albino. In effetti, secondo quanto riferisce Cassio Dione, Severo non gli voleva pi\u00f9 nemmeno riconoscere il titolo di \"Cesare\", ora che Nigro era stato sconfitto, mentre Albino aspirava a diventare \"Augusto\". Stando a quanto riferisce Erodiano, alcuni senatori, preferendo Albino a Severo per la sua appartenenza a una famiglia nobile e per la sua natura mite, scrissero lettere proditorie al Cesare britannico, esortandolo a rivoltarsi e a occupare Roma e l'Italia mentre Severo era impegnato altrove. Inoltre Albino cominci\u00f2 a comportarsi in misura sempre maggiore come un vero e proprio imperatore. Severo decise allora di complottare contro Albino, ordinando agli ambasciatori che aveva deciso di inviare al Cesare o di farlo avvelenare oppure di assalirlo e ucciderlo in un momento in cui le guardie del corpo del \"Cesare\" erano assenti. Tuttavia Albino, intuendo gli intrighi di Severo anche grazie ai suoi consiglieri, increment\u00f2 il numero di guardie del corpo e rifiut\u00f2 di ammettere nessun ambasciatore se questi non fosse stato in precedenza perquisito alla ricerca di eventuali armi nascoste. Quando gli inviati di Severo si presentarono al cospetto di Albino e gli chiesero di appartarsi con loro per ricevere ordini segreti, il Cesare, sospettando intrighi, li cattur\u00f2 e tortur\u00f2, e, dopo aver ottenuto la confessione del complotto, li mise a morte.\nSevero decise allora di allestire una spedizione contro Albino, che nel frattempo si era fatto proclamare Augusto dalle proprie truppe, facendolo dichiarare \"nemico pubblico\" dal senato romano. Nell'inverno 196-197 l'Imperatore part\u00ec con l'esercito alla volta della Gallia, non concedendo alle sue legioni alcun riposo durante la marcia. Erodiano narra che Severo dava esempi di coraggio e di costanza alle sue legioni, esponendosi alla pioggia e alla neve durante l'attraversamento di montagne molto alte e molto gelide (evidentemente le Alpi). Severo invi\u00f2 un generale in avanguardia con un'unit\u00e0 di soldati per occupare i passi delle Alpi. Nel frattempo Albino era sbarcato in Gallia stabilendo l\u00ec i propri quartieri generali: invi\u00f2 inoltre messaggi ai governatori provinciali ordinando loro di fornire al suo esercito denaro e cibo; alcuni di essi obbedirono (e furono in seguito puniti da Severo) mentre altri rifiutarono di eseguire l'ordine.\nCassio Dione riferisce l'aneddoto dell'insegnante Numeriano, il quale part\u00ec da Roma per la Gallia e, fingendosi un senatore romano inviato da Severo per reclutare un esercito, alla testa delle truppe reclutate in questo modo inflisse alcune perdite alla cavalleria di Albino, compiendo inoltre alcune altre imprese nell'interesse di Severo. Convinto che questo Numeriano fosse davvero un senatore, Severo gli invi\u00f2 un messaggio nel quale lo lodava e gli diceva di aumentare le sue forze; Numeriano obbed\u00ec e riusc\u00ec nell'impresa di impadronirsi e di inviare a Severo settanta milioni di sesterzi. Dopo la vittoria su Albino, Numeriano confess\u00f2 a Severo la verit\u00e0, e rifiut\u00f2 ogni onore, passando il resto della propria vita in campagna e ricevendo un piccolo sussidio dall'Imperatore per le sue necessit\u00e0 quotidiane.\nQuando l'esercito di Severo giunse in Gallia, accaddero alcuni scontri minori (in uno dei quali Albino aveva sconfitto Lupo, uno dei generali di Severo), finch\u00e9 non ebbe luogo lo scontro decisivo nei pressi di Lione (\"battaglia di Lugdunum\", il 19 febbraio 197), dove si scontrarono tra loro ben 150.000 romani. Nella prima fase della battaglia l'ala sinistra di Albino fu sconfitta e costretta a fuggire nel proprio accampamento; i soldati di Severo, lanciatisi al suo inseguimento, li annientarono e saccheggiarono le loro tende. L'ala destra di Albino, invece, aveva teso una trappola ai soldati romani, avendo scavato in precedenza di fronte al loro schieramento delle buche coperte alla superficie con terra per tenerle nascoste. Le prime linee dell'esercito di Severo, avanzando verso l'ala destra di Albino, caddero nella trappola precipitando nelle buche, mentre il resto fugg\u00ec nella confusione pi\u00f9 totale, spingendo la retroguardia verso un profondo dirupo. I soldati di Albino approfittarono della confusione in cui era caduto l'esercito di Severo infliggendogli pesanti perdite con armi a lunga gittata e frecce. Severo tent\u00f2 di intervenire insieme ai Pretoriani, ma si trov\u00f2 in grave pericolo di vita allorquando perse il proprio cavallo. Si narra che Severo, estraendo la spada, corse tra i fuggitivi, sperando o che si sarebbero vergognati e sarebbero tornati a combattere o che sarebbe morto con essi. Molti dei soldati, allora, interruppero la loro ritirata e tornarono a combattere, riguadagnando terreno. A quel punto intervenne la cavalleria condotta da Leto che annient\u00f2 l'esercito di Albino. Leto fu successivamente accusato di aver tardato a intervenire nella speranza che Albino e Severo avrebbero trovato entrambi la morte nella battaglia e che i soldati superstiti lo avrebbero proclamato imperatore; avrebbe deciso di intervenire solo quando avrebbe visto l'armata di Severo prevalere. Alla fine della giornata, Albino, resosi conto della sconfitta si suicid\u00f2, e la guerra fin\u00ec con la vittoria di Severo. La \"Historia Augusta\" racconta che:\nSevero gli fece tagliare la testa e la invi\u00f2 su una picca a Roma, come monito a chi lo aveva sostenuto, tra cui molti senatori che avevano colmato di onori molti membri della sua famiglia ed in particolare il fratello. Il corpo di Albino rimase parecchi giorni davanti al quartier generale di Severo fino a mandare fetore, fino a quando una volta straziato dai cani, fu gettato nelle acque del fiume. I suoi figli (uno secondo alcuni o due secondo altri) in un primo momento furono perdonati, ma poi anch'essi decapitati insieme alla loro madre e gettati nel fiume Rodano. Frattanto \"Lugdunum\" venne distrutta e non riusc\u00ec pi\u00f9 a riprendersi nei secoli successivi.\nConseguenze.\nLa fine della guerra civile port\u00f2 alla creazione di una nuova dinastia, quella dei Severi, in cui il carattere militare dell'imperatore ne usc\u00ec grandemente rafforzato. Questa nuova dinastia pot\u00e9 regnare sull'Impero romano tra la fine del II e i primi decenni del III secolo, dal 193 al 235, con una breve interruzione durante il regno di Macrino tra il 217 e il 218, avendo in Settimio Severo il suo capostipite ed in Alessandro Severo il suo ultimo discendente. Vi \u00e8 da aggiungere che la guerra che frappose l'Occidente romano (Severo) con l'Oriente romano (Pescennio Nigro), favor\u00ec l'insicurezza lungo le frontiere dell'Eufrate, tanto da costringere il nuovo imperatore, una volta portata a termine la guerra civile, a combattere una nuova guerra contro i Parti negli anni 197-198."}
{"id": "2287619", "revid": "122363542", "url": "https://it.wikipedia.org/wiki?curid=2287619", "title": "Seconda Repubblica cecoslovacca", "text": "Seconda Repubblica Cecoslovacca (\u010cesko-Slovensk\u00e1 republika) \u00e8 il nome con cui ci si riferisce allo Stato cecoslovacco che esistette dal 1\u00ba ottobre 1938 al 14 marzo 1939, per soli 167 giorni. Era composto dalla Boemia, dalla Moravia, dalla Slesia e dalle regioni autonome della Slovacchia e della Rutenia subcarpatica.\nLa Seconda Repubblica fu il risultato degli eventi che seguirono gli Accordi di Monaco, dove la Cecoslovacchia fu obbligata a cedere la regione dei Sudeti, abitata da tedeschi, alla Germania nazista il 1\u00ba ottobre 1938, oltre che le parti meridionali della Slovacchia e della Rutenia subcarpatica all'Ungheria.\nLa Seconda Repubblica cecoslovacca fu distrutta quando la Germania la invase il 15 marzo 1939, e annesse la regione ceca facendone il Protettorato di Boemia e Moravia.\nStoria.\nLa repubblica cecoslovacca era divenuta uno Stato estremamente debole. Gli Accordi di Monaco avevano causato la perdita di vaste porzioni di territorio, il che signific\u00f2 la perdita del 38% dell'area nazionale a favore della Germania, con circa 3,2 milioni di tedeschi e 750.000 cechi. A causa della mancanza di frontiere naturali, ed avendo perso il costoso sistema di fortificazioni al confine, il nuovo stato non era difendibile militarmente.\nL'Ungheria ricevette 11.882 km\u00b2 appartenenti alla Slovacchia meridionale e alla Rutenia meridionale; secondo un censimento del 1941, circa l'86,5% della popolazione di questi territori era ungherese. La Polonia acquis\u00ec la citt\u00e0 di \u010cesk\u00fd T\u011b\u0161\u00edn, insieme all'area circostante (906\u00a0km\u00b2, con circa 250.000 abitanti, principalmente polacchi) e due piccole aree di confine nella Slovacchia settentrionale, precisamente le regioni di Spi\u0161 e Orava (226\u00a0km\u00b2, 4.280 abitanti, solo lo 0,3% polacchi). Inoltre, il governo cecoslovacco aveva problemi nel sistemare i 115.000 cechi e i 30.000 tedeschi rifugiati, che erano scappati nella parte che ancora era rimasta appartenente alla Cecoslovacchia.\nAnche il sistema politico della nazione era nel caos. Dopo le dimissioni di Edvard Bene\u0161, il 5 ottobre 1938, il Generale Jan Syrov\u00fd aveva svolto le funzioni presidenziali finch\u00e9 non fu scelto come Presidente Emil H\u00e1cha il 30 novembre 1938. H\u00e1cha fu scelto in quanto cattolico e conservatore, e perch\u00e9 non era stato coinvolto in nessun governo che aveva portato alla spartizione della nazione. Egli nomin\u00f2 Rudolf Beran, leader del Partito Agrario dal 1933, nuovo Primo ministro il 1\u00ba dicembre 1938. Quest'ultimo era, come gran parte degli Agrari, di destra e scettico verso liberalismo e democrazia. Il Partito Comunista di Cecoslovacchia fu sciolto, anche se ai suoi membri fu consentito di restare nel Parlamento. Fu introdotta una forte censura, ed anche una legge che permetteva al governo di esercitare i poteri anche senza Parlamento.\nTensioni etniche.\nLa repubblica cecoslovacca, fortemente indebolita, fu obbligata a garantire pi\u00f9 concessioni ai non-cechi. Dopo gli Accordi di Monaco, l'esercito cecoslovacco trasfer\u00ec parte delle sue unit\u00e0, in origine nelle terre ceche, verso la Slovacchia, per contrastare i tentativi ungheresi di modificare i confini slovacchi.\nIl governo cecoslovacco accett\u00f2 gli Accordi di \u017dilina, stipulando la formazione di un governo autonomo slovacco con tutti i partiti slovacchi, eccetto i Socialdemocratici, il 6 ottobre 1938. Monsignor Jozef Tiso ne fu nominato capo. I soli ministri che rimasero furono quelli della Difesa Nazionale, degli Affari Esteri e delle Finanze.\nIn modo del tutto simile, le due principali fazioni della Rutenia subcarpatica, i russofili e gli ucrainofili, acconsentirono all'istituzione di un governo autonomo, costituito l'8 ottobre 1938. Conscia del nazionalismo ucraino, la fazione filo-ucraina, guidata da Augustin Volo\u0161in, ottenne il controllo dei governi locali e la Rutenia subcarpatica cambi\u00f2 nome in Ucraina carpatica.\nIl 17 ottobre, Ferdinand \u010eur\u010dansk\u00fd, Franz Karmasin e \u0160a\u0148o Mach furono ricevuti da Adolf Hitler. Il 1\u00ba gennaio 1939 fu aperta l'Assemblea dello Stato Slovacco; il 18 gennaio si svolsero le prime elezioni per l'Assemblea, dove il Partito Popolare ottenne il 98% dei consensi. Il 12 febbraio, Vojtech Tuka e Karmasin re-incontrarono Adolf Hitler, e il 22 febbraio Tiso propose la formazione di uno stato autonomo slovacco, durante la presentazione del suo governo all'Assemblea. Il 27 febbraio il governo slovacco chiese al governo centrale la slovacchizzazione delle unit\u00e0 dell'esercito cecoslovacco che stazionavano in Slovacchia, e chiesero anche che gli ambasciatori e i consoli slovacchi fossero nominati in quanto rappresentanti dello stato autonomo slovacco.\nLe dispute continuarono, ed il 1\u00ba marzo 1939 il Comitato Ministeriale del governo cecoslovacco si riun\u00ec per discutere della secessione slovacca. Ci fu tensione tra Tiso ed altri politici slovacchi, e Karol Sid\u00f3r (che aveva rappresentato il governo slovacco all'incontro) ritorn\u00f2 a Bratislava per discutere il problema con Tiso. Il 6 marzo il governo slovacco proclam\u00f2 la propria lealt\u00e0 alla repubblica cecoslovacca, oltre al suo desiderio di rimanere parte dello stato.\nInvece, ad un incontro con Hermann G\u00f6ring del 7 marzo, furono effettuate pressioni su \u010eur\u010dansk\u00fd e Tuka affinch\u00e9 si dichiarasse l'autonomia dallo stato cecoslovacco. Dopo il loro ritorno, avvenuto due giorni dopo, fu mobilitata la Guardia di Hlinka, il che obblig\u00f2 il Presidente cecoslovacco Emil H\u00e1cha a reagire pesantemente e a dichiarare la legge marziale in Slovacchia.\nDivisione della Cecoslovacchia.\nNel gennaio 1939 i negoziati tra Germania e Polonia giunsero a uno stallo. Hitler, che puntava alla guerra con la Polonia, necessitava di eliminare prima la Cecoslovacchia. Egli pianific\u00f2 un'invasione tedesca di Boemia e Moravia per la mattina del 15 marzo; nel frattempo, negozi\u00f2 con il Partito Popolare Slovacco e con l'Ungheria per preparare lo smembramento della repubblica, ancora prima dell'invasione. Il 13 marzo, invit\u00f2 Jozef Tiso a Berlino, per offrirgli l'opportunit\u00e0 di proclamare lo stato slovacco, separandosi dalla Cecoslovacchia.\nCos\u00ec facendo, la Germania sarebbe divenuta protettrice della Slovacchia e non avrebbe permesso agli ungheresi di pretendere altri territori slovacchi. Se gli slovacchi non avessero invece accettato la sua proposta, la Germania avrebbe occupato Boemia e Moravia, lasciando la Slovacchia alla merc\u00e9 di ungheresi e polacchi. Tiso torn\u00f2 pertanto a Bratislava, e il 14 marzo riun\u00ec la Dieta slovacca, che dichiar\u00f2 unanimemente l'indipendenza slovacca. L'Ucraina carpatica dichiar\u00f2 anch'essa l'indipendenza, ma le truppe ungheresi la occuparono gi\u00e0 il 15 marzo; il 23 marzo occuparono invece la Slovacchia orientale.\nHitler convoc\u00f2 il presidente H\u00e1cha a Berlino alla presenza di Hermann G\u00f6ring e durante le prime ore del 15 marzo, lo inform\u00f2 sull'imminente invasione tedesca. Minacciando un attacco della Luftwaffe su Praga, Hitler lo persuase ad ordinare la capitolazione dell'esercito cecoslovacco. H\u00e1cha era debole di cuore, quindi quando ebbe la notizia da Hitler, svenne; quando rinvenne, firm\u00f2 i termini della resa.\nLa mattina del 15 marzo, le truppe tedesche entrarono in Boemia e Moravia, non incontrando resistenza. L'invasione ungherese dell'Ucraina carpatica incontr\u00f2 qualche resistenza, ma l'esercito ungherese fu in grado di abbatterla velocemente. Il 16 marzo, Hitler si rec\u00f2 in Cecoslovacchia e dal Castello di Praga proclam\u00f2 Boemia e Moravia un protettorato tedesco, il Protettorato di Boemia e Moravia, con H\u00e1cha che rimase, formalmente, alla presidenza subordinato a un governatore tedesco.\nCos\u00ec, la Cecoslovacchia indipendente croll\u00f2 alla vigilia dell'aggressione straniera anche per le tensioni interne. Di conseguenza, la Cecoslovacchia interbellica che era stata idealizzata dai suoi padri fondatori come unico baluardo della democrazia, circondata da regimi fascisti e autoritari, fu annientata. Fu anche condannata dai suoi detrattori come creazione artificiale degli intellettuali e impossibile da portare avanti. Queste idee avevano un fondo di verit\u00e0: la Cecoslovacchia interbellica comprendeva terre e popoli che erano ben lontani dall'essere integrati in un moderno stato-nazione. Inoltre, la predominanza dei cechi, che avevano sofferto la discriminazione durante l'era asburgica, non fu in grado di relazionarsi con le richieste delle altre nazionalit\u00e0, anche se occorre riconoscere che alcune delle richieste delle minoranze servirono da mero pretesto per giustificare l'intervento della Germania nazista. Considerando per\u00f2 che la Cecoslovacchia fu in grado di mantenere un'economia accettabile e un sistema politico democratico anche in tali circostanze, l'esperienza della nazione costitu\u00ec uno dei traguardi raggiunti nel periodo tra le due guerre."}
{"id": "2287625", "revid": "1573940", "url": "https://it.wikipedia.org/wiki?curid=2287625", "title": "Vite bizzarre di gente eccentrica", "text": " \u00e8 un manga che raccoglie sei storie ideate e disegnate da Hiroiko Araki pubblicate in Giappone su differenti riviste tra il 1989 e il settembre 2003, accomunate dal fatto di essere tratte da altrettante vicende reali.\nStruttura del volume.\nIl volume si apre con una prefazione per mano di Araki stesso in cui illustra i criteri di scelta. Seguono le sei storie, con un commento alla fine di ognuna, in cui Araki e collaboratori riassumono gli elementi salienti della vicenda, presentano una breve biografia del protagonista, raccolgono i dati - numerici e non - che non hanno trovato spazio che nel fumetto, e talvolta spiegano perch\u00e9 in particolare quella storia li abbia affascinati. Conclude il volume una breve postfazione di Hirohisa Onikubo, collaboratore di Araki.\nI criteri di scelta.\nAraki nella prefazione racconta di aver scelto di narrare vite eccentriche e fuori dai canoni, vite di persone che hanno fatto una scelta \"anormale\" alla quale sono rimasti fedeli per tutta la loro esistenza. Spiega che sin da bambino storie simili lo affascinavano perch\u00e9, anche se motivate da ragioni per lui sciocche, non poteva fare a meno di trovare in loro una sorta di speranza, di coraggio, e di provare simpatia per quei gesti immotivati, sciocchi, privi di buon senso. Nella scelta delle vicende da raccontare, Araki ha seguito tre criteri:\nGli eccentrici.\nLa prima storia narrata \u00e8 la vita di Tyrus Raymond Cobb: Ty Cobb, americano, fu giocatore professionista di baseball, ebbe un carattere odioso, che ne fece il giocatore pi\u00f9 odiato della storia, ma al contempo fu uno dei migliori battitori, tanto che detiene o ha detenuto un'incredibile serie di record. La storia di Ty Cobb \u00e8 divisa in due parti e occupa un totale di 67 pagine, le prime delle quali a colori.\nSeguono 53 pagine dedicate alla vita di Yoshio Kou, secondo il titolo \"Il pi\u00f9 grande impresario del secolo\" ma che si autodefinisce \"un uomo di finti affari\". Si tratta dell'unico personaggio del volume ancora vivente.\nLa terza storia, \"Typhoid Mary, una scelta estrema\", racconta la vita di Mary Mallon . La donna era una cuoca ed una portatrice sana dei bacilli del tifo addominale e, tra il 1897 e il 1915, infett\u00f2 57 persone, almeno tre delle quali morirono. Ricercata dalle autorit\u00e0 sanitarie americane, catturata e studiata, a Mary fu posta la scelta tra smettere di fare la cuoca oppure farsi asportare la cistifellea, nella quale i bacilli prosperavano. Mary rifiut\u00f2 entrambe le proposte e per questo trascorse i restanti 23 anni della sua vita in isolamento in un ospedale. La storia di Typhoid Mary occupa le pagine da 132 a 163.\nLa storia seguente \u00e8 quella di Sarah Pardee Winchester: la donna spos\u00f2 l'erede della ditta Winchester Repeating Arms Company (i produttori della carabina Winchester) e quando il marito e la figlioletta morirono si rivolse ad una sensitiva. Ne nacque il progetto di una villa labirintica e mai finita che la donna costru\u00ec a San Jos\u00e9, California, per 38 anni. L'edificio, ribattezzato Winchester Mistery House, esiste ed \u00e8 tra i monumenti storici dello stato della California, oltre che importante meta turistica.\nI fratelli Langley e Homer Collyer, cos\u00ec come la loro casa e famigerata fortuna, sono i protagonisti della storia successiva. Qui il centro della vicenda non \u00e8 una casa dalla crescita infinita, ma una casa in cui non entra nessuno a parte i due fratelli che vi si sono chiusi dentro. Due ladri cercheranno di entrare nella casa e di rubare il vero e proprio tesoro dei Collyer, ma scopriranno a loro spese che i fratelli hanno dotato la villa di una serie di trappole fatte a mano e l'hanno stipata con 120 tonnellate di oggetti di ogni genere, tra cui tre automobili.\nL'ultimo capitolo del volumetto \u00e8 dedicato alla vita del grande scienziato Nikola Tesla, ai suoi successi e alle sue manie, alle sue invenzioni e alle sue difficolt\u00e0."}
{"id": "2287627", "revid": "124625419", "url": "https://it.wikipedia.org/wiki?curid=2287627", "title": "Hypnotize (The Notorious B.I.G.)", "text": "Hypnotize \u00e8 un singolo del rapper statunitense The Notorious B.I.G., estratto da \"Life After Death\", pubblicato nel 1997 dalla Bad Boy Records e prodotto da Deric Angelettie, Ron Lawrence e Sean Combs alias Puff Daddy.\nIl singolo viene passato in radio gi\u00e0 prima della pubblicazione, ed esordisce nella Billboard Hot 100, raggiungendo la prima posizione la settimana successiva, rendendo l'artista il quinto ad aver raggiunto la testa della classifica con un singolo postumo. La canzone viene nominata ai Grammy Awards come Best Rap Solo Performance, premio poi vinto da Will Smith con \"Men in Black\".\nDescrizione.\nP. Diddy (conosciuto all'epoca come Puff Daddy) produsse \"Hypnotize\" e campion\u00f2 la base musicale da una canzone di Herb Alpert del 1979 intitolata \"Rise\" che era stata composta da Andy Armer e dal nipote di Herb, Randy \"Badazz\" Alpert. Randy ricord\u00f2: \u00abChiesi a Puffy, nel 1996, quando mi chiam\u00f2 per la prima volta riguardo all'uso di \"Rise\" per \"Hypnotize\", perch\u00e9 avesse scelto proprio il groove di \"Rise\". Lui mi disse che nell'estate del 1979 quando aveva penso dieci anni, la canzone era stata un grosso successo dappertutto a New York e \"Rise\", insieme a \"Good Times\" degli Chic, era una delle canzoni che tutti i ragazzi ballavano quell'estate. Non aveva mai dimenticato quell'estate e quella canzone. Quando suon\u00f2 per la prima volta il loop a Biggie, mi disse, Biggie sorrise e lo abbracci\u00f2\u00bb.\nRandy aggiunse: \u00abNel corso degli anni mi contattarono Ice Cube, Eazy-E, Vanilla Ice, e forse altri 4\u20135 rapper per utilizzare la canzone e io non dissi mai si fino a quando ascoltai una versione preliminare della registrazione di Biggie prodotta da Sean \"Puffy\" Combs, D-Dot e Ron Lawrence. Fu Puffy a mandarmi la cassetta e quando la ascoltai non solo l'ho subito amata, ma il mio istinto ha pensato che questo poteva essere di nuovo un disco da numero uno. Il 45 giri originale di \"Rise\" aveva scalato la classifica per tutta l'estate ed era diventato il numero uno intorno alla fine di ottobre; la versione di Biggie \u00e8 stata pubblicata e ha segnato la sua prima settimana al numero due ed \u00e8 andata al numero uno nella seconda settimana\u00bb.\nCome nel ritornello, la melodia e il fraseggio sono interpolati da una sezione lirica della canzone \"La Di Da Di\" di Slick Rick, ed \u00e8 anche dal testo di questo pezzo che deriva il titolo \"Hypnotize\". Spesso erroneamente attribuito a Lil Kim, fu invece Pamela Long del gruppo Total a cantare questa parte.\nVideo.\nIl video musicale della canzone fu girato a Los Angeles in California. Diretto da Paul Hunter, il video inizia con B.I.G. e Puff Daddy a bordo di uno yacht insieme a delle ragazze in costume da bagno interrotti dall'arrivo di un gruppo di elicotteri che li insegue. L'ambientazione diventa quindi un parcheggio sotterraneo dove B.I.G. e Puff Daddy vengono sorpresi da una Hummer nera e da un gruppo di motociclisti vestiti di nero, e cercano di fuggire in auto. Si passa quindi a un party in piscina che vede la presenza di modelle in costume da bagno che ballano sott'acqua, e alla ripresa di Biggie e Puff Daddy che scappano dagli elicotteri. Inframezzate nelle varie sequenze del video, ci sono scene dei due rapper in completo bianco circondati da ballerine che danzano intorno a loro."}
{"id": "2287630", "revid": "599013", "url": "https://it.wikipedia.org/wiki?curid=2287630", "title": "Castello Pallotta", "text": "Il castello dei Conti Pallotta, si trova a Caldarola.\nStoria.\nEdificato intorno alla seconda met\u00e0 del IX secolo sulle pendici del colle Colc\u00f9 e modificato verso la fine del Cinquecento grazie alle intenzioni del cardinale evangelista Pallotta di volerla adibire a propria residenza estiva apportandone migliorie in stile rinascimentale per celebrare il prestigio dei Pallotta, che ha annoverato ben quattro Cardinali nella propria famiglia. \nOspit\u00f2 fra gli altri il pontefice Clemente VIII e la regina Cristina di Svezia.\nInterventi eseguiti dal conte Desiderio.\nNel 1885 il conte Desiderio cominci\u00f2 a mettere in atto una serie d'interventi seguendo la linea indicatagli da suo padre il conte Giuseppe che mor\u00ec l'anno seguente, ossia nel 1886. Il primo lavoro, intrapreso con il consenso del conte Giuseppe fu quello della ricostruzione del torrione detto della scuderia posto verso levante.\nIl Ministero della Pubblica Istruzione, con notifica dell'11 febbraio 1921, aveva dichiarato il castello di Caldarola, per i restauri e i riordini interni eseguiti fino a quell'epoca, di \u201cimportante interesse storico ed artistico\u201d.\nDa una pubblicazione del 1928 \u00e8 possibile trarre un'interessantissima descrizione del castello e degli interventi:\nPer quanto riguarda la ricostruzione del ponte levatoio il conte stesso scrisse:\nPassato il ponte levatoio e la porta turrita si sale per la strada che conduce al cortile del palazzo, protetti da un rivellino risalente al XV secolo, cio\u00e8 da un lungo corridoio tra due muri merlati, posto in alto e a fianco della strada, che, allora serviva per rendere arduo l'accesso al nemico che era costretto a percorrere questo tratto per raggiungere la porta pi\u00f9 interna. In fondo a questo percorso si trova un cortile rimodernato con forme tipiche di edifici rinascimentali, e la cui costruzione \u00e8 dovuta all'architetto conte Giuseppe Pallotta, padre di Desiderio.\nAll'interno del palazzo, una scalinata, ornata dagli stemmi di citt\u00e0, delle quali si trovano diplomi di patriziato o di cittadinanza nell'archivio di famiglia, conduce al quartiere arredato dal cardinale evangelista Pallotta sul finire del Cinquecento. Da allora ogni generazione vi ha lasciato tracce della sua epoca.\nIn una stanza, all'inizio, si trovano dipinte le serie degli stemmi delle famiglie imparentate con casa Pallotta. Vi \u00e8 poi il grande salone della biblioteca destinato ad accogliere oltre i libri, fra i quali vari incunaboli e manoscritti, tutto ci\u00f2 che di prezioso e di pregevole contiene questa antica dimora. Vi sono mobili, ceramiche, armi e ritratti.\nI colori della scuola pittorica di Caldarola, dei De Magistris, adornano di un alto fregio diverse stanze dal soffitto ligneo. Alcuni riquadri narrano l'arrivo a Caldarola del pontefice Clemente VIII. In uno di essi appare il castello sormontato da un'altissima torre che doveva essere nel castello primitivo. La visita del papa, ospite del cardinale evangelista, a Caldarola \u00e8 da ascrivere al 1598.\nDalle terrazze che prospettano sul cortile prima descritto si accede al bosco e fra gli alberi ancora si trovano dispersi i ruderi della Caldarola medioevale. In alto il bosco confina con il Cassero e l\u00ec sono le tracce dell'antico abitato.\nQui si trovano ancora due porte e un ponte levatoio tutto completamente ricostruito dal conte Desiderio. Queste secondo le indenzioni originarie del loro ideatore erano da traversare prima di essere nel cortile del Cassero, ma oggi sono parte integrante delle propriet\u00e0 delle canonichesse lateranensi di Caldarola. La prima porta a cateratta, attualmente chiusa da un muro era stata dotata di una saracinesca a grosse sbarre di ferro intrecciato per poterla chiudere.\nDella costruzione delle finestre interne del cortile, con la loro forma caratteristica, il conte Desiderio ne offre una particolare spiegazione:\nNel 1928, la parte del castello prospiciente il paese appariva restaurata in tutta la sua imponenza. \nLa torre posta a guardia dell'angolo nord, dal 4 novembre 1928, per volere del conte Desiderio fu battezzata dei Combattenti, in quanto allora fu destinata ad accogliere le due lapidi in bardiglio chiaro, ornate sul perimetro da un dentello in marmo bianco, affiancate e sormontate da due archi congiunti in breccia rossa di Verona.\nAmbiente.\nIn tempi recenti il castello che conserva ancora intatta la cinta muraria, il cammino di ronda, le merlature guelfe ed il ponte levatoio venne prima chiuso e poi riaperto al termine dei lavori di restauro condotti in riparazione dei danni causati dal terremoto del 1997.\nAttualmente possono essere visitati almeno venti ambienti fra cui la sala delle carrozze, la sala delle armi in cui sono custodite armature, spade, alabarde e fucili , la cucina che conserva oggetti in rame, terracotta e ceramica , la camera da letto, la sala da pranzo decorata da ceramiche marchigiane realizzate nel XVIII secolo, la biblioteca il salotto giallo arricchito da un dipinto di Simone de Magistris pittore manierista locale e la cappellina interna. Tutti gli spazi constano di arredi e tendaggi originali del cinquecento e del seicento ottimamente conservati."}
{"id": "2287631", "revid": "1658919", "url": "https://it.wikipedia.org/wiki?curid=2287631", "title": "Unione Sportiva Cagliari 1964-1965", "text": "Questa voce raccoglie le informazioni riguardanti l'Unione Sportiva Cagliari nelle competizioni ufficiali della stagione 1964-1965.\nStagione.\nNella stagione 1964-1965 il Cagliari disputa il campionato di Serie A, con 34 punti in classifica si piazza in sesta posizione appaiato al Bologna. Lo scudetto \u00e8 stato vinto dall'Inter con 54 punti, al suo nono scudetto, davanti al Milan con 51 punti ed al Torino terzo con 44 punti. Retrocedono in Serie B il Genoa con 28 punti, il Messina con 22 punti ed il Mantova con 21 punti.\nIl mediano Pierluigi Cera con 34 presenze non ha saltato nessuna partita del torneo, mentre Luigi Riva con nove reti \u00e8 stato il miglior realizzatore in campionato dei sardi. In Coppa Italia i rossobl\u00f9 superano il Livorno (2-4) al primo turno, la Spal (1-0) al secondo, l'Atalanta (5-0) negli ottavi, prima di cedere il passo all'Inter nei quarti (6-3) dopo i tempi supplementari."}
{"id": "2287634", "revid": "92723", "url": "https://it.wikipedia.org/wiki?curid=2287634", "title": "Maupiti (comune)", "text": "Maupiti \u00e8 un comune francese (capoluogo Maupiti) del dipartimento d'oltremare delle Isole Sottovento, appartenente alla collettivit\u00e0 d'oltremare della Polinesia francese.\nSi estende sull'omonima isola, nonch\u00e9 sugli atolli di Manuae, Maupihaa e Motu One, per una superficie complessiva di 22,6\u00a0km\u00b2. La popolazione, secondo il censimento del 2002, ammonta a 1.221 persone.\nAttuale sindaco di Maupiti \u00e8 Paul Ropiteau."}
{"id": "2287641", "revid": "124679717", "url": "https://it.wikipedia.org/wiki?curid=2287641", "title": "Gibelino di Sabran", "text": "Biografia.\nGibelino fu nominato arcivescovo di Arles al Concilio di Avignone del 1080, nel quale l'arcivescovo Aicardo fu deposto. \nEgli fu consacrato da papa Gregorio VII, tuttavia il clero ed il popolo di Arles preferivano Aicardo, un parente dei visconti di Marsiglia che si era schierato con Enrico IV di Franconia contro Gregorio VII nella lotta per le investiture. \nNonostante Gibelino fosse appoggiato da Bertrando II, il conte di Provenza, non riusc\u00ec a prendere possesso della sua arcidiocesi.\nEgli fu minacciato dai cittadini di Arles quando si avvicin\u00f2 alla citt\u00e0 e dovette rinunciare, accontentandosi per molti anni della diocesi di Avignone, dove si ritir\u00f2 a partire dal 1094.\nGibelino dovr\u00e0 attendere quasi venti anni prima di tornare ad Arles, fino al 1098-1099 quando, approfittando di un viaggio di Aicardo in Palestina, fece annullare da una bolla di papa Urbano II il giuramento di rinunciare all'arcidiocesi di Arles che aveva pronunciato nel 1080, sotto la minaccia degli arlesiani.\nSuccessivamente \u00e8 menzionato a pi\u00f9 riprese come arcivescovo di Arles. \nIl 29 marzo 1102, ad esempio, \u00e8 riportato che Gibelin, arcivescovo di Arles, ha presieduto l'assemblea che un\u00ec il monastero di Saint Roman de l'Aiguille con l'abbazia benedettina di Psalmodie.\nAncora nel 1105, il testamento di Raimondo IV di Tolosa ordin\u00f2 ai suoi eredi di restituire tutto ci\u00f2 che egli aveva usurpato a Gibelino ad Arles, Argence, Fourques, Albaron e Fos-sur-Mer. \nNel 1106 infine l'arcivescovo di Arles Gibelino diede all'abbazia di Montmajour la chiesa Notre-Dame e Saint-Roman, nella valle di Mouri\u00e8s, contro un censo annuale di sette soldi.\nAlla fine del 1107 Gibelino lasci\u00f2 Arles per la Palestina, come legato pontificio inviato da papa Pasquale II a risolvere una controversia sul Patriarcato di Gerusalemme, allora governato dal patriarca Daiberto (arcivescovo di Pisa). Ma nel 1108 fu egli stesso ad ereditare tale carica, che mantenne fino al 1112.\nGibelino mor\u00ec nell'aprile 1112 mentre si preparava a tornare in Provenza, in Gerusalemme gli succedette Arnolfo di Chocques mentre l'arcidiocesi di Arles rimase vacante fino al 1115.\n\u00c8 tuttavia probabile che Aicardo, il suo scomunicato predecessore, avesse recuperato in via ufficiosa l'arcidiocesi gi\u00e0 nel 1107, alla partenza di Gibelino per la Palestina, e l'abbia conservata fino al 1113, data della sua morte."}
{"id": "2287648", "revid": "192549", "url": "https://it.wikipedia.org/wiki?curid=2287648", "title": "Gibelino di Arles", "text": ""}
{"id": "2287657", "revid": "547034", "url": "https://it.wikipedia.org/wiki?curid=2287657", "title": "Team Jayco-AIS", "text": "Il Team Jayco-AIS (sigla UCI: JAI) era una squadra maschile australiana di ciclismo su strada, attiva dal 2006 al 2012. Aveva licenza da UCI Continental Team, e poteva perci\u00f2 partecipare alle gare dei circuiti continentali UCI, in particolare dell'UCI Oceania Tour.\nLo sponsor principale era Jayco Australia, azienda produttrice di autocaravan e roulotte. Il team era associato all'Australian Institute of Sport.\nCronistoria.\nClassifiche UCI.\nFino al 1998, le squadre ciclistiche erano classificate dall'UCI in un'unica divisione. Nel 1999 la classifica a squadre venne divisa in prima, seconda e terza categoria (\"GSI\", \"GSII\" e \"GSIII\"), mentre i corridori rimasero in classifica unica. Nel 2005 fu introdotto l'UCI ProTour e, parallelamente, i Circuiti continentali UCI; dal 2009 le gare del circuito ProTour sono state integrate nel Calendario mondiale UCI, poi divenuto UCI World Tour.\nPalmar\u00e8s.\n\"Aggiornato al 31 dicembre 2012\"."}
{"id": "2287658", "revid": "339392", "url": "https://it.wikipedia.org/wiki?curid=2287658", "title": "SouthAustralia.com-AIS", "text": ""}
{"id": "2287659", "revid": "438678", "url": "https://it.wikipedia.org/wiki?curid=2287659", "title": "I rubacchiotti", "text": "I rubacchiotti (\"The Borrowers\") \u00e8 un film del 1997 diretto da Peter Hewitt.\nIl soggetto \u00e8 tratto dai racconti per ragazzi \"Gli Sgraffignoli\" (\"The Borrowers\") di Mary Norton. Dagli stessi racconti nel 2010 \u00e8 stato tratto il film di animazione giapponese \"Arrietty - Il mondo segreto sotto il pavimento\" per la regia di Hiromasa Yonebayashi.\nTrama.\nNelle case, all'interno dei muri o sotto il pavimento vivono molte famiglie del popolo dei rubacchiotti (in originale \"borrowers\", letteralmente \"chi prende in prestito\").\nQueste piccole persone vivono nelle case di ognuno e prendono piccoli oggetti in prestito come ditali, spille e qualsiasi altra cosa che gli occorra senza farsi scorgere dagli umani che ignorano la loro esistenza.\nA chiunque sar\u00e0 capitato di non trovare qualcosa che siamo sicuri di aver lasciato incustodita, \u00e8 opera dei rubacchiotti.\nLa storia del film parla di un terribile speculatore interpretato da John Goodman che vuole distruggerli."}
{"id": "2287661", "revid": "72396", "url": "https://it.wikipedia.org/wiki?curid=2287661", "title": "Breve et irreparabile est tempus vitae, sed famam extendere factis hoc virtutis est opus", "text": ""}
{"id": "2287668", "revid": "121837", "url": "https://it.wikipedia.org/wiki?curid=2287668", "title": "Variabile ZZ Ceti", "text": ""}
{"id": "2287671", "revid": "72396", "url": "https://it.wikipedia.org/wiki?curid=2287671", "title": "Castello di Reschio", "text": "Il castello di Reschio fa parte della catena di insediamenti murati posti in Umbria (Stato Pontificio) al confine con il Granducato di Toscana. Sopraelevato su un poggio della val di Pierle, lungo la sponda destra del torrente Niccone, rientrava nel contado di Porta Sant'Angelo del comune di Perugia. Oggi \u00e8 compreso nel territorio comunale di Lisciano Niccone in provincia di Perugia. Il maniero \u00e8 composto da un'unica porta di ingresso, una cinta muraria, torri e una dimora signorile all'interno.\nStoria.\nLe origini.\nIl castello trae le sue origini nel mondo Tardo antico (come viene indicato dal toponimo \"Resculum\" tipicamente romano), fu costruito probabilmente intorno all'anno 1050 e deriva da quell'evento noto come \u201cincastellamento\u201d che inizia nell'Umbria settentrionale tra i secoli X-XI per far fronte alla necessit\u00e0 delle popolazioni e dei \"domini loci\" di difesa da un lato, e di organizzazione economica ed amministrativa dall'altro.\nI marchesi di Colle.\nNon \u00e8 noto con esattezza l'anno in cui sia stata eretta la fortificazione del borgo di Reschio, alcuni accreditati scrittori della critica diplomatica (Muratori, Gamurrini) riferiscono di antichi diplomi che Carlo Magno e altri importanti imperatori, nei secoli IX, X e XI, redigono in favore della nobilissima famiglia Bourbon del Monte Santa Maria (in origine signori di Colle) che potrebbero rappresentare i primi atti ufficiali riguardanti il castello, \u201cper\u00f2 quando in Italia per motivo di storia, si deve parlar sul serio, non si china il capo alle pergamene false, e di fatto anche il diploma di Carlo Magno in favore de' marchesi del Monte fu all'occasione trattato senza complimenti per una solenne impostura.\u201d (Litta 1819\u20101883)\nCerto \u00e8 che il 3 maggio 1202 Uguccione di Ranieri del ramo di Vagliana della famiglia dei marchesi del Monte Santa Maria, marchese di Colle e di Vagliana, diede e sottomise alla citt\u00e0 di Perugia i suoi castelli di Monte Gualandro, Castel Nuovo, Santa Maria di Pierle, Lisciano, Tisciano e Reschio con tutte le loro corti e territori, firmando un trattato di accomandigia con i consoli di Perugia. \u201cQuesto trattato fa supporre ad alcuni, che Uguccione possedesse que' luoghi in forza di una donazione di Federico Barbarossa, e che diminuita la potenza imperiale, fosse obbligato per conservarli ad un trattato di vassallaggio.\u201d (Litta 1819\u20101883)\nReschio feudo imperiale.\nL'imperatore Carlo IV di Lussemburgo, con un diploma del 14 maggio 1355, invest\u00ec Ugolino e i suoi nipoti, Angelo, Guiduccio e Pietro, marchesi del Monte Santa Maria, dei castelli di Marzana, di Lippiano e Reschio, confermando i loro privilegi (Mariotti 1835). Con questo atto, richiesto all'imperatore da Ugolino, vengono liberati dai legami di accomandigia tutti i feudi di cui si d\u00e0 o si conferma l'investitura ai suddetti marchesi (tra i quali \u00e8 espressamente ancora nominata la curia di Reschio) rendendo cos\u00ec la famiglia dei marchesi del Monte direttamente dipendente dal Sacro Romano Impero, svincolandola dalle citt\u00e0 umbre dove le diverse fazioni erano sempre in lotta tra loro; il marchesato divenne un feudo imperiale sovrano.\nRanieri di Ugolino fu il solo della casata dei Bourbon del Monte che, dopo l'investitura di Carlo IV, non port\u00f2 il titolo di marchese del Monte Santa Maria, ma assunse per primo il rango di marchese di Reschio, probabilmente luogo della sua residenza.\nLa famiglia Montemelini di Perugia.\nIl castello di Reschio, nel 1364, apparteneva ancora ai marchesi del Monte Santa Maria. Il passaggio alla famiglia Montemelini avviene nel 1365 quando Antonia (nipote di Ranieri) eredita una parte del marchesato di Reschio (compreso il castello). Antonia era sposata a Ranieri di Tiberio Montemelini di Perugia, ma dovette difendere la rocca dalle insidie dei suoi parenti (tra i pi\u00f9 agguerriti Cerbone suo cugino, che fece uccidere molti congiunti pur di restare unico padrone del marchesato).\nNel 1593 Fulvio Montemelini, signore di Reschio, pose questo suo feudo sotto la protezione del granduca di Toscana e venne condannato dal Papa per avere innalzato lo stemma dei Medici sopra la porta del castello.\nIl vescovo di Todi Angelo Cesi.\nNel 1601 il conte Niccol\u00f2 figlio di Napoleone Montemelini vendette il feudo, mediante la Congregazione dei baroni, al vescovo di Todi Angelo Cesi, che ne fece dono a suo nipote Venanzio Chiappino (come \u00e8 possibile leggere nell'iscrizione posta sopra la porta d'ingresso del fortilizio). L'atto di tale vendita fu rogato a Perugia dal notaio Francesco Torelli.\nProspero Cimarra.\nIl 5 dicembre 1678 il conte Prospero Cimarra acquist\u00f2 la contea di Reschio dal duca di Acquasparta per la somma di 25000 scudi. Il Cimarra, appaltatore della gabella sul macinato delle citt\u00e0, terre e castelli del distretto di Roma, era debitore della Camera Apostolica per la somma di circa 30000 scudi e si trov\u00f2 costretto a vendere la propriet\u00e0 di Reschio.\nLa nobile famiglia Bichi Ruspoli Forteguerri Pannilini di Siena.\nIl 27 maggio 1692 Carlo Bichi, nominato cardinale dal papa Alessandro VIII nel 1690, a nome del nipote marchese Galgano Bichi, della nobile famiglia Bichi di Siena, offre per l'acquisto della contea di Reschio la somma di 23000 scudi. L'atto di compravendita viene ratificato da Innocenzo XII l'11 ottobre e rogato dal notaio Francesco Antamoro il 20 ottobre 1692. Questa importante famiglia senese ha contribuito in modo incisivo allo sviluppo della comunit\u00e0 di Reschio arrivando, negli anni venti del Novecento, ad inaugurare la prima (ed unica) scuola elementare del borgo, voluta dalla determinazione e dalla passione del maestro Nazareno Carnevali.\nLa famiglia Cenciarini e l'azienda agraria.\nNel 1932, dopo 240 anni, la tenuta di Reschio, che vantava un considerevole numero di poderi che ancora oggi fanno parte della propriet\u00e0, fu venduta dal marchese Ridolfo Bichi Ruspoli Forteguerri Pannilini, al professor Angiolo Maria Cenciarini. La compravendita di beni fu fatta \u201cper aversionem\u201d o come suole dirsi \u201ca cancello chiuso\u201d, cio\u00e8 con tutto quello che era contenuto nel castello, negli immobili e nei poderi del possedimento; dall'atto, stipulato dal notaio Zati di Firenze, si apprende che la cifra interamente versata per l'acquisto corrispondeva al prezzo complessivo di 800.000 lire. Con la gestione Cenciarini venne dato un grande impulso alla coltivazione e alla lavorazione del tabacco.\nI conti Bosca di Roveto.\nNegli anni settanta del Novecento l'intero podere appartenne ai conti Bosca di Roveto, i quali sottoposero il castello ad un intervento di ristrutturazione che, attraverso la rimozione degli intonaci nella corte interna, riport\u00f2 alla luce alcuni reperti lapidei che testimoniano le vicissitudini di cui l'edificio \u00e8 stato protagonista.\nGli attuali proprietari: i conti Bolza.\nNel 1994 la tenuta di Reschio viene acquistata dalla famiglia Bolza (nobile famiglia austro-ungarica di origine italiana). Gli attuali proprietari hanno avviato un processo di riqualificazione dell'intero patrimonio immobiliare, che culminer\u00e0 con il recupero del castello."}
{"id": "2287672", "revid": "1318658", "url": "https://it.wikipedia.org/wiki?curid=2287672", "title": "Taputapuatea", "text": "Taputapuatea \u00e8 un comune francese (capoluogo Avera) del dipartimento d'oltremare delle Isole Sottovento, appartenente alla collettivit\u00e0 d'oltremare della Polinesia francese.\nSi estende sulla parte orientale dell'isola di Raiatea, occupandone una superficie di 88\u00a0km\u00b2. La popolazione, secondo il censimento del 2007, ammonta a 4.156 persone. Tali dati rendono Taputapuatea il pi\u00f9 esteso e il pi\u00f9 popoloso dei tre comuni dell'isola.\nIl comune di Taputapuatea \u00e8 suddiviso amministrativamente nei tre comuni associati di Avera, Opoa e Puohine.\nSul territorio comunale sorge il principale complesso di antichi marae polinesiani di Raiatea.\nDal 2017 un'ampia area del territorio, comprendente due valli, una parte di laguna e barriera corallina e i \"marae\" \u00e8 stata inclusa nella lista dei patrimoni dell'umanit\u00e0 dell'UNESCO."}
{"id": "2287681", "revid": "92723", "url": "https://it.wikipedia.org/wiki?curid=2287681", "title": "Tumaraa", "text": "Tumaraa \u00e8 un comune francese della Polinesia francese nelle Isole Sottovento.\nSi estende sulla parte occidentale dell'isola di Raiatea, occupandone una superficie di 71\u00a0km\u00b2. La popolazione, secondo il censimento del 2002, ammonta a 3.409 persone.\nIl comune di \u00e8 suddiviso amministrativamente nei quattro comuni associati di Fetuna, Tehurui, Tevaitoa, Vaiaau.\nAttuale sindaco di Tumaraa \u00e8 Cyril Tetuanui."}
{"id": "2287684", "revid": "124950052", "url": "https://it.wikipedia.org/wiki?curid=2287684", "title": "Henry, duca di Gloucester", "text": "Fu il primo figlio di un monarca britannico a studiare in una scuola, dove eccelse nello sport. Prosegu\u00ec gli studi all'Eton College e poi entr\u00f2 nel 10\u00b0 ussari reali, un reggimento che sperava di comandare. La sua carriera militare fu interrotta dai doveri reali e ironicamente era soprannominato \"milite ignoto\" per il suo basso profilo e la sua timidezza. Durante un soggiorno in Kenya incontr\u00f2 Beryl Markham, una donna sposata, con la quale si leg\u00f2 sentimentalmente. La Corte fece pressioni perch\u00e9 ponesse fine alla relazione. Terminata la storia, il principe dovette pagare all'ex amante una rendita per evitare uno scandalo pubblico. Nel 1935, sotto la spinta dei genitori, spos\u00f2 Lady Alice Montagu Douglas Scott, dalla quale ebbe due figli.\nNel 1939-1940, lavor\u00f2 in Francia come ufficiale di collegamento e successivamente venne nominato Governatore Generale dell'Australia, carica che sarebbe stata assegnata al fratello minore, il duca di Kent, se non fosse prematuramente deceduto in un incidente aereo. Partecip\u00f2 all'incoronazione della Regina Elisabetta II nel 1953 e fece diverse visite all'estero, spesso accompagnato dalla moglie. Dal 1965 fu colpito da una serie di ictus. Le sue condizioni erano tali che non gli fu detto della morte del figlio maggiore avvenuta in un incidente aereo nel 1972. Lady Alice divenne il membro pi\u00f9 longevo della famiglia reale britannica nella storia.\nPrimi anni di vita.\nIl principe Henry nacque a York Cottage, nella tenuta di Sandringham, il 31 marzo 1900. Suo padre era il duca di York (poi re Giorgio V), il figlio maggiore del principe di Galles (poi re Edoardo VII). Sua madre era Mary di Teck, unica figlia del principe Francesco di Teck e di Maria Adelaide di Cambridge. Al momento della nascita era quinto nella linea di successione al trono britannico dopo il nonno, il padre e i due fratelli maggiori.\nFu battezzato nella cappella privata del castello di Windsor il 17 maggio 1900 da Randall Thomas Davidson, vescovo di Winchester. Suoi padrini e madrine furono: la regina Vittoria (bisnonna paterna); Guglielmo II, imperatore di Germania (suo cugino, rappresentato dal principe Alberto di Prussia; la principessa Beatrice di Battenberg (sua prozia paterna); la duchessa di Cumberland (sua prozia paterna, rappresentata dalla principessa di Galles); il principe Giorgio di Grecia (suo cugino, rappresentato dal principe di Galles); la principessa Maud di Danimarca (sua zia paterna, rappresentata dalla principessa Vittoria del Galles); il principe Alessandro di Teck (suo zio paterno, rappresentato dal principe Giorgio, duca di Cambridge) e il maresciallo di campo Frederick Sleigh Roberts, I conte Roberts (rappresentato dal generale Sir Dighton Probyn). In famiglia era informalmente chiamato Harry.\nInfanzia.\nDa ragazzo, il principe Henry soffriva di cattiva salute come il fratello maggiore Albert (il futuro re Giorgio VI). Aveva anche problemi alle ginocchia e dovette indossare dolorose stecche alle gambe. Era un bambino estremamente nervoso ed era spesso vittima di attacchi spontanei di pianto o di risatine e, come suo fratello Albert, aveva una combinazione di disturbi del linguaggio. Entrambi soffrivano di rotacismo, un disturbo che impediva loro di pronunciare il suono r. Mentre quella di Albert era una \"erre alla francese\", Henry non era assolutamente in grado di pronunciare il suono e la sua r suonava come una w. Oltre a questo Henry soffriva anche di sigmatismo nasale e aveva un tono insolitamente acuto. Di conseguenza aveva una voce molto particolare.\nNel 1909 le cattive condizioni di salute di Henry diventarono una seria preoccupazione per i suoi genitori. Era molto piccolo per la sua et\u00e0 ed era incline a subire raffreddori molto aggressivi. \"\u00c8 necessario ricordare che lui \u00e8 piuttosto fragile e deve essere trattato in modo diverso dai suoi due fratelli maggiori che sono pi\u00f9 robusti\" scrisse suo padre al tutore del principe Henry, Henry Peter Hansell.\nIl 6 maggio 1910 il principe Giorgio divenne re e Henry il terzo nella linea di successione al trono. Il sovrano venne convinto dal tutore del principe che sarebbe stato un bene per la personalit\u00e0 di Henry frequentare la scuola, dove avrebbe potuto interagire con i ragazzi della sua et\u00e0. Il sovrano, che aveva respinto questa proposta per i suoi due figli maggiori, concord\u00f2 sulla base del fatto che ci\u00f2 lo avrebbe aiutato a \"comportarsi come un ragazzo e non come un bambino\". Il principe Henry fu quindi il primo figlio di un monarca britannico a frequentare la scuola. Dopo tre giorni all'istituto preparatorio St Peter's Court di Broadstairs come giornaliero, il signor Hansell, notando al principe piaceva l'esperienza, chiese al re di mandarlo come convittore. Il sovrano accett\u00f2.\nHenry trascorse tre anni alla St Peter's Court. Accademicamente, non era molto brillante e anche se mostrava una particolare attitudine per la matematica, il solo vero interesse di Henry divenne lo sport, in particolare il cricket e il calcio. \"Tutto quello che scrive \u00e8 sul calcio\", scrisse la madre rispondendo a una lettera molto dettagliata del figlio su una partita.\nNel settembre del 1913 Henry comincio a frequentare l'Eton College e, durante la prima guerra mondiale, un membro della sua casa (la Mr. Lubbock's) fu il principe ereditario Leopoldo del Belgio, poi re Leopoldo III. I suoi studi non migliorarono. A migliorare in compenso fu il suo carattere. Grazie allo sport si fece molti amici ed i suoi maestri erano molto contenti di lui, notando nei loro rapporti che era \"ben disposto, allegro, modesto e obbediente\". Per il padre, questi valori erano la cosa pi\u00f9 importante non avendo il tempo o l'interesse per quelli che lui chiamava \"intellettuali\".\nNel 1919 si iscrisse all'Universit\u00e0 di Cambridge con il fratello Albert. Henry aveva ormai superato tutti i suoi fratelli sia in altezza che in corporatura e godeva di ottima salute. Il loro soggiorno a Cambridge sarebbe durato solo un anno e fu molto tranquillo per entrambi in quanto non vennero autorizzati a vivere al Trinity College con gli altri studenti. Il padre temeva che potessero mescolarsi con strati della societ\u00e0 indesiderabili.\nServizio militare.\nA differenza dei fratelli, il principe Henry si arruol\u00f2 nell'esercito anzich\u00e9 nella marina britannica. Nel 1919 si iscrisse infatti alla Royal Military Academy di Sandhurst. Il 16 luglio di quell'anno divenne secondo tenente nel King's Royal Rifle Corps. Il 16 luglio 1921 divenne tenente nel 10\u00b0 ussari reali il 16 luglio 1921, nei quali continu\u00f2 a servire. Sebbene egli desiderasse essere impiegato in ruoli pi\u00f9 operativi come soldato, la sua posizione di membro principale della famiglia reale escluse tale opzione.\nIl principe Henry venne promosso al grado di capitano in data 11 maggio 1927 e venne nominato aiutante di campo personale di suo padre il 2 agosto 1929. Il 3 marzo 1931 venne nominato capitano di staff e venne assegnato al servizio distaccato presso la 2\u00aa brigata di cavalleria. Il 2 agosto 1934 divenne maggiore e nel maggio successivo, in occasione del giubileo d'argento del padre fu promosso colonnello in capo del reggimento Gloucestershire. Il 6 luglio 1935 venne promosso al rango sostanziale di maggiore, suo rango finale come ufficiale in servizio attivo. Il 23 giugno 1936 venne nominato aiutante di campo personale del suo fratello maggiore, re Edoardo VIII.\nDopo l'abdicazione di suo fratello e l'ascesa al trono del duca di York come Giorgio VI, il principe Henry si ritir\u00f2 dal servizio attivo e ricevette una promozione cerimoniale al grado di maggior generale il 1\u00ba gennaio 1937 saltando quattro gradi. Continu\u00f2 a servire come aiutante di campo personale del nuovo re, ricevendo questa nomina il 1\u00ba febbraio 1937. Il 12 marzo divenne colonnello del suo ex reggimento, il 10\u00b0 ussari reali, dei Royal Inniskilling Fusiliers e dei Gordon Highlanders. Il 28 maggio venne nominato capitano onorario della Royal Naval Volunteer Reserve (RNVR). A questa segu\u00ec il 10 novembre la nomina a colonnello onorario del Ceylon Planters' Rifle Corps e della Ceylon Light Infantry, oggi entrambi parte della Sri Lanka Light Infantry.\nDopo lo scoppio della seconda guerra mondiale, si un\u00ec al corpo di spedizione britannico e venne nominato capo degli ufficiali di collegamento il 4 settembre 1939. Nel gennaio del 1940 divenne colonnello del dell'Ulster Anti-Aircraft Regiments, della Royal Artillery e della Territorial Army. Nel 1940 rimase leggermente ferito quando la sua auto personale venne attaccato dal cielo. Nell'agosto dello stesso anno venne nominato ufficiale amministratore di collegamento delle GHQ Home Forces. Quell'anno divenne il secondo in comando della 20\u00aa brigata corazzata e venne promosso a luogotenente generale il 17 settembre 1941. Il 27 ottobre del 1944 fu promosso al rango di generale.\nNel 1955 venne nominato feldmaresciallo e nel 1958 maresciallo della Royal Air Force.\nDuca di Gloucester.\nIl 31 marzo 1928 il padre lo nomin\u00f2 duca di Gloucester, conte dell'Ulster e barone Culloden, tre titoli che lo collegavano alle tre parti del Regno Unito: Inghilterra, Irlanda del Nord e Scozia. Lo stesso anno visit\u00f2 il Canada.\nPrima del suo matrimonio, la pi\u00f9 grande ambizione del principe era quella di comandare un giorno il suo reggimento, il 10\u00b0 ussari reali, o almeno di trascorrere molto tempo nell'esercito. Anche se era un soldato di rango, essendo il figlio del re gli fu impedito di unirsi al suo reggimento all'estero e questo significava che era generalmente visto come un estraneo dai suoi colleghi ufficiali. Per la sua crescente disperazione dovette soddisfare i molteplici doveri reali che il padre gli assegnava.\nNel settembre del 1928, Henry lasci\u00f2 l'Inghilterra con il fratello Edoardo, principe di Galles per un safari di caccia in Africa. I fratelli si separarono a Nairobi, dove Henry rimase. L\u00ec, fu intrattenuto da Mansfield Markham e da sua moglie Beryl. Quest'ultima e Henry presto iniziarono una relazione. Anche se le fonti sono divise su quando la vicenda ebbe inizio, molti dicono che termin\u00f2 prima del suo ritorno in Inghilterra. Nel mese di novembre, i fratelli furono richiamati in patria per un peggioramento delle condizioni di salute del padre e la Beryl segu\u00ec il principe poco dopo. Al Grosvenor Hotel, nei pressi di Buckingham Palace, la storia prosegu\u00ec con il principe Henry che partecipava apertamente con lei a feste nella sua suite e che beveva troppo.\nLa vicenda, ampiamente conosciuta dalla societ\u00e0 di Londra, sciocc\u00f2 la regina, per la gioia del principe di Galles, che sottoline\u00f2 che \"per una volta, era il ragazzo dagli occhi azzurri della regina Mary in difficolt\u00e0 e non io\". Il re entr\u00f2 nella vicenda pensando che mantenere Henry occupato sarebbe stato il modo migliore per concludere la storia e fargli smettere di bere. Quell'anno infatti organizz\u00f2 una serie di visite per il figlio.\nNel 1929 si rec\u00f2 in Giappone per conferire all'imperatore Hirohito l'Ordine della Giarrettiera. Il 2 novembre 1930 assistette alla incoronazione di Haile Selassie, imperatore d'Etiopia ad Addis Abeba, unitamente a Ferdinando di Savoia, principe di Udine. Nel 1934 re Giorgio V, come re d'Irlanda, lo nomin\u00f2 cavaliere dell'Ordine di San Patrizio, l'ordine cavalleresco dell'Irlanda. La sua fu la penultima nomina nell'ordine. L'ultimo cavaliere nominato fu infatti il principe Albert. All'investitura fu presente anche il presidente del Consiglio esecutivo dello Stato Libero d'Irlanda \u00c9amon de Valera. Al momento della sua morte, il duca di Gloucester era l'ultimo cavaliere rimanente. Nel 1934 si rec\u00f2 in visita in Australia e Nuova Zelanda. La gente lo accolse con travolgente entusiasmo e un giornalista scrisse: \"Ci\u00f2 ammonta a qualcosa di molto vicino all'adorazione\".\nMatrimonio e famiglia.\nQuando torn\u00f2 dal suo viaggio in Giappone nel 1929 la relazione con Beryl Markham era rotta. Il marito voleva il divorzio e minacci\u00f2 di pubblicare le lettere private del principe Henry alla moglie se non si fosse \"preso cura di Beryl\". Il Duca e la sua ex amante non si incontrarono mai pi\u00f9, anche se lei gli scrisse quando visit\u00f2 il Kenya nel 1950 con la moglie. Il duca non le rispose mai. Gli avvocati del principe Henry pagarono alla sua ex amante una rendita fino alla sua morte avvenuta nel 1990.\nDopo la sua visita in Australia e Nuova Zelanda, e sotto pressione dai suoi genitori, il principe Henry decise che era tempo di sistemarsi e si dichiar\u00f2 a Lady Alice Montagu Douglas Scott, sorella di uno dei suoi migliori amici Lord William Montagu Douglas Scott. La proposta, come scrisse Lady Alice molti anni pi\u00f9 tardi, non fu affatto romantica dato che questa \"non era la sua strada\". Il principe infatti \"borbotto mentre un giorno facevamo una passeggiata\". Si sposarono il 6 novembre 1935. Inizialmente la cerimonia doveva tenersi nell'abbazia di Westminster ma venne poi spostata nella pi\u00f9 modesta cappella reale di St. James's Palace a causa della morte del padre di Lady Alice, John Montagu Douglas Scott, VII duca di Buccleuch, avvenuta poco prima del matrimonio. Insieme ebbero due figli:\nLa coppia visse inizialmente al Royal Pavilion di Aldershot, presso la caserma del reggimento del duca. \"Era un alloggio molto semplice\", ricord\u00f2 poi la duchessa di Gloucester, e \"l'unica cosa reale in esso era la presenza di mio marito\". Dopo la morte del padre, il duca con la maggior parte della sua eredit\u00e0 acquist\u00f2 Barnwell Manor. Questa \u00e8 una grande casa di campagna nel Northamptonshire che era appartenuta agli antenati di sua moglie. Come residenza a Londra ai duchi fu concessa la York House di St. James's Palace.\nAbdicazione di Edoardo VIII.\nNel dicembre del 1936 il fratello di Henry, re Edoardo VIII abdic\u00f2 per sposare la divorziata Wallis Simpson. Anche se le conseguenze della crisi di abdicazione pesarono molto pi\u00f9 su suo fratello, il principe Albert che divenne re Giorgio VI, anche la vita del principe Henry cambi\u00f2 profondamente. A parte il profondo choc personale, comune a tutta la famiglia reale, l'abdicazione pose fine alla sua carriera militare. Anche se era terzo nella linea di successione al trono dopo le due nipoti Elisabetta e Margaret, era il primo adulto in linea e divenne il potenziale reggente per sua nipote, nel caso il fratello fosse deceduto durante la minor et\u00e0 della principessa. Elisabetta comp\u00ec diciotto anni il 21 aprile 1944. A causa di questo, il principe Henry non poteva lasciare l'Inghilterra quando il re era assente. Inoltre, lui e suo fratello minore, il duca di Kent, avrebbero visto aumentare considerevolmente i propri impegni reali per supportare il nuovo re.\nEdoardo VIII, che divenne duca di Windsor, ricord\u00f2 poi che Henry reag\u00ec alla notizia della sua abdicazione. I fratelli non erano mai stati vicini e, a parte i cavalli, non avevano molto in comune. Edoardo VIII ammise anche di essere dispiaciuto per le implicazioni che l'abdicazione ebbe sul \"milite ignoto\", un soprannome che scherzosamente usava per riferirsi al fratello a causa del suo basso profilo.\nIl brusco cambiamento della vita prima spensierata del principe Henry a quel punto fu chiarito dal nuovo re nella prima sera del suo regno che mise in guardia i suoi due fratelli: \"Se voi due pensate che, ora che ho preso questo nuovo lavoro, si pu\u00f2 andare a comportarsi come pi\u00f9 vi piace, come prima, vi sbagliate! Voi due dovete tirare avanti insieme\".\nAnche se il duca di Gloucester sostenne sempre instancabilmente e doverosamente suo fratello e poi sua nipote, aveva una predilezione per il whisky. In un'occasione la regina Mary scrisse alla duchessa suggerendole che se stavano progettando di visitarla avrebbero dovuto portare la propria fornitura di whisky \"non ne abbiamo molto ed \u00e8 cos\u00ec costoso\". Anche Noble Frankland, che scrisse la biografia del duca dopo la sua morte su richiesta e con la supervisione della principessa Alice, scrisse che: \"Lui non evitava un bicchiere di whisky... o un blasfemo giuramento occasionale\".\"\nRe Giorgio VI nutriva un grande affetto per il fratello minore. Le circostanze li avevano resi pi\u00f9 vicini dopo l'abdicazione e il sovrano aveva fiducia nel principe Henry per le questioni importanti doverosamente intraprese. A volte per\u00f2, il sovrano si alter\u00f2 con Henry. In un'occasione, dopo una giornata di caccia al castello di Balmoral, il re si accorse di un errore nella sua tabella di gioco. Sembravano esserci un paio di galli cedroni in meno. Un membro del personale sugger\u00ec al sovrano di chiamare e chiedere al duca di Gloucester, che alloggiava a Birkhall. Quando il duca conferm\u00f2 di aver preso lui i due uccelli, il re con tono burbero disse al fratello che egli non avrebbe dovuto mai pi\u00f9 prendere gli uccelli senza di lui. Questo aneddoto venne riportato da un membro del personale.\nSeconda guerra mondiale.\nDopo lo scoppio della seconda guerra mondiale, il duca di Gloucester, in qualit\u00e0 di capo degli ufficiali di collegamento con il comandante in capo del corpo di spedizione britannico Lord Gort, trascorse quasi tutto il primo anno di guerra in Francia. Oltre ad aumentare il morale delle truppe, divenne utile come testimone di prima mano della situazione verso i funzionari governativi e il re al quale scriveva continuamente resoconti dettagliati ed oggettivi di ci\u00f2 che stava accadendo. Sempre desideroso di mettersi in gioco, il duca si trov\u00f2 spesso in situazioni pericolose ma non sembrava eccessivamente preoccupato. \"Motoring non \u00e8 bella come molti villaggi che vengono bombardati\", scrisse a sua moglie nel suo solito modo semplice e indifferente.\nAvendo conosciuto re Leopoldo III del Belgio ai tempi della scuola, Henry volle incontrarlo personalmente per offrirgli supporto dopo che cominci\u00f2 a circolare la voce che il Belgio si sarebbe arreso alla Germania. Il 14 maggio, lui e suo cognato, Lord William Montagu Douglas Scott, guidarono dall'Hotel Univers ad Arras nel Belgio per incontrare il re dei Belgi in una localit\u00e0 segreta. Quella notte, l'Hotel Univers venne bombardato, causando diversi morti. Alcuni soggiornavano nelle camere vicine a quelle del principe. Henry scrisse al fratello che re Leopoldo era \"molto depresso\". Sulla via del ritorno i due vennero coinvolti nei pesanti bombardamenti nemici a Tournai e la loro auto prese fuoco. Riuscirono a uscire e a rifugiarsi in un vicolo anche se il duca aveva bisogno di cure mediche per una ferita che sanguinava copiosamente.\nAnche se era generalmente ottimista, il principe Henry a volte soffr\u00ec di attacchi di depressione durante il suo servizio nel 1940, soprattutto alla fine delle sue occasionali licenze. \"La mia amata Alice ieri mi odiava cos\u00ec tanto poich\u00e9 la lasciavo che non riuscivo a mantenere una faccia seria\", scrisse della moglie dopo il ritorno. La costrizione di vivere sul fronte francese a volte diminu\u00ec la sua determinazione: \"Penso che odio questo paese e la guerra pi\u00f9 che mai... \u00c8 uno spreco cos\u00ec orribile di tutto\", disse alla duchessa.\nNel mese di giugno, dopo la caduta di Dunkerque, un imbarazzato comando generale ordin\u00f2 al duca di tornare in Inghilterra poich\u00e9 non fu in grado di garantire la sicurezza del fratello del re. \"Dovunque sono andato, sono stato bombardato\" spieg\u00f2 il principe alla madre, divertito.\nL'anno successivo, il re organizz\u00f2 per lui una missione militare e diplomatica di quattro mesi in Medio Oriente, India e Africa orientale. La missione cominci\u00f2 subito dopo il principe Henry divenne padre per la prima volta. Questo era considerato un viaggio pericoloso dato che i tedeschi stavano avanzando rapidamente verso alcuni dei territori che Henry avrebbe visitato. Il re scrisse alla cognata che avrebbe agito in qualit\u00e0 di tutore del neonato principe William se fosse successo qualcosa al fratello.\nDopo che il fratello minore del principe Henry, il duca di Kent, mor\u00ec in un incidente aereo nell'agosto del 1942 fu deciso che il duca di Gloucester non sarebbe mai pi\u00f9 stato inviato in missioni che avrebbero potuto rivelarsi pericolose.\nGovernatore Generale dell'Australia.\nAlla fine del 1944 il duca venne inaspettatamente nominato Governatore Generale dell'Australia dopo che il fratello minore, il duca di Kent, a cui era stato offerto l'incarico, mor\u00ec in un incidente aereo in Scozia. Il Partito Laburista del primo ministro australiano John Curtin progettava di nominare un australiano alla carica vicereale. Nelle circostanze della guerra per\u00f2 Curtin decise che la nomina di un membro della famiglia reale avrebbe avuto tre vantaggi: avrebbe aumentato le probabilit\u00e0 che l'Inghilterra mantenesse l'impegno di difendere l'Australia, avrebbe puntualizzato che l'Australia non sarebbe diventata un \"satellite\" degli Stati Uniti e sarebbe stata una nomina politicamente pi\u00f9 neutrale che quella di un australiano. Anche l'opposizione accett\u00f2 la nomina del principe.\nGi\u00e0 nel 1934 il duca aveva fatto una visita di successo in Australia. Poich\u00e9 era di carattere timido, a volte appariva rigido e formale, ma lui e la moglie viaggiarono molto nel paese con il loro aereo durante il loro mandato. Dopo la morte di Curtin nel 1945, il principe chiam\u00f2 a succedergli prima Frank Forde e pochi giorni dopo Ben Chifley.\nI duchi di Gloucester lasciarono l'Australia nel marzo del 1947, dopo due anni circa di mandato, a causa della necessit\u00e0 di agire in qualit\u00e0 di consigliere di Stato durante una visita di re Giorgio VI e della sua famiglia in Sudafrica. Come regalo di addio lasci\u00f2 il suo aereo personale per l'utilizzo da parte del governo e della gente d'Australia.\nUltimi anni e morte.\nNel maggio del 1949, nel maggio del 1961, nel maggio del 1962 e nel maggio del 1963 il duca serv\u00ec come lord alto commissario nell'assemblea generale della Chiesa di Scozia. Ci\u00f2 lo rese temporaneamente terzo nell'ordine di precedenza dopo il re e la regina.\nNel 1953 il duca partecip\u00f2 all'incoronazione della regina Elisabetta II. Anche sotto il regno della nipote, i duchi di Gloucester avevano numerosi impegni reali e fecero diversi viaggi all'estero. Nel 1954 divenne tesoriere dell'Onorevole Societ\u00e0 Gray's Inn. Negli anni successivi fu colpito da una serie di ictus e fu troppo malato per partecipare al funerale del fratello maggiore, il duca di Windsor, o al matrimonio di suo figlio Richard, entrambi avvenuti nel 1972.\nHenry sub\u00ec il primo ictus nel 1965 mentre lui e sua moglie Alice erano di ritorno dal funerale di Winston Churchill. Il malore del duca provoc\u00f2 anche un incidente stradale. Gli ictus successivi costrinsero il principe sulla sedia a rotelle e nei suoi ultimi anni di vita non era pi\u00f9 in grado di parlare. La sua ultima apparizione in pubblico fu in occasione dello scoprimento di una targa dedicata alla regina Mary a Marlborough House nel 1967. Era debole e sembrava considerevolmente pi\u00f9 vecchio del duca di Windsor, suo fratello maggiore. Nel 1972 il figlio maggiore del duca, il principe William, mor\u00ec in un incidente aereo. Henry era in condizioni di salute tali che la moglie esit\u00f2 a dirglielo. In seguito nelle sue memorie ammise che non lo fece ma che il marito poteva aver appreso della morte del figlio a causa della grande copertura televisiva che questo evento ricevette.\nIl duca era l'ultimo figlio superstite di re Giorgio V e della regina Mary. Mor\u00ec nella sua residenza di Barnwell Manor, presso Oundle, il 10 giugno 1974. Fu sepolto nel Royal Burial Ground di Frogmore. Il suo secondo figlio, il principe Richard, eredit\u00f2 il titolo di duca di Gloucester. Lady Alice ricevette il permesso dalla regina Elisabetta II di portare il titolo \"Principessa Alice, duchessa di Gloucester\" per distinguerla dalla nuora. Lady Alice mor\u00ec nel 2004 ed \u00e8 tuttora il membro pi\u00f9 longevo della famiglia reale britannica."}
{"id": "2287685", "revid": "118136", "url": "https://it.wikipedia.org/wiki?curid=2287685", "title": "Paperdinastia", "text": ""}
{"id": "2287686", "revid": "2039709", "url": "https://it.wikipedia.org/wiki?curid=2287686", "title": "Total Request Live (Italia)", "text": "Total Request Live (noto principalmente con acronimo TRL) \u00e8 un programma televisivo italiano andato in onda su MTV Italia dal 1\u00ba novembre 1999 al 24 settembre 2010, nonch\u00e9 la versione italiana del popolare show televisivo americano \"Total Request Live\". Nel programma si alternavano le esibizioni di numerosi cantanti e gruppi e veniva trasmessa la classifica dei 10 video pi\u00f9 votati dagli spettatori tramite web.\nIl programma \u00e8 stato trasmesso ininterrottamente fino al 2010, anno in cui \u00e8 stato cancellato dal palinsesto di MTV. Tuttavia fino al 2012 sono stati celebrati i \"TRL Awards\", manifestazione andata in onda per la prima volta nel 2006, volta a premiare ogni anno i protagonisti della scena musicale e televisiva.\nStoria.\nLa nascita (1999-2001).\nNel 1999 MTV Italia sta attraversando un periodo di incertezze a causa del rischio di Rete A (emittente che allora ne ospitava le frequenze) di essere oscurata. Il direttore generale Antonio Campo Dall'Orto decide di far partire comunque il nuovo programma Total Request Live seguendo il collaudato format americano. In un primo momento si pensa di affidare la conduzione a Enrico Silvestrin e Camila Raznovich, ma poi la scelta definitiva cade su Marco Maccarini e Giorgia Surina, gi\u00e0 impegnati nella conduzione in coppia di \"MTV Select\", dagli studi di Londra. Il 1\u00ba novembre 1999 iniziano cos\u00ec le trasmissioni di \"TRL\" anche in Italia. Il programma va in diretta dalle 15:00 alle 16:00 in uno studio che si affaccia su Piazza San Babila a Milano, presso lo spazio Fiorucci, e ben presto diventa un appuntamento fisso per i \"teenager\" italiani. Uno dei primi tormentoni della trasmissione \u00e8 la rubrica \"VJ per caso\", dove un ragazzo viene scelto dal pubblico per lanciare una delle 10 posizioni della classifica.\nL'ospite della prima puntata \u00e8 Luciano Ligabue. Il 31 gennaio 2000, \"TRL\" accoglie Mariah Carey e la piazza si riempie di gente in delirio: questo fatto suscita l'irritazione dei commercianti, disturbati dai continui raduni dei fan. Altri ospiti passano nel frattempo dagli studi di \"TRL\", tra cui Geri Halliwell, gli Aqua, Carmen Consoli, gli Almamegretta, i The Cranberries, i Bluvertigo, Irene Grandi, gli Articolo 31, i Gemelli DiVersi, gli Eiffel 65, gli L.F.O. e Macy Gray.\nIl 20 marzo 2000 va in onda la puntata numero 100 di \"TRL\", di cui sono protagonisti i L\u00f9napop. Nei mesi successivi continuano i successi e le premi\u00e8re dei video, ma anche le proteste dei commercianti della zona che non digeriscono la confusione creata dalla presenza della trasmissione. Altri ospiti della stagione sono i blink-182, i 5ive, i Korn, Elisa, Piero Pel\u00f9, Paola &amp; Chiara e nuovamente i Bluvertigo. La prima stagione termina il 9 giugno, e per l'occasione \"TRL\" raddoppia: oltre alla consueta edizione pomeridiana va in onda TRL @ night dalle 21 alle 22.30, a cui partecipano molti cantanti e VJ tra cui i Gemelli DiVersi, La Pina, Kris &amp; Kris, i L\u00f9napop, il Nongiovane, Sasha, Paola &amp; Chiara, Marcello Martini, i Bluvertigo, Valeria Bilello e Max Pezzali.\nIl 18 settembre 2000 inizia la seconda stagione di \"TRL\". Il programma \u00e8 per\u00f2 costretto a traslocare a causa di una petizione presentata dall'A.D.L. I. (un'associazione di commercianti) nel giugno 2000, che minaccia azioni legali nei confronti di MTV Italia a causa della presenza di fan che disturbano i commercianti del luogo.\nLa nuova location \u00e8 lo spazio Onyx di Corso Vittorio Emanuele, ma anche qui sorgono problemi: la Onyx non permette di trasmettere il programma in diretta, costringendo MTV a registrare tutte le puntate la mattina (al fine di ridurre gli schiamazzi dei fan in zona). Ben presto si decide di aggirare il problema, facendo entrare una parte di pubblico dentro gli studi - nonostante gli spazi ridotti - al fine di mantenere l'interazione con gli spettatori.\nI Green Day sono invitati a presentare la premi\u00e8re del loro nuovo video \"Minority\". Seguono altri ospiti come i Bomfunk MCs e Anouk.\nIl 24 ottobre 2000, \"TRL\" accoglie la Principessa del Pop Britney Spears, e per l'occasione si sposta al Palazzo dell'Arengario in Piazza del Duomo, che viene letteralmente sommersa da orde di fan in delirio. La sera stessa, Britney ha tenuto l'unica tappa italiana del suo Oops!... I Did It Again World Tour al Mediolanum Forum di Milano.\nA novembre \"TRL\" si sposta per una settimana per seguire da vicino gli MTV Europe Music Awards, dove trasmette dal centro di Stoccolma e festeggia la puntata numero 200. Il 20 novembre arriva Ricky Martin e la diretta torna dall'\"Arengario\" di Piazza Duomo, dove nonostante la pioggia si radunano moltissimi fan per dare il benvenuto al loro beniamino. Altri ospiti seguono, tra cui Shaggy, Alex Britti, Sonique, Paola Turci, Evan and Jaron, i BBMak e ancora una volta Paola &amp; Chiara. Il 2 aprile 2001 TRL festeggia la puntata numero 300.\nIl 23 aprile 2001, il programma lascia lo spazio Onyx e si trasferisce definitivamente negli uffici del Centro Culturale Sardo che affacciano su Piazza Duomo, da cui inizia a trasmettere il 1\u00ba maggio, in occasione dell'MTV Re-generation Day, ovvero il giorno in cui MTV passa sulle frequenze di TMC 2. L'orario viene anticipato di mezz'ora, dalle 15 alle 14.30. Nel nuovo studio arrivano subito numerosi ospiti come Emma Bunton, Giorgia, Kelly Joyce e le immancabili Paola &amp; Chiara.\nNel frattempo, \"TRL @ night\" diventa un appuntamento fisso tutti i venerd\u00ec dalle 21 alle 22, inaugurato dai L\u00f9napop. Altri ospiti che passano da Piazza Duomo sono Geri Halliwell, i Timoria, Alex Britti, Neffa. L'8 giugno 2001 tornano, a circa un anno di distanza, i blink-182 per presentare il loro nuovo album \"\"Take Off Your Pants and Jacket\": i fan accorrono numerosi e prendono in parola il consiglio, presentandosi in \"d\u00e9shabill\u00e9\".\nLa stagione si conclude il 15 giugno 2001 con l'appuntamento serale del venerd\u00ec a cui partecipano gli Articolo 31 e Francesca Tur\u00e8, che si esibisce in un duetto con Marco.\nI primi passi e le prime trasferte (2001-2003).\nIl 17 settembre 2001 parte la terza stagione, in onda tutti i giorni, da luned\u00ec al venerd\u00ec, dalle 14.00 alle 15.00.\nIl 19 settembre viene subito inaugurata da Tiziano Ferro; lo studio \u00e8 lo stesso, ma una nuova scenografia, una nuova grafica per il programma e un nuovo autore, Alessandro Badiali, che introduce diverse novit\u00e0 da questa edizione, dai celebri giochi \"Indovina il gossip\" e \"Le parole in 30 secondi\" alla \"Hot Seat\"\" dove gli ospiti vengono sottoposti a domande piccanti, quasi a \"luce rossa\". Un altro cambiamento riguarda il metodo di votazione: la vecchia \"voting line\" telefonica lascia il posto ad un numero per SMS, che si abbina al vecchio sistema di voto via Internet. Cambia anche la sigla della trasmissione: \"Played-A-Live (The Bongo Song)\" dei Safri Duo, canzone che caratterizzer\u00e0 il programma per molte stagioni. Infine per la prima volta, precorrendo la svolta generalista della rete negli anni successivi, da questa edizione vengono introdotti ospiti non musicali, il primo dei quali \u00e8 l'attore Gabriel Garko.\nIl 26 novembre 2001 si giunge alla puntata numero 400, e per l'occasione in studio ci sono i Velvet che cantano \"live\" \"Messaggio lunare\". Seguono altri ospiti come Addis Black Widow, i Negrita, Neffa, Carmen Consoli, Valeria Rossi, Weathus, Elisa, i Train, Giorgia, Laura Pausini, i Westlife, Sasha, Raf, Jovanotti, Paulina Rubio, i Subsonica, gli Eiffel 65, i P.O.D., i Blue, gli Mp2, Gianluca Grignani, le Destiny's Child.\nL'8 marzo, in occasione del compleanno di Giorgia, Marco si esibisce in un simpatico \"strip-tease\" sulle note del brano \"Hot Stuff\", rimanendo infine solo con un tanga leopardato. In primavera, \"TRL\" per la prima volta lascia Milano e si trasferisce per una settimana al Future Show di Bologna, dove il 19 aprile 2002 festeggia la puntata numero 500.\nTornati a Milano altri ospiti che passano da TRL sono Yu Yu, Aliz\u00e9e (che terrorizzata dall'altezza non voleva andare sul celebre balcone di Piazza Duomo), Valentina Giovagnini, Zucchero Fornaciari e Luciano Ligabue. Il 25 giugno 2002 \"TRL\" lascia lo studio milanese per spostarsi per la prima volta in pianta stabile in un'altra citt\u00e0 italiana: la prescelta \u00e8 Roma, dove il programma va in diretta da Largo di Torre Argentina dal 1\u00ba luglio fino a venerd\u00ec 9 agosto dalle 19.00 alle 20.00 con un successo paragonabile a quello degli esordi.\nDopo una piccola pausa estiva, \"TRL\" torna a Largo di Torre Argentina per 13 giorni (dal 16 al 29 settembre dalle 15.00 alle 16.00). Tra gli ospiti: Tiromancino, Tiziano Ferro, Daniele Silvestri, The Calling, t.A.T.u., Maria Grazia Cucinotta, Monica Bellucci, Gemelli DiVersi, Giorgia, Giorgio Pasotti, e di nuovo, ospite a sorpresa dell'ultima puntata, Tiziano Ferro. A partire da questa edizione vengono inoltre introdotte delle lievi modifiche ai colori della grafica dello show: si passa da un verde scuro a un azzurro molto acceso.\nIl 21 ottobre \"TRL\" torna a Milano, in onda dalle 15 alle 16, in piazza del Duomo; l'ospite che inaugura la prima puntata milanese \u00e8 Piero Pel\u00f9.\nMolti gli ospiti che, nell'ultima parte dell'anno, passano per lo studio di piazza Duomo: Velvet, Edoardo Bennato, Nick Carter il 14 novembre, le t.A.T.u. il 15 novembre e i the calling il 18 novembre. \nIl 4 novembre \"TRL\" festeggia la puntata numero 600.\nCon l'arrivo del 2003 \"TRL\" decide di dare un tocco \"americano\" alla sua grafica e il 20 gennaio migliaia di fan accolgono il super ospite in piazza del Duomo, Justin Timberlake. Oltre ai Blue, Sum 41 e Ligabue, i due ospiti che riescono a \"fare il pienone\" in piazza, nella prima parte dell'anno, sono Avril Lavigne il 13 marzo e Ricky Martin il 21 marzo.\nNel frattempo il 27 marzo Marco e Giorgia festeggiano la puntata numero 700.\nIl 25 aprile \"TRL\" lascia lo studio di piazza Duomo a Milano per trasferirsi di nuovo a Roma, dove dal 5 maggio va in onda in diretta dalla Terrazza del Pincio, a Villa Borghese.\nIn questa occasione vengono presentate due novit\u00e0: all'interno del programma torna il concorso \"Cercasi vj\" e TRL diventa un album, con la TRL Compilation, una raccolta di 16 brani. Il 5 maggio, per la prima puntata a Roma, \"TRL\" ospita i Blue e migliaia di fan riempiono la piazza gi\u00e0 dalla mattina.\nQuesti sono alcuni degli ospiti passati durante la lunga trasferta romana: Gemelli DiVersi, Le Vibrazioni, Velvet, Silvio Muccino, Matt Dillon, Eiffel 65, Simple Plan, Eros Ramazzotti, Vanessa Incontrada, Roberto Angelini, Paolo Meneguzzi, Sean Paul, Neffa e Cesare cremonini\nL'11 luglio \"TRL\" chiude la trasferta romana con una puntata speciale di 90 minuti (dalle 13.00 alle 14.30) nella quale si alternano sul palco con esibizioni live Gemelli DiVersi, Will Young e ABS.\nDal cambio di conduzione ai \"TRL Awards\" (2003-2006).\nDopo numerosi successi e esibizioni di grandi artisti italiani e internazionali, \"TRL\" nel 2003 cambia per la terza volta la sua veste grafica, prendendo spunto da quella americana, e cambia anche orario di messa in onda (14-15).\nLa prima puntata della quinta stagione viene per\u00f2 trasmessa direttamente da Piazza Duomo a Milano il 6 ottobre 2003 per il primo TRL Open, che vede protagonista Tiziano Ferro in qualit\u00e0 di ospite. Il 20 ottobre sar\u00e0 la volta di Ronan Keating, Gianluca Grignani e Giorgia e il 27 ottobre ci sono ospiti i Muse\nDopo un mese, precisamente il 21 novembre, \"TRL\" festeggia la puntata numero 800 con ospiti Neffa e Claudia Gerini. E le sorprese non finiscono qui: infatti per il periodo natalizio \"TRL\" torna a Roma per festeggiare il Natale dal 17 al 19 dicembre a Largo Argentina con numerosi ospiti: Alex Britti, Nek, Gianluca Grignani, Claudio Amendola e Cesare Cremonini.\nIl 12 gennaio 2004, dopo la pausa natalizia due nuovi VJ entrano a far parte della trasmissione: sono Federico Russo e Carolina Di Domenico, che per il resto della stagione affiancano i conduttori storici Marco Maccarini e Giorgia Surina nella presentazione del programma e subito passano grandi ospiti come i The Rasmus il 30 gennaio.\nDal 14 al 24 febbraio 2004, lo show si trasferisce per la prima volta in assoluto a Venezia, in Campo Santa Margherita, in occasione del Carnevale veneziano, dove viene montato un maestoso palco a tema che accoglie molti ospiti, tra cui Le Vibrazioni, Eiffel 65, Articolo 31 e Caparezza.\nDopo alcune puntate nello studio di Milano, con il nuovo orario 14.00-15.00, dove i VJ hanno avuto la possibilit\u00e0 di intervistare anche George Michael, si torna in trasferta: dapprima a Napoli in Piazza Dante (dove il 9 maggio si \u00e8 festeggiata la puntata numero 900) dal 1\u00ba al 23 maggio, con Avril Lavigne e Vasco Rossi come ospiti; poi tocca a Roma in Piazza Augusto Imperatore dal 15 giugno al 30 luglio.\nIl 30 luglio alla fine della stagione, Marco e Giorgia annunciano il loro addio, lasciando la trasmissione nelle mani di Federico e Carolina.\nLa sesta stagione inizia il 27 settembre 2004 con i nuovi conduttori Federico e Carolina da Milano, come al solito in Piazza Duomo, con ospiti i Green Day; l'orario di messa in onda \u00e8 14.00-15.00; nello studio passano ospiti come Elton John, Fiorello, Renzo Arbore, i Maroon 5, i Gemelli Diversi, i Blue e Nelly Furtado.\nQuesta stagione caratterizza il programma sempre pi\u00f9 come itinerante. Dal 10 novembre al 19 novembre 2004, \"TRL\" torna in trasferta a Roma in occasione degli MTV Europe Music Awards, trasmettendo nuovamente dalla Terrazza del Pincio, con grandi ospiti come Gwyneth Paltrow, Xzibit, Backstreet Boys, Amy Lee, Eamon e tanti altri che parteciparono alla premiazione. Nella trasferta viene anche cambiata la sigla che caratterizzer\u00e0 il programma per altre due stagioni, \"Ready Steady Go\" di Paul Oakenfold.\nIl 23 dicembre 2004 i quattro conduttori storici di \"TRL\", Marco, Giorgia, Federico e Carolina, conducono uno speciale della durata di due ore per festeggiare il traguardo delle 1000 puntate di \"TRL\", con tanti artisti italiani come Luca Dirisio, Cesare Cremonini, Articolo 31, Le Vibrazioni, Paola &amp; Chiara, Paolo Meneguzzi, negli studi milanesi di MTV. Dopo una pausa natalizia trl riprende il 10 gennaio 2005 e Seguono altre puntate dallo storico balcone di Piazza del Duomo e il 21 marzo, in occasione dei Blooming Days di MTV Italia, \"TRL\" rimane a Milano ma si sposta in Piazza Duca D'Aosta davanti alla Stazione Centrale e rimane qui fino al 1 aprile e intanto il 25 marzo c'\u00e8 ospite il rapper 50 Cent\nDal 4 aprile si ritorna in piazza duomo ma seguono altre tre trasferte: la prima a Napoli, in Piazza Dante, dal 19 aprile al 13 maggio dove vengono accolti ospiti come Simple Plan, Natalie Imbruglia e Simon Webbe. La seconda trasferta \u00e8 per la prima volta in assoluto a Genova aperta da due grandi artisti italiani come Laura Pausini e Biagio Antonacci dal Porto Antico dal 2 al 22 giugno; la terza ed ultima trasferta \u00e8 nuovamente a Roma sul lungotevere Tor di Nona (Castel Sant'Angelo), dal 7 al 29 luglio. Nonostante la prima puntata della trasferta romana del 7 luglio venne realizzata dopo gli attentati nella citt\u00e0 di Londra, lo show riesce comunque a raccogliere numerosi fan. Il giorno successivo, quindi l'8 luglio, il programma festeggia la puntata numero 1100. I due ospiti pi\u00f9 importanti della trasferta a Roma sono stati i due ex-Blue Simon Webbe e Lee Ryan, il quale in esclusiva internazionale ha presentato il suo singolo \"Army of Lovers\" davanti centinaia di fan urlanti.\nDal 19 settembre 2005, il programma torna ad essere presentato da Giorgia Surina questa volta affiancata da un altro VJ approdato l'anno precedente ad MTV, Alessandro Cattelan. Il programma trasmette da Torino dal 21 settembre e l'orario di messa in onda \u00e8 sempre 14.00-15.00. Il 10 ottobre va in onda una puntata speciale dall'Arco della Pace a Milano, con ospiti i Backstreet Boys, mentre il 17 ottobre Giorgia e Alessandro tornano nello storico studio di Piazza del Duomo, in attesa di seguire gli imminenti MTV EMA di Lisbona . Lo stesso giorno, per la prima volta, viene ospitata Hilary Duff che promuove il suo greatest \"Most Wanted\" e il singolo \"Wake Up\" che risulter\u00e0 essere uno dei brani rimasti per pi\u00f9 tempo al primo posto di classifica.\nL'8 febbraio 2006 \"TRL\" festeggia 1200 puntate.\nNel marzo 2006, vengono inaugurati i TRL Awards (ispirati dall'omonima competizione ideata negli USA). La classifica viene determinata dagli spettatori come sempre via cellulare o via Internet. Inoltre, durante la serata si sono esibiti artisti nazionali ed internazionali come: Zero Assoluto, Lee Ryan, L'Aura, Negramaro, Paola &amp; Chiara, t.A.T.u., Finley, Mondo Marcio e molti altri.\nDopo il successo dei \"TRL Awards\", \"TRL\" parte alla volta delle citt\u00e0 italiane con un nuovo look, una nuova grafica e un nuovo orario (14.30-15.30) che riprende lo stile utilizzato nella versione statunitense della trasmissione nel 2005, cambiando anche la sigla e adattandosi quindi ad una musica computerizzata e strumentale. Le tappe sono:\nN.B. Il 24 aprile \"TRL\" si \u00e8 trasferito per una puntata eccezionale, denominata \"TRL Special\", a Roma in Piazza del Popolo con ospiti il cast del film , tra cui Tom Cruise, Michelle Monaghan, Keri Russell, Maggie Q, J. J. Abrams, Jonathan Rhys Meyers e Laurence Fishburne.\nIl 22 luglio il programma taglia il traguardo delle 1300 puntate. Alla fine del tour, Giorgia Surina annuncia che la puntata del 5 agosto \u00e8 l'ultima per lei. Infatti ha deciso di lasciare la conduzione di \"TRL\" e il canale MTV nell'agosto 2006.\nIl successo e la formula itinerante con \"TRL On Tour\" (2006-2010).\nDopo l'addio di Giorgia alla rete, \"TRL\" torna ad essere condotto da Alessandro Cattelan in diretta da Milano in Piazza del Duomo, dal 18 settembre dal luned\u00ec al venerd\u00ec dalle 14:30 alle 15:30.\nLa prima puntata viene aperta da Gerard Way dei My Chemical Romance e per l'occasione viene inaugurato il pubblico in studio che verr\u00e0 ospitato ogni giorno. Altri ospiti che passano per Milano sono Tiziano Ferro e i +44.\nLa prima novit\u00e0 di questa stagione \u00e8 il ritorno a Roma del programma in occasione della Festa del cinema.\nIn questa occasione \"TRL\" trasmette tutti i giorni (compresi sabato e domenica) dal 13 al 21 ottobre dalle 15.00 alle 16.00 in Piazza Augusto Imperatore. Inoltre, per la prima volta, anche Victoria Cabello entra a far parte della conduzione insieme ad Alessandro. Gli ospiti della trasferta sono stati numerosi, tra gli altri Jesse McCartney, Ronan Keating, Neffa, Dolcenera, Zero Assoluto, Le Vibrazioni, Piero Pel\u00f9, Flaminio Maphia, Raf, Luca Dirisio e i cast di vari film in concorso alla Festa del cinema di Roma.\nDopo Piazza Augusto Imperatore, \"TRL\" torna in Piazza del Duomo a Milano il 2 novembre (anticipato da uno special il 1\u00ba novembre), sempre con l'orario sperimentato a Roma: dalle 15:00 alle 16:00. Gli ospiti pi\u00f9 importanti che si sono alternati durante l'inverno sono stati: Nelly Furtado, J-Ax, Mondo Marcio, Laura Pausini, Evanescence, The Servant, Simon Webbe, Game, Chiara Iezzi, Scissor Sisters, Good Charlotte, Velvet, il grande ritorno di Hilary Duff, con il singolo With Love, il grande atteso ritorno dei Take That e per l'ultima puntata in diretta da Milano della stagione invernale i Linkin Park, che fanno registrare una delle puntate con pi\u00f9 ascolti e con pi\u00f9 presenze in Piazza Duomo della stagione. Il 13 febbraio 2007 \"TRL\" taglia il traguardo delle 1400 puntate.\nIl 14 aprile va in onda la seconda edizione dei \"TRL Awards\" sempre in diretta da Piazza Duomo a Milano con numerosi ospiti e performance live di Biagio Antonacci, Zero Assoluto, Melanie C, Finley, Gemelli DiVersi, Nek e molti altri.\nFinita la seconda edizione dei \"TRL Awards\" il programma rimane altre due settimane a Milano per poi partire per il nuovo tour 2007, caratterizzato dalla presenza di diverse co-conduttrici femminili che affiancano Alessandro Cattelan: Silvia Hsieh, Michela Coppa, Giorgia Palmas, Melissa Satta. Le tappe sono:\nDurante il tour, precisamente il 24 luglio, il programma festeggia la sua puntata 1500 insieme a Francesco Renga e al vj Nongio.\nIn occasione dell\"'MTV Day 2007\" \"TRL\" apre la sua nona stagione festeggiando l'evento dedicato ai 10 anni di MTV Italia stabilendosi cos\u00ec a Roma in Piazza San Giovanni dal 5 al 14 settembre, dalle 15.00 alle 16.00. Anche quest'anno la conduzione del programma vede al timone Alessandro Cattelan, accompagnato da Elena Santarelli. Lo show torna poi a Milano in Piazza Duomo il 24 settembre 2007 ospitando numerosi artisti: Backstreet Boys, Irene Grandi, Max Pezzali, Alicia Keys, Simple Plan, Lost, Corbin Bleu, Beyonc\u00e9 Knowles e i Thirty Seconds to Mars. Questi ultimi fanno registrare una delle puntate con pi\u00f9 ascolti e con pi\u00f9 presenze in Piazza Duomo della stagione.\nCome accaduto nel 2003 a Roma, il programma lascia nel periodo natalizio, seppur per soli 3 giorni, lo studio milanese per condurre una mini-trasferta natalizia a Corleone, dal 20 al 22 dicembre, trasmettendo da Piazza Falcone e Borsellino.\nIl 30 gennaio 2008 il programma festeggia le 1600 puntate con in studio l'attore Matteo Branciamore. Il 18 aprile esce la seconda TRL Compilation (la prima ufficialmente usc\u00ec durante la tappa romana dello show del 2003) contenente 16 tracce che hanno caratterizzato il programma nell'ultima stagione.\nSegue la terza edizione dei \"TRL Awards\" che per la prima volta approdano al sud, a Napoli, in Piazza del Plebiscito il 17 maggio 2008, portando nel capoluogo campano numerosi ospiti musicali come Gianluca Grignani, Max Pezzali, Skin, Lost e Gianna Nannini.\nSubito dopo parte nuovamente il tour estivo, condotto da Elena Santarelli e Alessandro Cattelan che, al termine della prima settimana della tappa di Firenze, abbandona la trasmissione per seguire altri progetti lavorativi. A partire dalla seconda settimana del tour Elena viene affiancata da Carlo Pastore.\nLe tappe sono:\nTra la tappa di Firenze e quella di Mantova la trasmissione sostituisce la sigla strumentale con il brano musicale dei Ting Tings \"\"That's Not My Name\", usata fino alla fine dell'anno. Il 4 luglio il programma festeggia 1700 puntate.\nLa decima stagione del programma ancora una volta non viene inaugurata a Milano bens\u00ec da Piazza Caricamento di Genova in occasione dell'MTV Day, dal 6 al 13 settembre 2008, ed \u00e8 condotta nuovamente da Elena Santarelli e Carlo Pastore, con un piccolo cambio d'orario che riguarda solo questa tappa: la trasmissione torner\u00e0 poi in onda dalle 14:00 alle 15:00.\nDopo la breve tappa, il 22 settembre \"TRL\" torna a trasmettere da Piazza del Duomo a Milano con il solito orario pomeridiano (dalle ore 15:00 alle ore 16:00). La prima settimana \u00e8 ricca di ospiti internazionali come Solange Knowles, Daniel Powter, Anastacia, gli Oasis e i Jonas Brothers, con performance live dalla Terrazza Spizzico. Il 14 ottobre Tiziano Ferro, in via straordinaria, \u00e8 co-conduttore dell'intera puntata.\nDal 22 dicembre 2008 al 2 gennaio 2009 vanno in onda alcune puntate speciali di \"TRL Italia\", registrate nello storico studio di Times Square di \"TRL\" a New York, che ripercorrono il meglio del 2008 del programma italiano. Dopodich\u00e9, il 5 gennaio 2009, la trasmissione torna in diretta da Milano presentando una nuova sigla, una nuova grafica ed uno studio rinnovato, mentre il logo del programma rimane invariato. Alla fine del mese, il 29 gennaio, il programma festeggia 1800 puntate.\nIl 16 maggio 2009, viene ri-confermata una nuova edizione dei \"TRL Awards\", che si svolgono nella citt\u00e0 di Trieste. Subito dopo il grande evento, \"TRL\" ripercorre l'Italia con il suo tour estivo, presentato da Carlo Pastore ed Elisabetta Canalis in sostituzione di Elena Santarelli, che andr\u00e0 in maternit\u00e0. Le tappe sono:\n In questa edizione del tour muta per l'ennesima volta la sigla del programma: la base musicale \u00e8 una versione modificata appositamente per lo show del brano \"Na Na Na\" dei Broken heart college. Durante la tappa romana, il 16 luglio, \"TRL\" festeggia 1900 puntate.\nTRL On the Road e la chiusura definitiva (2009-2010).\nL'undicesima stagione \u00e8 inizialmente caratterizzata per lo pi\u00f9 da forti voci sulla chiusura dello show: durante la tappa estiva di Roma del 2009, viene annunciato da numerose fonti (persino dallo stesso conduttore del programma Carlo Pastore) la chiusura dello show, che sarebbe dovuta avvenire a settembre, al termine della successiva tappa di Genova.\nIl tour ricomincia da Genova, in occasione dell'MTV Day, dove la trasmissione si stabilisce dal 7 all'11 settembre 2009, in diretta dalla Nave Italia, all'Acquario di Genova. In questa tappa si intuisce chiaramente come il budget della rete sia notevolmente calato, considerato tra l'altro il contemporaneo taglio del personale stabilito da MTV Italia, che non rinnova il contratto a pi\u00f9 di 100 dei suoi lavoratori. A sorpresa, durante la prima puntata di Genova, i conduttori annunciano che dopo la fine della trasferta ligure, lo show sarebbe partito alla volta di Torino, in Piazza Carlo Alberto dal 27 settembre al 1\u00ba ottobre. Nell'ultima puntata i conduttori non danno ulteriori delucidazioni sul futuro di \"TRL\".\nPoco tempo dopo, viene ufficializzata un'altra tappa del tour: Roma, in cui lo show rimane dal 13 al 25 novembre a Piazzale Ferruccio Parri, in occasione dello switch on sul digitale terrestre nella Regione Lazio, trasmettendo anche il sabato e la domenica. Numerosi gli ospiti di questa tappa: i Finley, i Lost, Jacopo Sarno, Noemi, i dARI, Giusy Ferreri, Elena Santarelli ed altri. Durante la tappa romana vengono rivelate due novit\u00e0: la prima riguardante l'avvio di un nuovo canale di MTV sul digitale terrestre, la seconda sull'uscita di una terza compilation di \"TRL\" dal titolo \"TRL Story\", in cui sono presenti i brani che pi\u00f9 hanno rappresentato lo show nei suoi 10 anni di vita.\nDopo Roma lo show non fa rientro nello studio di Milano, come tradizionalmente accaduto al termine di ogni Tour, e viene sospeso dai palinsesti di MTV. L'8 marzo nasce un programma alternativo a \"TRL\" dal nome \"My TRL Video\", in cui gli spettatori vengono invitati a votare i loro beniamini per promuovere la loro candidatura in una categoria dei \"TRL Awards\", giunti alla quinta edizione, che si tengono a Genova nell'area del Porto Antico l'8 maggio 2010.\nPoco prima dell'annuale edizione dei premi, il programma comincia il suo nuovo tour, intitolato per l'occasione Total Request Live On the Road, composto da 9 tappe e condotto su un truck da nuovi volti di MTV: Alessandro Arcodia, Brenda Lodigiani, Andrea Cadioli e Wintana Rezene. Le tappe sono:\nNella pausa tra la tappa di Bari e quella di Marina di Bibbona, il 22 giugno 2010, esce la quarta compilation ufficiale dello show intitolata \"TRL On the Road Compilation\", in cui sono raccolti brani noti dell'estate di quell'anno.\nDopo \"TRL\".\nSubito dopo l'ultima tappa del tour riparte l'appuntamento con \"My TRL Video\" che va in onda fino alla fine dell'anno come sostituto della versione \"On the Road\", per poi lasciare posto dal 21 febbraio 2011 a \"TRL The Battle\", programma pomeridiano che precede la sesta edizione dei \"TRL Awards\" svoltasi a Firenze in Piazza Santa Croce il 20 aprile 2011. Dopo le premiazioni, a differenza degli anni precedenti, non ricomincia il tour estivo del programma: \"TRL\", dopo ben 11 anni e 1986 puntate, scompare dai palinsesti di MTV e nella sua fascia oraria viene mandata in onda la trasmissione statunitense \"Jersey Shore\".\nL'anno successivo il marchio ritorna nei palinsesti della rete ancora una volta con i \"TRL Awards\", che non celebrano il meglio dell'anno del programma ma tutti gli artisti italiani e internazionali che hanno fatto la differenza nell'ultimo anno sugli schermi di MTV. La settima edizione si svolge per il secondo anno consecutivo a Firenze il 5 maggio 2012 in Piazzale Michelangelo, con la conduzione di Valentina Correani e dei Club Dogo.\nQuella del 2012 \u00e8 l'ultima edizione dei \"TRL Awards\" che, nel 2013, vengono rimpiazzati dai primi \"MTV Awards\" italiani: il marchio \"TRL\" scompare definitivamente dalla programmazione di MTV.\nRecentemente il programma \u00e8 stato riproposto su MTV con un format rivisto e corretto, dapprima nel 2017 negli Stati Uniti e poi in Australia nel 2019, dove \u00e8 ancora attualmente in onda. Riguardo a un ipotetico ritorno in Italia sugli schermi di MTV, il responsabile di Viacom Sergio Del Prete ha cos\u00ec risposto:\nSpin-off.\nNegli 11 anni di programmazione sono stati creati numerosi spin-off dello show."}
{"id": "2287695", "revid": "404137", "url": "https://it.wikipedia.org/wiki?curid=2287695", "title": "Maggio Musicale", "text": ""}
{"id": "2287696", "revid": "466539", "url": "https://it.wikipedia.org/wiki?curid=2287696", "title": "Eric Lively", "text": "Biografia.\nNato ad Atlanta, Georgia, proviene da una famiglia che lavora nel mondo dello spettacolo: figlio dell'attore Ernie Lively (nato Ernest Wilson Brown Jr.) e di Elaine Lively (nata McAlpin). Ha una sorella, l'attrice Blake Lively (sposata con Ryan Reynolds). Ha anche tre fratellastri nati dal primo matrimonio della madre con Ronald Otis \"Ronnie\" Lively: due sorellastre, Lori e Robyn (sposata con Bart Johnson), ed un fratellastro, Jason. \nDebutta nel cinema a soli due anni, con un piccolo ruolo nel film \"Brainstorm - Generazione elettronica\". A tredici anni appare in un episodio de \"Gli amici di pap\u00e0\". Poco pi\u00f9 che quindicenne, terminati gli studi alla high school, si trasferisce a New York per studiare la sua prima passione, la fotografia, frequenta la Parsons The New School for Design, allo stesso tempo inizia a lavorare come modello per la Ford Models, comparendo in campagne pubblicitarie per Abercrombie &amp; Fitch, Levi's e Tommy Hilfiger.\nSi trasferisce a Los Angeles, dove nel 1999 ottiene un piccolo ruolo in \"American Pie\", tra il 2000 e il 2001 acquista popolarit\u00e0 grazie al ruolo di Carey Bell nella serie televisiva della Disney \"So Weird - Storie incredibili\". Negli anni seguenti si divide tra televisione, partecipando a varie serie televisive tra cui \"The L Word\", e cinema, recitando in film come \"Speak - Le parole non dette\", \"The Breed - La razza del male\", \"Live! - Ascolti record al primo colpo\", \"The Butterfly Effect 2\" e \"Sex &amp; Breakfast\".\nNel 2008 prende parte al film televisivo \"\", prequel della serie televisiva \"24\", realizzato in concomitanza con l'uscita della settima stagione della serie. Nel 2009 \u00e8 il protagonista maschile del videoclip per il brano \"Please Don't Leave Me\" di Pink (cantante), in cui viene tenuto prigioniero e torturato dalla cantante."}
{"id": "2287698", "revid": "599013", "url": "https://it.wikipedia.org/wiki?curid=2287698", "title": "Edgar Lacey", "text": ""}
{"id": "2287700", "revid": "1728", "url": "https://it.wikipedia.org/wiki?curid=2287700", "title": "Didracma", "text": ""}
{"id": "2287701", "revid": "1062127", "url": "https://it.wikipedia.org/wiki?curid=2287701", "title": "Hrvatske \u017eeljeznice", "text": "Ferrovie Croate (in croato: Hrvatske \u017deljeznice, abbreviato H\u017d) \u00e8 la compagnia ferroviaria nazionale della Croazia, fondata dopo la dissoluzione della Jugoslavia e delle J\u017d.\nRete ferroviaria.\nIl sistema ferroviario croato \u00e8 costituito da 2.974\u00a0km di ferrovie (di cui 248\u00a0km a doppio binario). 1.228\u00a0km sono elettrificati, il 41,3% (a fine 2004).\nCi sono diverse linee principali nel paese:\nEsistono anche altre linee verso Slovenia, Ungheria, Bosnia ed Erzegovina e Serbia.\nLa rete \u00e8 stata notevolmente migliorata tra il 2000 e il 2010, come per esempio sulla linea Zagabria - Novska - Vinkovci.\nCi sono sezioni in cui il limite massimo di velocit\u00e0 \u00e8 stato portato da 80\u00a0km/h a 160\u00a0km/h.\nLa modernizzazione delle ferrovie \u00e8 prevista da un piano nazionale di investimenti ferroviari (con un fondo totale superiore a 18 miliardi di kune - 2,5 miliardi di euro - fino al 2012).\nPrincipali linee.\nLinea Dobova-Tovarnik (Corridoio internazionale X).\nLa linea ferroviaria tra Dobova e Tovarnik, operante lungo la Croazia da est a ovest via Zagabria, \u00e8 la pi\u00f9 importante linea ferroviaria del paese, e parte del Corridoio Pan-Europeo X. \u00c8 anche la pi\u00f9 avanzata e trafficata, essendo completamente elettrificata e consistendo soprattutto di doppio binario. In senso longitudinale attraversa le regioni settentrionali croate di Slavonia, Posavina e la Grande Regione di Zagabria, connettendo le citt\u00e0 economicamente pi\u00f9 sviluppate della Croazia le une con le altre. Il percorso \u00e8 il seguente:\nA Vinkovci il tracciato si dirama verso \u017dupanja e Vukovar, rami entrambi non elettrificati. La connessione in direzione di Osijek fu gravemente danneggiata durante la guerra di indipendenza croata. Le riparazioni iniziarono nel 2003 e nel dicembre 2008 la linea \u00e8 stata riaperta.\nLinea Ogulin-Tenin.\nLa linea Ogulin-Tenin, anche conosciuta come \"Li\u010dka pruga\", o linea della Lika \u00e8 parte della connessione ferroviaria tra Zagabria e Spalato. Dal 2007, questa linea \u00e8 stata fortemente migliorata con la rimozione di molte curve e pendenze brusche in modo da consentire ai treni Pendolino di viaggiare quasi a piena velocit\u00e0 sulla maggior parte del tracciato, riducendo il tempo di viaggio da Spalato a Zagabria di circa un terzo a 5-6 ore. Questo tracciato non \u00e8 considerato come la distanza pi\u00f9 breve tra Zagabria e Spalato. La linea passante per Martin Brod che segna il confine con la Bosnia non \u00e8 stata riaperta al traffico passeggeri dopo il recente conflitto.\nI problemi da affrontare erano legati al fatto che la linea venne costruita molti anni fa e conteneva molte curve (spesso su terreno difficile), il servizio era lento e le velocit\u00e0 fortemente ridotte. La modernizzazione ha riguardato la ricostruzione di intere sezioni del tracciato e la rettifica di molte curve, riposizionando e rinnovando il binario e abilitandolo per velocit\u00e0 maggiori. L'elettrificazione della linea non \u00e8 programmata per il prossimo futuro.\nCorridoio internazionale V.\nIl Corridoio internazionale V ha due diramazioni in Croazia, la \"b\" e la \"c\".\nIl corridoio Vb entra in Croazia a Botovo, e si dirige verso Zagabria. La sezione tra Zagabria e Fiume dovrebbe diventare parte di questo corridoio, non appena l'estensione verso Fiume verr\u00e0 costruita.\nIl corridoio Vc \u00e8 una linea ferroviaria Pan-Europea che percorre da nord a sud l'interno della Croazia. Entra in Croazia a Beli Manastir al confine con l'Ungheria, e corre verso Osijek per passare in Bosnia Erzegovina a Slavonski \u0160amac. Entra in Croazia di nuovo a Metcovich, nella parte pi\u00f9 sud orientale della Dalmazia, dove termina nella baia di Porto Tolero. La linea incrocia la linea Dobova-Tovarnik a Strizivojna-Vrpolje. La linea attualmente \u00e8 in corso di forte modernizzazione al fine di rivitalizzare il porto di Plo\u010de.\nLa parte da Strizivojna-Vrpolje verso Slavonski \u0160amac \u00e8 totalmente elettrificata, e recentemente una catenaria rimodernata \u00e8 stata messa in funzione. Il traffico passeggeri previsto tra Vinkovci e Slavonski \u0160amac (adesso gestito con trazione elettrica) \u00e8 ancora frammentario. Per la rimanente parte da Strizivojna-Vrpolje alla regione di Osijek (cuore della regione della Slavonia) si prevede l'elettrificazione, non appena terminata la revisione generale del tracciato della linea, dopo di che la velocit\u00e0 operativa potr\u00e0 finalmente essere portata a 160\u00a0km/h. La linea rimarr\u00e0 a binario unico.\nLinea Vinkovci-Osijek.\nLa linea Vinkovci-Osijek era, prima della dissoluzione della Jugoslavia, una delle pi\u00f9 linee di diramazione maggiormente utilizzate della Croazia, collegando i due centri della regione. La linea consentiva velocit\u00e0 superiori a 120\u00a0km/h. Dopo la guerra, solo 10\u00a0km circa dei 35 della linea sono rimasti preservati. La maggior parte dei binari furono rimossi dalle forze serbe, che li utilizzarono come barricate e per altri scopi bellici.\nLa ricostruzione di questa direttrice vitale \u00e8 stata finalmente completata nel 2008. I test di guida con un veicolo di misurazione hanno avuto successo e sono state raggiunte velocit\u00e0 di 60\u201380\u00a0km/h. Il treno di prova ha fatto il suo viaggio inaugurale il 12 dicembre 2008. Il servizio regolare \u00e8 ripreso il 14 dicembre 2008.\nLa \"Unska pruga\".\nIl percorso della \"Unska pruga\" tra Tenin e Novi Grad era un tempo parte integrante del sistema ferroviario delle Jugoslavenske \u017deljeznice (Ferrovie Jugoslave); questo tracciato rimane largamente inutilizzato, poich\u00e9 corre sul confine tra Croazia e Bosnia Erzegovina attraversandolo numerose volte.\nNonostante questa linea sia in maggior parte ben preservata ed elettrificata a 25 kV/50 Hz (rendendola compatibile con il sistema di elettrificazione croato), problemi amministrativi concernenti i molti attraversamenti di confine hanno determinato l'utilizzo di questo percorso solo per un limitato servizio di trasporto merci. L'attraversamento di confine designato lungo la linea tra i due paesi si trova nella citt\u00e0 di Martin Brod.\nProblemi nella connessione della rete.\nCi sono diversi problemi nella connessione della rete ferroviaria, a causa degli eventi che hanno segnato la storia locale: quando infatti gli stati che costituivano la Jugoslavia si divisero, importanti collegamenti ferroviari vennero spezzati.\nL'Istria non ha un collegamento diretto attraverso la Croazia: tutto il traffico ferroviario opera attraverso la Slovenia, sebbene questo possa essere risolto con una galleria a nord di Fiume.\nL'area circostante Ragusa rappresenta un altro caso particolare. Ragusa ed i suoi dintorni sono un\"'exclave\", divisa dal piccolo distretto marittimo bosniaco di Neum. Non esiste alcun collegamento ferroviario tra Ragusa e il resto della Croazia (esisteva in precedenza una linea ferroviaria a scartamento ridotto operante da Mostar). Le ferrovie croate gestiscono una breve linea tra la citt\u00e0 portuale di Porto Tolero e la citt\u00e0 di frontiera di Metkovi\u0107, sulla quale passa giornalmente traffico merci e passeggeri. Storicamente, la regione si \u00e8 sviluppata attraverso il commercio marittimo.\nSistemi di trazione.\nLa decisione originaria della ex Iugoslavia fu quella di utilizzare un'elettrificazione a 3\u00a0kV DC per la rete ferroviaria. Questa venne realizzata sulla linea Fiume-Zagabria, che a causa della montagnosa regione di Gorski kotar necessitava di treni pi\u00f9 potenti di quelli tradizionali a trazione diesel.\nA partire dalla modernizzazione della linea Zagabria-Belgrado fu utilizzato un sistema di elettrificazione a 25\u00a0kV/50\u00a0Hz. L'elettrificazione di altre linee in Croazia fu poi fatta esclusivamente a 25\u00a0kV/50\u00a0Hz. In seguito, la linea Zagabria-Fiume \u00e8 stata rielettificata a 25\u00a0kV/50\u00a0Hz, da novembre 2012 tutte le linee a 3\u00a0kV\u00a0cc sono state convertite, quindi anche la Fiume-Sappiane.\nTutti i sistemi di trazione ferroviaria in Croazia sono esclusivamente del tipo a catenaria sospesa.\nTreni a cassa oscillante.\nNel 2004, 8 moderni treni a cassa oscillante Bombardier RegioSwinger denominati \"ICN\" (abbreviazione per InterCity Nagibni, InterCity Oscillante) della divisione tedesca della Bombardier Transportation sono stati consegnati alle Ferrovie Croate. Questi treni vengono normalmente impiegati sul percorso montagnoso tra le due maggiori citt\u00e0 croate, la direttrice Zagabria-Spalato, ma talvolta si trovano anche sulle linee InterCity della parte continentale del paese. Nel caso della linea Zagabria-Spalato, ci\u00f2 offre ai passeggeri un viaggio molto pi\u00f9 confortevole e rapido rispetto ai precedenti treni la cui percorrenza richiedeva 8 ore, mentre i pendolini impiegano meno di 5 ore e mezzo e sono pi\u00f9 silenziosi e allo stesso tempo meglio equipaggiati.\nIn futuro i treni ICN dovrebbero collegare tutte le maggiori citt\u00e0 della Croazia: Pola, Fiume, Osijek, Vara\u017edin, Spalato, Zara, Sebenico e Sisak. Se realizzato, il collegamento con Pola sarebbe il pi\u00f9 difficile da gestire, poich\u00e9 dopo la dissoluzione della Iugoslavia l'Istria \u00e8 separata dal resto della rete ferroviaria croata. Tutto il traffico diretto in Istria deve attualmente passare attraverso la Slovenia. Una galleria che colleghi la rete ferroviaria istriana al resto della Croazia potrebbe essere costruita. Questo progetto di tunnel \u00e8 stato rimandato per decenni, sebbene i lavori iniziali siano stati portati avanti.\nRecord croato di velocit\u00e0.\nIl record ferroviario di velocit\u00e0 in Croazia \u00e8 di 185\u00a0km/h; fu stabilito sulla linea tra Novska e Nova Gradi\u0161ka. La corsa fu effettuata per dimostrare le possibilit\u00e0 offerte dalla classe di locomotiva J\u017d 1\u00a0442 (ora classe di treni H\u017d 1\u00a0142). Pur essendo vecchio di 25 anni il 1 142 rimane la locomotiva pi\u00f9 veloce in servizio sulle ferrovie croate.\nIl binario utilizzato era stato costruito per sopportare velocit\u00e0 di 200\u00a0km/h, limite tecnico della classe 1\u00a0142. Tuttavia, per ragioni di sicurezza, la velocit\u00e0 massima del H\u017d 1\u00a0142 in servizio regolare \u00e8 fissata a 160\u00a0km/h.\nLinea ad alta velocit\u00e0.\nUna linea totalmente elettrificata connette Fiume con Zagabria e oltre verso Koprivnica e il confine ungherese, come parte del corridoio europeo 5b. Un atto sui trasporti, approvato dal parlamento croato, ha visto l'inizio della costruzione della prima linea ad alta velocit\u00e0 della Croazia, che seguir\u00e0 il gi\u00e0 menzionato corridoio 5b, consentendo velocit\u00e0 teoriche di 200\u00a0km/h, con una velocit\u00e0 media di viaggio di 160\u00a0km/h. Le ultime indicazioni economiche (un nuovo sistema di segnalazione ferroviaria oltre i 160\u00a0km/h sarebbe troppo costoso) mostrano che i 160\u00a0km/h saranno probabilmente utilizzati nella pratica (almeno all'inizio). Il piano consiste nel miglioramento del tracciato esistente tra il confine ungherese e Karlovac in una linea a doppio binario e nella costruzione di un tracciato completamente nuovo tra Karlovac e Fiume. La lunghezza completa della linea sar\u00e0 di 269 km, di 61\u00a0km pi\u00f9 breve rispetto alla linea attuale. La costruzione della nuova linea \u00e8 iniziata nell'autunno 2008 ma i llavori procedono molto lentamente, impossibile precisare date conclusive. Le velocit\u00e0 di questa linea consentir\u00e0 un viaggio da Fiume a Zagabria in un'ora, al posto delle quattro ore attuali.\nInizialmente, la massima velocit\u00e0 operativa prevista sulla linea doveva essere di 250\u00a0km/h, ma in tempi successivi \u00e8 stata abbassata a 200\u00a0km/h al fine di risparmiare molti miliardi di kune. La segnalazione sar\u00e0 completamente nuova e la linea sar\u00e0 interamente libera da passaggi a livello. Essa verr\u00e0 costruita in primo luogo per servire la grande quantit\u00e0 di beni che entrano in Europa dal porto di Fiume per essere poi distribuite in tutta l'Europa centrale e orientale.\nAlla fine pi\u00f9 verosimilmente verranno utilizzati i 160\u00a0km/h, almeno all'inizio. I sistemi di segnalazione per velocit\u00e0 pi\u00f9 elevate sarebbero infatti troppo costosi e supererebbero il budget disponibile. Se questa stessa linea mostrasse d'essere promettente, i miglioramenti per adeguare la segnalazione a velocit\u00e0 maggiori verranno realizzati. Per adesso, le ferrovie croate non possiedono alcun veicolo che possa circolare oltre la velocit\u00e0 di 160\u00a0km/h. Solo una classe di locomotive poteva originariamente secondo il progetto arrivare a 180\u00a0km/h (dai test di guida effettuati a questa velocit\u00e0), ma \u00e8 stata limitata a 160\u00a0km/h per ragioni di sicurezza e regolamentazioni. Al fine di avere realmente velocit\u00e0 superiori a 160\u00a0km/h in futuro, il noleggio di materiale o nuovi acquisti sono necessari. Per il trasporto merci, tali velocit\u00e0 non sono necessarie. Solo il trasporto passeggeri potrebbe beneficiarne a lungo termine."}
{"id": "2287702", "revid": "247222", "url": "https://it.wikipedia.org/wiki?curid=2287702", "title": "Made in Hong Kong (and in Various Other Places)", "text": ""}
{"id": "2287705", "revid": "182396", "url": "https://it.wikipedia.org/wiki?curid=2287705", "title": "Coorti pretorie", "text": ""}
{"id": "2287706", "revid": "71433", "url": "https://it.wikipedia.org/wiki?curid=2287706", "title": "Sex and Breakfast", "text": ""}
{"id": "2287709", "revid": "599013", "url": "https://it.wikipedia.org/wiki?curid=2287709", "title": "Bob Warren", "text": ""}
{"id": "2287714", "revid": "124094866", "url": "https://it.wikipedia.org/wiki?curid=2287714", "title": "Blanche Bruce", "text": " Ha rappresentato lo stato del Mississippi come senatore del partito repubblicano dal 1875 al 1881 ed \u00e8 stato il primo afroamericano a restare al senato per tutta la durata della carica. Hiram Rhodes Revels, anch'egli del Mississippi, era stato il primo in assoluto ad entrare al Congresso degli Stati Uniti d'America, ma senza rimanere per l'intera durata del mandato. Nel 2002 Molefi Kete Asante ha inserito Blanche Bruce nella sua lista dei 100 pi\u00f9 grandi afroamericani.\nBiografia.\nBruce nacque nella Contea di Prince Edward, in Virginia vicino a Farmville da Pettis Perkinson, bianco proprietario di una piantagione, e Polly Bruce, schiava afroamericana. Fu trattato abbastanza bene dal padre, che lo educ\u00f2 insieme ai fratellastri. Dal momento che era nato schiavo a causa della condizione della madre, il padre lo liber\u00f2 e lo avvi\u00f2 ad un apprendistato in modo che potesse imparare un mestiere.\nNel 1850, Bruce si trasfer\u00ec in Missouri, dopo essere diventato apprendista di un tipografo.\nDopo che l'esercito ebbe respinto la sua domanda di poter combattere nella guerra civile, Bruce insegn\u00f2 all'Oberlin College in Ohio per due anni e in seguito lavor\u00f2 su un battello a vapore sul Mississippi. Nel 1864 si trasfer\u00ec ad Hannibal, in Missouri, dove fond\u00f2 una scuola per studenti di colore.\nDurante la Ricostruzione, Bruce divenne un ricco proprietario terriero in Mississippi. Venne nominato ufficiale di stato civile e assessore al bilancio della Contea di Tallahatchie prima di vincere le elezioni per la carica di sceriffo nella Contea di Bolivar. In seguito ricopr\u00ec altre cariche nella contea, tra cui esattore delle tasse e supervisore scolastico, mentre dirigeva anche un quotidiano. Nel febbraio 1874, Bruce venne eletto al senato come rappresentante del partito repubblicano. \u00c8 stato il primo ed unico ex schiavo ad ottenere la carica di Presidente del Senato degli Stati Uniti. Nel 1880, il suo successore fu James Z. George.\nIl 24 giugno 1878 spos\u00f2 Josephine Beal Willson (1853 \u2013 15 febbraio 1923) di Cleveland, facendo molta pubblicit\u00e0 all'evento. Viaggiarono in luna di miele in Europa per un mese. Il loro unico figlio, Roscoe Conkling Bruce, nacque nel 1879 e prese il nome da Roscoe Conkling, mentore di Bruce al Senato.\nAl Congresso nazionale del Partito Repubblicano di Chicago del 1880, Bruce divenne il primo afroamericano ad ottenere dei voti come leader di partito, totalizzando 8 voti per diventare vicepresidente. Nel 1881, venne nominato dall'allora Presidente James A. Garfield Register of the Treasury: questo lo rese la prima persona di colore a porre la propria firma sulle banconote del Paese.\nBruce lavor\u00f2 al registro catastale del Distretto di Columbia tra il 1891 e il 1893, poi torn\u00f2 alla tesoreria fino alla morte, sopraggiunta nel 1898."}
{"id": "2287715", "revid": "300067", "url": "https://it.wikipedia.org/wiki?curid=2287715", "title": "Rich Jones", "text": "Carriera.\nCresciuto nella University of Memphis, \u00e8 stato scelto dai Phoenix Suns nel draft NBA 1969, 58\u00aa scelta assoluta, e girato ai Dallas Chaparrals. Il primo anno da professionista viene ingaggiato dalla Pallacanestro Varese come straniero di Coppa e contribuir\u00e0 alla prima vittoria nella Coppa Europa della formazione varesina, giocando 11 partite con oltre 20 punti di media a partita. Al termine di quell'anno far\u00e0 ritorno a Dallas. Nella sua carriera ABA/NBA avr\u00e0 una media di 15,6 punti e 7,4 rimbalzi a partita."}
{"id": "2287725", "revid": "599013", "url": "https://it.wikipedia.org/wiki?curid=2287725", "title": "Greg Smith (cestista 1947)", "text": ""}
{"id": "2287732", "revid": "123387225", "url": "https://it.wikipedia.org/wiki?curid=2287732", "title": "Isotta Fraschini Tipo KM", "text": "La Tipo KM \u00e8 un'autovettura prodotta dalla Isotta Fraschini dal 1910 al 1914.\nContesto.\nPresentata nel 1910 a Parigi, la \"KM\" fu una delle auto pi\u00f9 potenti di quell'epoca. Disponeva di una potenza, grazie al grosso motore da 10,6 L, che all'epoca poteva esprimersi soltanto a mezzo di una trasmissione a catena. L'auto era tuttavia molto avanzata sotto alcuni aspetti: disponeva, ad esempio, dei freni su tutte e 4 le ruote. Questo sistema, studiato da Oreste Fraschini, prevedeva l'uso separato dei freni anteriori e posteriori.\nIl motore poteva essere quello della fabbrica italiana da 100/120 CV oppure quello di origine americano da 140 CV; col primo, la KM poteva raggiungere una velocit\u00e0 di punta di 130 km/h, col secondo gli incredibili, per i tempi, 160\u00a0km/h.\nLa produzione si limit\u00f2 soltanto a 50 esemplari.\nMotore.\nIl motore era un avanzato quattro cilindri con albero a camme in testa, che beneficiava dell'esperienza dell'azienda nella progettazione e produzione di motori aeronautici, con cilindri bi-blocco e quattro valvole per cilindro. Il motore della Tipo KM, sviluppava 120 CV (89 kW) a 1600 giri/min, alesaggio e corsa di 130 x 200 mm, pistoni in acciaio e bielle tubolari."}
{"id": "2287736", "revid": "15756", "url": "https://it.wikipedia.org/wiki?curid=2287736", "title": "102/35 su SPA 9000", "text": "Il 102/35 su SPA 9000 fu un autocannone antiaereo utilizzato nel corso della prima guerra mondiale dal Regio Esercito. Il complesso rappresent\u00f2 il primo sistema d'arma del Regio Esercito basato su un pezzo di artiglieria montato su un veicolo in modo permanente.\nL'origine.\nLa necessit\u00e0 di avere artiglierie pi\u00f9 mobili di quanto fosse consentito dal traino animale era sentita in diverse nazioni europee. In genere questa necessit\u00e0 era presente per le artiglierie destinate al contrasto aereo, e sia in Germania sia in Francia erano stati prodotti pezzi contraerei dal calibro di 75\u00a0mm montati su affusti a candeliere fissati ad autocarri. In Italia erano in corso di costituzione 6 batterie su autocannoni da 75\u00a0mm di progettazione congiunta Ansaldo Krupp, tuttavia lo stato maggiore ravvisava la necessit\u00e0 di avere una mobilit\u00e0 analoga per cannoni destinati alla specialit\u00e0 pesante campale.\nNei primi giorni del maggio 1915 l'Ansaldo aveva prodotto 90 cannoni da 102/35 (di progettazione congiunta con la Schneider e l'Armstrong) destinati all'armamento dei cacciatorpediniere della Regia Marina. Considerando che l'approntamento dei mezzi navali avrebbe richiesto ancora un tempo piuttosto lungo, l'Ansaldo propose al Regio Esercito di utilizzare 20 di questi cannoni su telaio SPA 9000 in modo da avere un'elevata capacit\u00e0 di movimento sul campo di battaglia. La commessa venne accettata dall'esercito, che l'ampli\u00f2, tanto che nel luglio del 1915 erano gi\u00e0 ordinati 72 complessi destinati ad armare 18 batterie. Dopo una serie di prove piuttosto severe, soprattutto per i mezzi dell'epoca, il mezzo fu ordinato il 7 settembre 1915.\nLa tecnica.\nIl complesso fu il primo autocannone di costruzione e progettazione italiana, la bocca da fuoco era un cannone navale 102/35 su affusto a candeliere, mentre il veicolo era un autocarro SPA 9000.\nLa bocca da fuoco.\nLa bocca da fuoco era il cannone 102/35 di progettazione Ansaldo-Schneider-Armstrong. La canna era lunga 3733\u00a0mm e di calibro 101,6\u00a0mm. L'otturatore era a cuneo con azionamento semiautomatico, quindi si poteva avere una cadenza teorica di 20 colpi al minuto, tuttavia, per limitare il surriscaldamento della canna, la cadenza di tiro in caso di fuoco prolungato era limitata a un colpo ogni 4 minuti, limite non sempre rispettato dai gruppi di artiglieria.\nLa culla era tubolare ed avvolgeva la canna, sopra la culla erano posti i cilindri idraulici dei freni di rinculo e dei recuperatori (tre cilindri).\nIl piedistallo dell'affusto era fissato al pianale dell'autocarro, aveva forma tronco-conica ed era in acciaio fuso.\nI serventi erano protetti da uno scudo in tre sezioni, del peso di 300\u00a0kg, con la sezione centrale curva, che copriva la parte della culatta del pezzo. Lo scudo aveva una finestra di puntamento sul lato sinistro, in corrispondenza dei congegni di elevazione e di brandeggio.\nDopo le prime esperienze di impiego bellico l'elevazione massima fu portata 34\u00b0.\nL'autocarro.\nL'autocarro su cui era sistemato il pezzo era uno SPA (Societ\u00e0 Piemontese Automobili) 9000C. Le varianti al veicolo standard erano date dalla corazzatura del motore e del radiatore. Il motore era un monoblocco da 5670\u00a0cm\u00b3, 4 cilindri, alimentato a benzina che erogava 35 CV a 1200 rpm. Il cambio era a 4 velocit\u00e0 e retromarcia, con trasmissione a catena sulle ruote posteriori gemellate, ed ognuno dei due semiassi posteriori era mosso da una catena a rulli, protetta da un carter che impediva a fango e polvere di venire in contatto con gli organi mobili. Le ruote posteriori erano doppie affiancate e di diametro maggiore delle ruote anteriori (unicamente direttrici). Tutte le ruote erano a razze con anello di gomma piena sul cerchione. Il sistema frenante agiva sul semiasse delle ruote posteriori, ed era molto soggetto a malfunzionamenti per presenza di sporcizia nel dispositivo.\nLe prestazioni del complesso, del peso globale di 6900\u00a0kg, quindi superiore al massimo previsto per l'autocarro, erano di una velocit\u00e0 massima su strada di 20\u00a0km/h ed una velocit\u00e0 di crociera di 16\u00a0km/h, pendenza massima superabile del 15%.\nLa bocca da fuoco era sistemata sul pianale posteriore, che fungeva anche da pavimento per i serventi quando manovravano il pezzo.\nQuando il cannone era in batteria, venivano applicati alla parte posteriore due puntelli in acciaio, uniti a due forcelle dell'autotelaio e terminanti con due vomeri che venivano interrati. Inoltre sotto al pianale veniva abbassato un telaio rigido per impedire che il peso del pezzo gravasse sulle balestre.\nI puntelli ed i vomeri erano trasportati dagli autocarri di scorta, quindi i tempi di messa in batteria del complesso erano notevolmente lunghi. Per questo motivo furono inizialmente fissate all'autocarro due code di legno, fornite di vomere leggero, che, nel corso della marcia, erano ribaltate sul telaio del veicolo. Le code, provate il 1\u00ba dicembre 1917 per i tiri contro un riflettore in caverna, dimostrarono la loro efficacia. Il pezzo si dimostr\u00f2 anche pi\u00f9 stabile della configurazione normale quando sparava con la seconda carica.\nIl sistema d'arma.\nFin dalla progettazione fu chiaro che l'autocannone aveva bisogno operativamente di un certo numero di veicoli di supporto, quindi il semplice complesso autocarro-cannone si trasform\u00f2 in un sistema d'arma complesso (per i tempi in cui oper\u00f2). I principali veicoli di questo sistema, a parte l'autocannone, avevano i compiti di trasporto personale, trasporto munizioni e supporto tecnico-logistico. I veicoli erano distribuiti a livello gruppo o a livello batteria.\nBatteria.\nLa batteria, su quattro autocannoni, aveva anche\nGruppo.\nIl gruppo era su un reparto comando e tre o quattro batterie, il comando di gruppo aveva a disposizione\nper ovvi motivi di standardizzazione i veicoli del comando di gruppo erano uguali ai veicoli corrispondenti delle batterie.\nLe caratteristiche tattiche.\nIl cannone era stato progettato per l'uso navale, quindi la balistica interna era ottimizzata per avere grande gittata e traiettoria molto tesa, tuttavia quest'ultima caratteristica non era ottimale per l'impiego su terreno montagnoso, in quanto i bersagli defilati in molti casi sarebbero stati battuti con pi\u00f9 efficacia da un obice. Inoltre la carica di lancio, molto potente per il calibro del cannone, studiata appunto per poter impegnare imbarcazioni nemiche alla massima distanza, provocava un rapido surriscaldamento della canna, con conseguente riduzione delle caratteristiche balistiche del pezzo per l'aumento del vento e, proseguendo nell'uso dell'arma, ad una rapida usura della bocca da fuoco.\nUlteriori difetti erano legati al concetto stesso dell'arma, che, avendo un'altezza notevole rispetto al suolo, era difficilmente occultabile e poco stabile sia in marcia sia in batteria a causa del baricentro elevato. I tempi di messa in batteria fra l'altro si rivelarono fin dall'inizio piuttosto lunghi, e, la necessit\u00e0 di trasportare i vomeri ed i serventi sul \"veicolo \"autoscorta\"\" limit\u00f2 la mobilit\u00e0 dell'intera linea pezzi delle batterie.\nModalit\u00e0 di impiego.\nLe modalit\u00e0 di impiego dei pezzi prevedevano che fossero usati per batteria (non per gruppo) e che fossero alle dipendeze dirette dei comandi superiori (di armata o di corpo d'armata) utilizzati in difesa come rincalazo all'artiglieria campale o per essere riunite (utilizzati per gruppo) per realizzare un intervento rapido in supporto dell'azione di attacco.\nL'impiego.\nLa richiesta delle armi prosegu\u00ec fino al settembre 1916, quando lo Stato Maggiore riconobbe che gli svantaggi legati al sistema d'arma non compensavano il vantaggio di avere un'unica piattaforma per il veicolo ed il pezzo d'artiglieria. La produzione prosegu\u00ec quindi solo fino all'ottobre 1917 per un totale di 135 autocannoni. Il costo del sistema d'arma fu presumibilmente uno dei fattori che ne determinarono la dismissione, considerando che una batteria costava pi\u00f9 di due milioni di lire dell'epoca, contro un bilancio del Regno d'Italia nel 1914 ammontante ad un totale di tre miliardi di lire.\nDall'aprile 1916 alla fine della prima guerra mondiale, i gruppi su 102/35-SPA 9000 operarono in tutte le battaglie sul fronte italiano. Naturalmente i criteri di impiego prevedevano uno stazionamento relativamente arretrato e disperso, per poi convergere rapidamente in rincalzo alle artiglierie campali gi\u00e0 schierate per aumentarne la relativa potenza di fuoco. In sostanza i criteri di impiego erano quelli dell'artiglieria campale (controllata dalle divisioni), mentre la posizione gerarchica era alle dipendenze dirette delle armate. Nel corso della guerra furono costituiti sette gruppi armati con questo mezzo: uno, perso nella ritirata da Caporetto, venne successivamente ricostituito.\nI primi gruppi, costituiti nell'aprile del 1916, furono il \"I Gruppo\" e il \"IV Gruppo\", che giunsero in zona di guerra a met\u00e0 maggio, e furono immediatamente schierati in posizione difensiva per fermare la \"Strafe Expedition\".\nNel corso della sesta battaglia dell'Isonzo (agosto 1916) le batterie, schierate inizialmente a nord-ovest di Monfalcone per ingannare il nemico sulla direzione dell'attacco, furono rapidamente spostate a cavallo della ferrovia Gorizia-Cormons, dove cooperarono all'avanzata delle fanterie. In particolare il \"I Gruppo\" partecip\u00f2 all'attacco su Monte Cauriol, dove sorprese il nemico con una marcia notturna di 130\u00a0km.\nIl \"II\", \"III\" e \"VI Gruppo\", riuniti nella zona di Gorizia, parteciparono alla decima battaglia dell'Isonzo (maggio-giugno 1917).\nTutti i gruppi da 102/35-SPA 900 parteciparono all'undicesima battaglia dell'Isonzo (agosto-settembre 1917), con il \"VI Gruppo\" che oper\u00f2 al di l\u00e0 del fiume in appoggio diretto alle fanterie che avanzavano. Terminata la battaglia il \"IV\", \"V\", e \"VI Gruppo\" restarono a disposizione della \"1\u00aa\" e della \"6\u00aa Armata\" sul fronte dell'Isonzo.\nGli autocannoni parteciparono anche alla battaglia di Caporetto ed alla successiva ritirata sul Tagliamento e successivamente sul Piave. Il \"IV Gruppo\", schierato nella stretta di Selisce, fu costretto a ritirarsi fin dalla mattina del 24 ottobre 1917, perdendo un autocannone, immobilizzato dall'artiglieria nemica. Il \"V\" ed il \"VI Gruppo\" si ritirarono nelle ore successive del 24 ottobre ed il giorno seguente, dopo aver impegnato (nei limiti delle possibilit\u00e0 di tiro dei pezzi) le fanterie austro-tedesche. All'atto dell'attacco il \"II\" ed il \"III Gruppo\" furono richiamati dal fronte del Trentino su cui erano schierati. Entrambi parteciparono al fallito tentativo di blocco dell'avanzata nemica sulla linea degli sbocchi. Nel corso del ripiegamento sul Tagliamento dei due gruppi il \"II Gruppo\" fu rallentato dai blocchi stradali, tanto che arriv\u00f2 a Codroipo quando la citt\u00e0 era gi\u00e0 stata occupata dalle forze tedesche, cosicch\u00e9 fu costretto a rendere inservibile il materiale, mentre il personale riusc\u00ec (almeno in parte) ad attraversare il fiume. Il \"I Gruppo\", che si trovava a Padova per la revisione dei motori degli automezzi, fu inviato d'urgenza sul Tagliamento per difendere la riva destra, ripiegando successivamente sul Piave insieme agli altri gruppi.\nLe batterie efficienti furono schierate a copertura di Treviso sulla riva sinistra del Piave, da cui furono successivamente ritirate partecipando alla difesa della linea del Piave e del Monte Grappa.\nNella primavera del 1918 i gruppi furono riuniti in una nuova unit\u00e0, il \"23\u00ba Raggruppamento pesante campale\", che comprendeva oltre ai gruppi su autocannoni, anche il \"VII Gruppo\", su tre batterie da 75 mm D\u00e9port autoportate e due gruppi (\"XXXIV\" e \"XXXVI\") di obici 149/35 Mod. 1901, ogni gruppo era su tre batterie di quattro pezzi ciascuna. La creazione del raggruppamento signific\u00f2 una variazione dei criteri di impiego dei pezzi, dato che il raggruppamento dipendeva direttamente dal Comando Supremo, ed in tal modo i gruppi erano sottratti al controllo delle armate, per poter essere utilizzati eventualmente a massa.\nNel corso della battaglia del solstizio i gruppi parteciparono attivamente al tiro di controbatteria e contropreparazione, il \"V Gruppo\", esposto direttamente all'offensiva nemica che aveva superato il Piave, fu costretto a ritirarsi. I Gruppi \"IV\", \"V\" e \"VI\" furono successivamente (23 giugno) spostati sul fronte del Grappa, dove ripresero l'azione di fuoco il 24 giugno, dopo solo 19 ore di interruzione.\nNella battaglia di sfondamento i gruppi operarono nuovamente sotto il controllo operativo delle armate (\"3\u00aa Armata\": \"I\", \"IV\", \"V\" e \"VI Gruppo\"; \"8\u00aa Armata\": \"II\" e \"III Gruppo\"). Il \"V\" ed il \"VI Gruppo\" alla vigilia dell'offensiva furono spostati su posizioni avanzate, da cui protessero la fanteria attaccante anche nel corso della crisi dell'attraversamento del Piave da parte dell'artiglieria camplae. Il 31 ottobre fu ordinato ai gruppi di attraversare il Piave per partecipare all'inseguimento del nemico. Il raggruppamento fu assegnato ad operare con le tre divisioni di cavalleria che avanzavano verso il Tagliamento, in questo modo, per la prima volta, il raggruppamento agiva come unit\u00e0 organica in una situazione di guerra mobile, tuttavia, dopo solo tre giorni, la tregua con l'Austria del 4 novembre fermava le batterie sulla linea del Tagliamento.\nDopo la fine della prima guerra mondiale le autobatterie furono tutte radiate, ed i pezzi furono probabilmente restituiti alla Regia Marina. Comunque il pezzo da 102/35 venne riutilizzato nel corso della seconda guerra mondiale in sette esemplari montati su autocarri Fiat 634N, utilizzati in Africa Settentrionale come batteria mobile inquadrata in unit\u00e0 della MILMART al seguito della divisione corazzata Ariete."}
{"id": "2287743", "revid": "339392", "url": "https://it.wikipedia.org/wiki?curid=2287743", "title": "149/13", "text": ""}
{"id": "2287744", "revid": "767487", "url": "https://it.wikipedia.org/wiki?curid=2287744", "title": "Al Hairston", "text": ""}
{"id": "2287745", "revid": "1904508", "url": "https://it.wikipedia.org/wiki?curid=2287745", "title": "Ritratto del duca de Alba", "text": "Il Ritratto del duca de Alba \u00e8 un dipinto a olio su tela (195x126 cm) realizzato nel 1795 dal pittore spagnolo Francisco Goya. \u00c8 conservato nel Museo del Prado di Madrid.\nJos\u00e9 \u00c1lvarez de Toledo, Duca de Alba e XI Marchese di Villafranca era il marito di Mar\u00eda Teresa de Silva, Duchessa de Alba. \u00c8 ritratto a figura intera, con una giacca di velluto gialla, una camicia bianca a puntini blu, pantaloni grigi e stivali neri con speroni.\nStoria.\nNel 1795, Goya, ormai celebre ritrattista e direttore di pittura alla Real Academia de San Fernando, conosce i duchi d'Alba: la casa d'Alba \u00e8 una delle famiglie nobili pi\u00f9 importanti di Spagna, seconda per importanza forse solo alla famiglia reale. Don Jos\u00e9 Alvarez de Toledo, marchese di Villafranca, e duca de Alba gli commissiona il proprio ritratto e quello della moglie, Maria Teresa Cayetana de Silva. Nello stesso periodo Goya dipinge anche la madre di don Jos\u00e9, Mar\u00eda Antonia Gonzaga Caracciolo marchesa di Villafranca.\nLa Cayetana ha trentatr\u00e9 anni, in quel momento; erede della casa de Alba (XIII duchessa), aveva sposato il marchese suo cugino quando aveva tredici anni e lui diciannove. Fra il pittore e la duchessa nasce un rapporto privilegiato, di complice amicizia, o d'amore, non si sa.\nQuando il duca, due anni dopo, muore, il pittore raggiunge la duchessa a Sanl\u00facar. Alcuni anni dopo anche la duchessa morir\u00e0 e il titolo passer\u00e0 ad un parente, Carlos Miguel Fitz-James Stuart (1794-1835), che cos\u00ec sar\u00e0 il XIV duca de Alba.\nDescrizione e stile.\nIl fatto che il duca sia da poco rientrato da un lungo soggiorno in Inghilterra guida certamente Goya nella realizzazione del ritratto, di tipo cosiddetto \"all'inglese\", con una postura di grande naturalezza a gambe incrociate e il corpo appoggiato ad un supporto, non a caso un cembalo finemente intarsiato. Gli abiti sono da equitazione.\nTutto \u2013 i colori utilizzati, le luci soffuse, gli strumenti musicali, l'espressione stessa del ritratto \u2013 trasmette un messaggio che indica finezza, riservatezza, cultura. Sul cembalo \u00e8 appoggiata una viola e un cappello nero. Nelle mani regge lo spartito di un Quartetto d'archi di Franz Joseph Haydn.\nTutti questi particolari non sono di contorno, fine a se stessi, ma vengono rappresentati per definire la personalit\u00e0 di quest'uomo raffinato e colto, appassionato collezionista di strumenti musicali e musicista egli stesso, anche se questo non gli impedisce di coltivare un virile passatempo come l'equitazione.\nCertamente questo \u00e8 uno dei migliori ritratti di Goya, che si distingue non solo per la magistrate tecnica pittorica, ma anche per la perfetta organizzazione dello spazio."}
{"id": "2287746", "revid": "339392", "url": "https://it.wikipedia.org/wiki?curid=2287746", "title": "Vz 14 15cm", "text": ""}
{"id": "2287748", "revid": "339392", "url": "https://it.wikipedia.org/wiki?curid=2287748", "title": "Vz 14/16 149 mm", "text": ""}
{"id": "2287751", "revid": "92723", "url": "https://it.wikipedia.org/wiki?curid=2287751", "title": "Stefano di Chartres", "text": "Entr\u00f2 nel clero per diventare abate di Saint-Jean-en-Vall\u00e9e a Chartres.\nFu Patriarca latino di Gerusalemme dal 1128 alla morte, nel 1130."}
{"id": "2287754", "revid": "599013", "url": "https://it.wikipedia.org/wiki?curid=2287754", "title": "Carl Fuller", "text": ""}
{"id": "2287765", "revid": "1543377", "url": "https://it.wikipedia.org/wiki?curid=2287765", "title": "Neoplasia", "text": "La neoplasia (dal greco \u03bd\u03ad\u03bf\u03c2, \"n\u00e8os\", \u00abnuovo\u00bb, e \u03c0\u03bb\u03ac\u03c3\u03b9\u03c2, \"pl\u00e1sis\", \u00abformazione\u00bb) o tumore (dal latino \"tumor\", \u00abrigonfiamento\u00bb), noto anche come cancro nel caso di tumori maligni, \u00e8, in patologia, \u00ab\"una massa di tessuto che cresce in eccesso ed in modo scoordinato rispetto ai tessuti normali, e che persiste in questo stato dopo la cessazione degli stimoli che hanno indotto il processo\"\u00bb, come chiarisce la definizione coniata dall'oncologo Rupert Allan Willis, accettata a livello internazionale.\nLa crescita incontrollata e scoordinata di un gruppo di cellule, a scapito dell'omeostasi tissutale, \u00e8 determinata da alterazioni del loro proprio patrimonio genetico, ed \u00e8 alla base di una vasta classe di malattie, classificata in base a diverse caratteristiche, ma principalmente in tre modi:\nLa branca della medicina che si occupa di studiare i tumori sotto l'aspetto eziopatogenetico, diagnostico e terapeutico \u00e8 chiamata oncologia.\nEpidemiologia e storia.\nIl termine \"tumore\" \u00e8 stato coniato sulla base dell'aspetto macroscopico della maggior parte delle neoplasie, che si presentano frequentemente, ma non sempre, con una massa rilevante (\"tumor\", \u00abrigonfiamento\u00bb, in latino) sul sito anatomico di origine.\nIl termine \"neoplasia\", che letteralmente significa \u00abnuova formazione\u00bb, \u00e8 sinonimo del precedente, ma prende in considerazione, pi\u00f9 che l'aspetto esteriore della massa, il contenuto cellulare della stessa, costituito da cellule di \"nuova formazione\".\nLe neoplasie rappresentano, dopo le patologie cardiovascolari, la principale causa di morte nel mondo (dati OMS). Nel 2008 sono stati diagnosticati circa 12,7 milioni di tumori maligni e 7,6 milioni di persone sono morte di cancro in tutto il mondo. Tutte le neoplasie sono la causa del 13% di tutte le morti annuali, con i pi\u00f9 comuni che sono: cancro del polmone (1,4 milioni di morti), cancro allo stomaco (740.000 morti), cancro al fegato (700.000 morti), del colon-retto (610.000 morti) e il cancro alla mammella (460.000 morti). Questi dati fanno s\u00ec che le neoplasie invasive siano la principale causa di morte nel mondo sviluppato e la seconda causa di morte nei paesi in via di sviluppo. Oltre la met\u00e0 dei casi si verificano in queste ultime regioni.\nI tassi globali di sviluppo di neoplasie, sono aumentati principalmente a causa di un invecchiamento generale della popolazione e di modifiche allo stile di vita. Il fattore di rischio pi\u00f9 significativo per lo sviluppo di una neoplasia \u00e8 la vecchiaia. Anche se \u00e8 possibile che avvenga a qualsiasi et\u00e0, la maggior parte delle persone a cui viene diagnosticato un tumore maligno \u00e8 di et\u00e0 superiore ai 65 anni. Secondo il ricercatore Robert Weinberg: \"Se abbiamo vissuto abbastanza a lungo, prima o poi saremmo tutti destinati ad ammalarci di cancro\".\nLa correlazione tra invecchiamento e cancro \u00e8 attribuita all'immunosenescenza, ad errori accumulati nel DNA nel corso della vita e ai cambiamenti legati all'et\u00e0 nel sistema endocrino.\nAlcuni tumori a crescita lenta sono particolarmente comuni. Studi autoptici condotti in Europa e Asia hanno evidenziato che fino al 36% delle persone avevano, al momento della loro morte, un tumore della tiroide non diagnosticato e apparentemente innocuo e che l'80% degli uomini aveva sviluppato un tumore alla prostata dall'et\u00e0 di 80 anni. Dal momento che questi tumori non avevano causato la morte della persona, la loro identificazione avrebbe rappresentato una sovradiagnosi.\nLe tre neoplasie infantili pi\u00f9 comuni sono la leucemia (34%), i tumori cerebrali (23%) e i linfomi (12%). I tassi di tumori maligni infantili sono aumentati dello 0,6% all'anno, tra il 1975 e il 2002 negli Stati Uniti, e del 1,1% l'anno tra il 1978 e il 1997 in Europa.\nEziologia.\nLe neoplasie sono principalmente una malattia ambientale, con il 90-95% dei casi attribuibili a fattori ambientali e per il 5-10% alla genetica. Per fattori ambientali, si intendono qualsiasi fattore eziologico (cio\u00e8 che precisa l'agente causale di una malattia) che non venga ereditato geneticamente, non solo l'inquinamento. Alcuni comuni fattori ambientali che contribuiscono alla mortalit\u00e0 da cancro includono il fumo (25-30%), l'alimentazione e l'obesit\u00e0 (30-35%), le infezioni (15-20%), le radiazioni ionizzanti, lo stress, la mancanza di attivit\u00e0 fisica e gli inquinanti ambientali.\n\u00c8 quasi impossibile dimostrare ci\u00f2 che ha causato un tumore in un singolo individuo, in quanto la maggior parte presentano pi\u00f9 cause possibili. Per esempio, se una persona accanita fumatrice sviluppa un tumore ai polmoni, si pu\u00f2 dire che sia stato molto probabilmente questo comportamento la sua causa, ma non con assoluta certezza, poich\u00e9 ogni individuo ha una piccola probabilit\u00e0 di sviluppare quel tumore a causa di altri fattori. Molto probabilmente l'eziologia della neoplasia non \u00e8 da riferire ad una mutazione della sequenza nucleotidica del dna nucleare ma ad un errato controllo da parte di istoni e nucleosomi sulla replicazione cellulare.\nProdotti chimici.\nLa patogenesi delle neoplasie \u00e8 riconducibile a mutazioni del DNA che incidono sulla crescita cellulare e sull'eventuale sviluppo di metastasi. Le sostanze che causano mutazioni del DNA sono conosciute come mutagene; tali sostanze che causano tumori sono noti come agenti cancerogeni. Sostanze particolari sono stati collegati a specifici tipi di tumore. Il fumo \u00e8 associato a molte forme di cancro e causa il 90% dei tumori del polmone.\nMolti mutageni sono anche cancerogeni, ma alcuni agenti cancerogeni non sono mutageni. L'alcol \u00e8 un esempio di un cancerogeno chimico che non \u00e8 un agente mutageno. In Europa occidentale il 10% dei casi di cancro nei maschi e il 3% dei tumori nelle femmine sono attribuibili all'alcol.\nDecenni di ricerche hanno dimostrato il legame tra il fumo e le neoplasie del polmone, della laringe, della testa, del collo, dello stomaco, della vescica, dei reni, dell'esofago e del pancreas. Una sigaretta contiene pi\u00f9 di 50 sostanze riconosciute come cancerogene, tra cui nitrosammine e di idrocarburi policiclici aromatici. Il fumo \u00e8 responsabile di circa un terzo di tutte le morti per cancro nei paesi sviluppati e circa uno su cinque in tutto il mondo. Tuttavia, il numero dei fumatori in tutto il mondo continua ad aumentare, portando a quella che alcune organizzazioni hanno descritto come l'epidemia del fumo.\nSi ritiene che il cancro correlato alla propria professione lavorativa, rappresenti tra il 2% e il 20% di tutti i casi. Ogni anno, almeno 200.000 persone muoiono di cancro in tutto il mondo, probabilmente sviluppato a causa del proprio lavoro. La maggior parte dei decessi per cancro correlabile a fattori di rischio professionali si verificano nel mondo sviluppato. Si stima che circa 20.000 decessi per cancro e 40.000 nuovi casi ogni anno negli Stati Uniti siano attribuibili alle condizioni di lavoro. Milioni di lavoratori corrono il rischio di sviluppare tumori come il cancro del polmone e il mesotelioma per via dell'inalazione di fibre di amianto e fumo di sigaretta, o la leucemia per l'esposizione al benzene sul posto di lavoro.\nAlimentazione ed esercizio fisico.\nLa scorretta alimentazione, l'inattivit\u00e0 fisica e l'obesit\u00e0 sono correlabili a circa il 30-35% dei decessi per tumore. L'eccesso di peso corporeo \u00e8 associabile con lo sviluppo di molti tipi di cancro ed \u00e8 un fattore presente in un valore compreso tra il 14% e il 20 % in tutte le morti per cancro negli Stati Uniti. L'inattivit\u00e0 fisica \u00e8 ritenuta di contribuire al rischio di sviluppare tumori, non solo attraverso i suoi effetti sul peso corporeo, ma anche attraverso gli effetti negativi sul sistema immunitario e sul sistema endocrino.\nLe diete a basso contenuto di verdura, frutta e cereali integrali e ad alto contenuto di carne trasformate o rosse, sono collegabili con una serie di tumori. Una dieta ricca di sale \u00e8 legata al cancro dello stomaco, l'aflatossina B1, un alimento spesso contaminato, con l'epatocarcinoma, la masticazione di noci di Areca catechu con il cancro alla bocca. Ci\u00f2 pu\u00f2 in parte spiegare le differenze nell'incidenza del cancro in diversi paesi, per esempio il cancro allo stomaco \u00e8 pi\u00f9 comune in Giappone, per via della loro dieta ricca di sale, mentre il tumore del colon \u00e8 pi\u00f9 comune negli Stati Uniti. Gli immigrati sviluppano il rischio in base al nuovo paese in cui si trasferiscono, spesso all'interno di una generazione, suggerendo un legame sostanziale tra dieta e neoplasia.\nInfezioni.\nIn tutto il mondo, circa il 18% delle morti per cancro, sono legate alle malattie infettive. Questa percentuale varia nelle diverse regioni del mondo, da un massimo del 25% in Africa a meno del 10% in tutto il mondo sviluppato. I virus sono gli agenti infettivi pi\u00f9 comunemente responsabili dello sviluppo di tumori, ma anche batteri, Micobatteri (vedi Tubercoloma) e parassiti possono esserne la causa.\nUn virus in grado di causare il cancro si chiama oncovirus. Questi includono il \"papillomavirus\" umano (causa delle neoplasie della cervice uterina), il virus di Epstein-Barr (malattie linfoproliferative e neoplasie nasofaringee), l'Herpesvirus umano 8 (causa del sarcoma di Kaposi e linfomi a effusione primaria), i virus dell'epatite B e C (carcinoma epatocellulare). L'infezione batterica pu\u00f2 aumentare il rischio di cancro, come si \u00e8 visto nel caso del carcinoma dello stomaco indotto dall\"'Helicobacter pylori\". Le infezioni parassitarie fortemente associate con il cancro sono quelle da \"Schistosoma haematobium\" (carcinoma a cellule squamose della vescica) e trematodi del fegato, \"Opisthorchis viverrini\" e \"Clonorchis sinensis\" (colangiocarcinoma).\nEreditariet\u00e0.\nLa maggior parte dei tumori \u00e8 di tipo non-ereditario. Le neoplasie ereditarie sono prevalentemente causate da un difetto genetico. Meno dello 0,3% della popolazione \u00e8 portatrice di una mutazione genetica che ha effetto sul rischio di sviluppare un cancro e rappresentano meno del 3-10% dei casi diagnosticati. Alcune di queste condizioni sono rappresentate da alcune mutazioni ereditarie nei geni BRCA1 e BRCA2 con un rischio pi\u00f9 del 75% in pi\u00f9 di sviluppare cancro al seno e alle ovaie, e ereditario non associato a poliposi del colon-retto (HNPCC o sindrome di Lynch), che \u00e8 presente in circa il 3% delle persone con tumore del colon-retto, tra gli altri.\nTrasmissibilit\u00e0.\nA differenza degli altri animali, nell'uomo la trasmissione di un tumore da un individuo ad un altro \u00e8 un evento rarissimo, ma non impossibile. Sono stati registrati vari casi, tra cui un chirurgo che ha contratto una forma di istiocitoma fibroso maligno dopo una ferita al braccio in sala operatoria e una significativa frequenza di sarcoma di Kaposi dovuti non alla trasmissione virale ma alle cellule tumorali del donatore in seguito a trapianto.\nAgenti fisici.\nAlcune sostanze causano il cancro in primo luogo attraverso la loro azione fisica, piuttosto che chimica, sulle cellule.\nUn esempio importante \u00e8 la prolungata esposizione all'amianto che \u00e8 una delle principali cause di mesotelioma, un tipo di tumore maligno del polmone. Altre sostanze catalogabili in questa categoria sono la wollastonite, l'attapulgite, la lana di vetro e la lana di roccia. Si ritiene che queste possano avere un effetto simile all'amianto.\nMateriali particellari non fibrosi che causano il cancro sono: la polvere di cobalto, il nichel metallico e la silice cristallina (quarzo, cristobalite e tridimite).\nDi solito, gli agenti fisici cancerogeni devono penetrare all'interno del corpo (ad esempio tramite inalazione di piccole parti) e richiedono anni di esposizione prima di sviluppare un tumore.\nUn trauma fisico che possa provocare una neoplasia, \u00e8 un evento assai difficile. La teoria che la rottura delle ossa possa provocare una neoplasia all'apparato scheletrico, per esempio, non \u00e8 mai stata provata. Allo stesso modo, il trauma fisico non \u00e8 accettato come una causa di tumori al collo dell'utero, alla mammella o al cervello.\nUna causa accettata dalla comunit\u00e0 scientifica \u00e8 l'applicazione a lungo termine di oggetti caldi sul corpo. Ripetute bruciature sulla stessa parte del corpo, come quelle prodotte dagli scaldamani a carbone, possono condurre allo sviluppo di neoplasie della pelle, specialmente se sono presenti anche cancerogeni chimici. L'assunzione di bevande calde pu\u00f2 creare delle scottature che favoriscono neoplasie esofagee.\nGeneralmente, si ritiene che la neoplasia si possa sviluppare durante il processo di riparazione del trauma, piuttosto che questo sia la causa diretta. Infatti, le lesioni ripetute sugli stessi tessuti possono comportare l'eccessiva proliferazione cellulare che pu\u00f2 poi aumentare le probabilit\u00e0 di una mutazione cancerosa. Non vi sono prove che l'infiammazione possa essere causa di una neoplasia.\nRadiazioni ionizzanti.\nFino al 10% delle neoplasie maligne sono legate all'esposizione alle radiazioni ionizzanti. Inoltre, la maggior parte dei tumori non maligni della pelle, sono causati da radiazioni non ionizzanti nello spettro dell'ultravioletto.\nTra le principali fonti di radiazioni ionizzanti vi sono l'imaging biomedico e il gas di radon. Le radiazioni ionizzanti possono provocare il cancro in molte parti del corpo, in tutti gli animali ed a qualsiasi et\u00e0, anche solitamente i tumori solidi indotti dalle radiazioni si sviluppano intorno ai 10-15 anni e possono richiedere fino a 40 anni per diventare clinicamente manifesti, mentre le leucemie richiedono dai 2 ai 10 anni per apparire. I bambini e gli adolescenti hanno il doppio delle probabilit\u00e0 di sviluppare leucemia indotta da radiazioni rispetto agli adulti. L'esposizione alle radiazioni prima della nascita aumenta di dieci volte l'effetto. Le radiazioni ionizzanti non sono un mutageno particolarmente forte l'esposizione residenziale al gas radon, per esempio, ha i rischi di cancro simili a quelli del fumo passivo. Basse dosi di esposizioni, come vivere vicino a una centrale nucleare, si ritiene che abbiano un effetto basso o nullo sullo sviluppo di neoplasie. Le radiazioni sono una fonte pi\u00f9 potente di cancro quando sono combinate con altri agenti cancerogeni, come nel caso dell'esposizione al gas radon insieme al tabagismo.\nA differenza delle sostanze chimiche, le radiazioni ionizzanti colpiscono le molecole all'interno delle cellule in modo casuale. Se capita di trovare un cromosoma, esso pu\u00f2 rompersi, portando ad un numero anormale, alla disattivazione di uno o pi\u00f9 geni nella parte del cromosoma colpita, all'eliminazione di parti della sequenza di DNA, alla traslocazioni cromosomica o possono causare altri tipi di anomalie cromosomiche. Il danno maggiore porta normalmente alla morte cellulare, ma danni pi\u00f9 piccoli possono far sopravvivere la cellula che, mutata, pu\u00f2 essere in grado di proliferare e svilupparsi in neoplasia, soprattutto se geni soppressori sono stati danneggiati dalla radiazione. Tre fasi indipendenti sembrano essere coinvolte nella nascita di una neoplasia per causa delle radiazioni ionizzanti: cambiamenti morfologici alla cellula, acquisizione dell'immortalit\u00e0 cellulare e sviluppo di adattamenti che favoriscono la formazione di un tumore. Anche se la particella di radiazioni non colpisce direttamente il DNA, si innesca una risposta da cellule che indirettamente aumenta la probabilit\u00e0 di mutazioni.\nL'uso medico delle radiazioni ionizzanti \u00e8 una fonte crescente di tumori indotti dalle radiazioni. Le radiazioni ionizzanti possono essere anche utilizzate per trattare i tumori stessi (radioterapia), ma questo pu\u00f2, in alcuni casi, indurre ad un tumore secondario. Inoltre, le radiazioni ionizzanti sono utilizzate in alcune tecniche di imaging biomedico. Un rapporto stima che circa 29.000 tumori potrebbero essere legati alle circa 70 milioni di TAC eseguite negli Stati Uniti in un anno. Si stima che il 0,4% dei casi di cancro sviluppato nel 2007 negli Stati Uniti siano dovute a TAC eseguite in passato e che questo dato possa aumentare fino a raggiungere il 1,5-2%.\nL'esposizione prolungata ai raggi ultravioletti provenienti dal sole pu\u00f2 portare allo sviluppo di melanoma e tumori maligni della pelle. Prove evidenti stabiliscono che le radiazioni ultraviolette siano la causa della maggior parte dei tumori della pelle non-melanomi, che sono le forme pi\u00f9 comuni di cancro in tutto il mondo.\nAltre radiazioni non ionizzanti, come le frequenze radio utilizzate dai telefoni cellulari, la trasmissione di energia elettrica, e altre fonti simili sono ritenute come possibili agenti cancerogeni dalla Agenzia Internazionale per la Ricerca sul Cancro dell'Organizzazione Mondiale della Sanit\u00e0.\nOrmoni.\nAlcuni ormoni sono correlati allo sviluppo di neoplasie, promuovendo la proliferazione cellulare. I tumori la cui nascita \u00e8 maggiormente influenzata dagli ormoni sono quelli legati al sesso come il cancro della mammella, dell'endometrio, della prostata, dell'ovaio e del testicolo, oltre ai tumori della tiroide e delle ossa.\nI livelli ormonali di un individuo sono in gran parte determinati geneticamente, quindi questo potrebbe spiegare almeno in parte la presenza di alcuni tipi di neoplasie che si verificano spesso all'interno di alcuni gruppi familiari che non presentano geni particolari. Ad esempio, le figlie di donne che hanno avuto un cancro alla mammella, hanno livelli significativamente pi\u00f9 elevati di estrogeni e progesterone. Questi elevati livelli di ormoni possono spiegare perch\u00e9 queste donne hanno un rischio pi\u00f9 elevato di neoplasie mammarie. Allo stesso modo, gli uomini di origine africana hanno livelli significativamente pi\u00f9 elevati di testosterone rispetto agli uomini di origine europea e di conseguenza presentano un'incidenza di tumore alla prostata pi\u00f9 elevata. Gli uomini di origine asiatica, con i pi\u00f9 bassi livelli di testosterone, godono della minore incidenza.\nTuttavia, i fattori non genetici sono anche rilevanti: le persone obese hanno pi\u00f9 alti livelli di alcuni ormoni associati con il cancro e quindi una maggiore incidenza di tali tumori. Le donne che assumono terapia ormonale sostitutiva hanno un rischio maggiore di sviluppare tumori associati a questi ormoni. Alcuni trattamenti e approcci di prevenzione prevedono la riduzione artificiale dei livelli di tali ormoni, al fine di evitare i tumori ormone-sensibili.\nAltre cause.\nSalvo le rare trasmissioni che si verificano durante la gravidanza e in qualche marginale caso di donazione d'organo, il cancro non \u00e8 una malattia trasmissibile. La ragione principale di ci\u00f2 \u00e8 il rigetto dei tessuti innestati causato dall'istocompatibilit\u00e0. Negli esseri umani e negli altri vertebrati, il sistema immunitario utilizza antigeni per distinguere le cellule tra \"self\" e \"non-self\", in quanto tali antigeni sono diversi da persona a persona. Quando vengono riconosciuti gli antigeni \"non-self\", il sistema immunitario reagisce contro la cellula. Tali reazioni proteggono contro l'attecchimento delle cellule tumorali, eliminando le cellule impiantate. Negli Stati Uniti, circa 3.500 donne in gravidanza hanno un tumore ogni anno ed \u00e8 stata osservata la trasmissione transplacentare di leucemia acuta, linfoma e melanoma dalla madre al feto. Lo sviluppo di tumori derivati da donatori durante un trapianto di organi \u00e8 estremamente raro. La principale neoplasia associata al trapianto sembra essere il melanoma maligno.\nL'incidenza delle neoplasie varia a seconda delle specie, in quanto cambia il rapporto tra il numero di cellule presenti nel corpo con la quantit\u00e0 e qualit\u00e0 delle proteine addette al controllo e soppressione delle neoplasie (p53 nel caso dell'essere umano), nel 2011 si \u00e8 visto che nell'essere umano un fattore che aumenta l'incidenza delle neoplasie \u00e8 la maggiore altezza, in quanto questo comporta avere un maggior numero di cellule, rendendo di fatto pi\u00f9 difficoltoso il lavoro della proteina p53.\nInizialmente s'ipotizzava la sola correlazione numero di cellule e tumori, questa correlazione semplice venne contestata da Richard Peto, in quanto aveva notato che il numero di tumori non era proporzionale alla taglia delle varie specie animali ed elabor\u00f2 il paradosso di Peto, che ha spostato l'attenzione sull'origine della neoplasia e permesso di comprendere meglio il meccanismo che porta alla sua nascita, e per l'appunto scoprire le proteine addette al controllo delle neoplasie.\nPatogenesi.\nLesioni precancerose.\nAlcune lesioni, cosiddette \"precancerose\", spesso sono identificabili come sintomo di un prossimo processo tumorale maligno, in quanto \u00e8 decisivamente elevata la possibilit\u00e0 di un passaggio allo stadio degenerativo. Generalmente le lesioni insorgono su cute e mucose. Esse sono di vario carattere: vanno da processi infiammatori cronici alle prolificazioni iperplastiche benigne, dalle disontogenie alle modificazioni tissutali dovute a squilibrio ormonale.\nI pi\u00f9 comuni casi di lesione precancerosa sono costituiti da cheratosi senile, che principalmente interessa volto, nuca, mani e avambracci; da cheratosi arsenicale, che generalmente si verifica in soggetti sottoposti a farmaci contenenti arsenico; da radiodermiti croniche; da cheratosi professionale, che colpisce solitamente lavoratori di catrame e oli minerali; da cicatrici da ustioni, ulcere, fistole croniche, alcune lesioni luetiche, lupus erimatoso sistemico e lupus volgare, xeroderma pigmentosum. Talvolta, al manifestarsi di tali lesioni, si verificano casi di carcinoma basocellulare o carcinoma spinocellulare.\nIn misura minore si riscontrano lesioni precancerose a carico di apparato digerente e apparato urinario: leucoplachia ed eritroplachia del cavo orale, sindrome di Plummer-Vinson, poliposi familiare del colon, papilloma della vescica. Da ricordare anche leucoplasia e craurosi vulvare, mastopatia fibrocistica della mammella, leucoplasia della laringe.\nProgressione tumorale.\nAffinch\u00e9 una cellula diventi tumorale, deve accumulare una serie di danni al suo sistema di controllo della riproduzione. Infatti il cancro \u00e8 una malattia genetica delle cellule somatiche.\nTutte le cellule cancerose e precancerose presentano alterazioni, spesso molto estese, del loro assetto cromosomico (cariotipo): il numero di cromosomi presenti nel loro nucleo pu\u00f2 essere alterato e i cromosomi stessi sono danneggiati, multipli o mancanti (aneuploidia): questa osservazione, fatta all'inizio del XX secolo da David Paul von Hansemann e Theodor Boveri, fu la base della teoria dei tumori come \"malattie cromosomiche\" accettata in medicina fino alla scoperta della struttura del DNA a met\u00e0 del secolo scorso e del meccanismo delle mutazioni genetiche.\nL'alterazione cromosomica delle cellule tumorali \u00e8 talmente estesa da fornire la prova che in ogni caso di tumore tutte le cellule cancerose discendano da un'unica cellula madre mutata (popolazione cellulare clonale): tutte infatti condividono la stessa esatta forma di danno genetico, tanto complessa da rendere altamente improbabile l'eventualit\u00e0 di due cellule madri diverse che hanno subito per caso la stessa serie di mutazioni.\nIl casuale disordine genetico che caratterizza le cellule tumorali spiega l'estrema variabilit\u00e0 per aspetto, effetti, sintomi e prognosi delle molte forme di cancro note.\nAlla base della patogenesi del tumore c'\u00e8 la mutazione di determinati geni:\nQuesti ultimi sono quelli che garantiscono la stabilit\u00e0 genetica perch\u00e9 se altri geni sono mutati per azione per esempio di agenti cancerogeni, questi riparano il DNA prima che vada incontro alla replicazione, prima cio\u00e8 che queste mutazioni diventino stabili. Il cancro pu\u00f2 colpire persone di ogni et\u00e0, ma le persone anziane sono colpite con maggiore frequenza, perch\u00e9 i danni genetici tendono ad accumularsi con il tempo.\nLe mutazioni necessarie che una data cellula deve accumulare per dare origine a un cancro sono le seguenti, e sono comuni a tutti i tipi di cancro:\nOltre a queste possono verificarsi (e di solito si verificano) anche altre mutazioni, dipendenti dal particolare tipo di cellula originaria e dalla esatta sequenza dei danni genetici.\nIl tumore sfrutta dunque, oltre al danno meccanico che esercita la sua massa cellulare, l'azione di molecole di adesione CAM (caderine, integrine, selectine, immunoglobuline) e proteasi (catepsine, collagenasi, ialuronidasi), prodotte sia autonomamente sia da parte di cellule dell'organismo ospite, e in particolare macrofagi e fibroblasti.\nIl grado di aneuploidia, cio\u00e8 il numero e l'entit\u00e0 dei difetti cromosomici, viene impiegato nelle biopsie come misura del potenziale canceroso di eventuali cellule anomale riscontrate.\nAccrescimento.\nIn seguito a mutazioni oncogeniche, le cellule tumorali acquisiscono caratteristiche di crescita autonoma, afinalistica e progressiva, unite alla perdita delle capacit\u00e0 di differenziazione e di possibillit\u00e0 apoptotica.\nI tumori, nonostante il meccanismo generale di origine sia unico, possono manifestare una gamma molto vasta di evoluzioni e sintomatologie. In tutti per\u00f2 \u00e8 costante un aumento del numero di cellule cancerose, dovuto alla maggiore velocit\u00e0 di riproduzione cellulare, per cui un maggior numero di cellule tumorali si moltiplica ed un minor numero di esse muore, mentre quelle che sopravvivono continuano a moltiplicarsi. Di solito la crescita di un tumore segue una legge geometrica: \u00e8 molto lenta all'inizio, ma accelera all'aumentare della massa del tumore.\nL'infiltrazione delle cellule neoplastiche non si arresta di fronte alla parete dei vasi linfatici, dei capillari e delle venule che possono essere invase, con la conseguenza che le cellule tumorali raggiungono i linfonodi o il circolo sanguigno dando inizio a quel processo noto con il termine di metastatizzazione. Sembra che anche l'intervento dei macrofagi possa avere un ruolo nel processo di merito. La causa risiederebbe nella proteina S100A10 che si trova sulla superficie di questi leucociti, la quale permette ai macrofagi di legarsi alle cellule malate contribuendo cos\u00ec alla crescita e alla diffusione del tumore.\nUn'altra caratteristica dei tumori maligni \u00e8 la \"recidiva\", cio\u00e8 il rischio di riformazione del tumore nel sito di origine dopo l'asportazione chirurgica. I tumori maligni, infine, se non rimossi per tempo danno luogo alla cachessia, cio\u00e8 ad un progressivo e rapido decadimento dell'organismo, che va incontro ad una notevole perdita di peso ed a fenomeni di apatia e astenia.\nAnalogie e differenze con la cellula staminale.\nLa cellula cancerosa, pur essendo diversa dalle cellule staminali, presenta alcune caratteristiche comuni. Entrambe le cellule hanno la capacit\u00e0 di riprodursi mantenendo costante la lunghezza dei telomeri, questo impedisce alla cellula di invecchiare.\nNonostante l'analogia della capacit\u00e0 di mantenere costante la lunghezza dei telomeri, la cellula cancerosa pu\u00f2 presentare delle differenze per il sistema di conservare la lunghezza dei telomeri. Circa l'85% dei tumori utilizza per questo scopo l'enzima telomerasi. La maggior parte delle altre cellule cancerose presenta meccanismi alternativi chiamati \"ALT\" (Alternative Lenghtening of Telomeres). La cellula staminale presenta inoltre la capacit\u00e0 di mantenere costante il numero complessivo di cellule staminali (divisione asimmetrica), a differenza della cellula cancerosa, che si divide in modo simmetrico e aumenta costantemente il numero di cellule.\nAl di l\u00e0 delle analogie e differenze tra la cellula cancerosa e la cellula staminale, da alcuni anni \u00e8 stata proposta la teoria dell'esistenza di particolari cellule cancerose che sarebbero al tempo stesso anche staminali, le cellule staminali tumorali, la cui esistenza \u00e8 attualmente ancora oggetto di studio. Esse danno origine al teratoma.\nClinica.\nClassificazione.\nEsemplari sono la classificazione per organo di insorgenza e la classificazione per estensione della malattia.\nIn base al comportamento biologico i tumori si classificano in:\nLa pericolosit\u00e0 di un tumore non dipende solo dalla sua natura.\nNomenclatura.\nLa nomenclatura dei tumori si fonda generalmente sulla morfologia microscopica con una nomenclatura indicata da organizzazioni internazionali come il WHO, intimamente collegata all'istogenesi (tessuto di derivazione) e al comportamento biologico (benignit\u00e0 o malignit\u00e0) delle neoplasie; applicato correttamente la nomenclatura, \u00e8 possibile applicare un sistema di codifica. Un esempio di sistema di codifica delle malattie, tumori compresi, \u00e8 lo SNOMED.\nStadiazione.\nL'estensione della maggior parte dei tumori maligni nell'organismo (lo stadio) viene classificata, in genere, attraverso la Classificazione TNM, proposta e mantenuta aggiornata dalla Union for International Cancer Control.\nDiagnosi.\nLa dimensione critica di un tumore \u00e8 di circa 1 centimetro cubico: raggiunta tale dimensione il tumore diventa rilevabile con visite mediche ed analisi (marker tumorali presenti nel sangue); spesso per\u00f2 i sintomi iniziali vengono ignorati o sottovalutati.\nLa natura dei tumori e la loro estensione nell'organismo viene valutata preliminarmente con l'esame clinico, integrato dai dati di laboratorio e dalle tecniche di diagnostica per immagini (ecografia, esami radiologici tradizionali o computerizzati (TAC), imaging a risonanza magnetica, scintigrafia con radioisotopi, PET).\nAl fine di aiutare il medico radiologo nell'analisi della grossa mole di dati fornita dalle tecniche citate, diversi studi si sono focalizzati sulla realizzazione di strumenti per la diagnosi automatizzata/assistita (CAD).\nLa conferma diagnostica della natura, del grado di malignit\u00e0 (\"grading\") e dell'estensione dei tumori (\"staging\") spettano ancora all'anatomia patologica ed in particolare all'esame istologico dei tessuti, sempre pi\u00f9 spesso integrato da tecniche di smascheramento di antigeni (ad esempio, mediante le colorazioni immunoistochimiche) o di tecniche di biologia molecolare per lo studio degli acidi nucleici (genomica) o delle proteine (proteomica).\nTrattamento.\nVi sono molte opzioni disponibili riguardo al trattamento delle varie neoplasie, sia benigne che maligne, tra cui: la chirurgia, la chemioterapia, la radioterapia e le cure palliative. La decisione del trattamento da utilizzare dipende sostanzialmente dalla posizione e dal tipo e grado di tumore, nonch\u00e9 dalla salute del paziente e dalle sue aspettative.\nTrattamento chirurgico.\nLa chirurgia \u00e8 il principale metodo per trattare la maggior parte dei tumori solidi e isolati e pu\u00f2 svolgere un ruolo nella palliazione e nel prolungamento della sopravvivenza. \u00c8 il trattamento di elezione nel caso di neoplasie benigne. Costituisce, inoltre, una parte fondamentale del processo diagnostico grazie alla messa in vista della massa tumorale e alla possibilit\u00e0 di eseguire una biopsia. Nei casi di neoplasie benigne o di tumori confinati, la chirurgia tenta, in genere, di resecare l'intera massa insieme, in alcuni casi, ai linfonodi locali. Per alcuni tipi di neoplasia, ci\u00f2 \u00e8 sufficiente a portare ad un buon risultato.\nChemioterapia.\nLa chemioterapia, in aggiunta alla chirurgia, si \u00e8 dimostrata utile in un certo numero di neoplasie, tra cui: neoplasie della mammella, al colon-retto, al pancreas, ai testicoli, all'ovaio e al polmone. L'efficacia della chemioterapia \u00e8 spesso in contrasto con l'alta tossicit\u00e0 subita dagli altri tessuti del corpo.\nRadioterapia.\nLa radioterapia \u00e8 un trattamento che comporta l'utilizzo di radiazioni ionizzanti, nel tentativo di curare o migliorare i sintomi neoplastici. Questo perch\u00e9 le cellule neoplastiche sono molto sensibili alle radiazioni. \u00c8 utilizzata in circa la met\u00e0 di tutti i casi e la radiazione pu\u00f2 essere sia da fonti interne, come nel caso della brachiterapia sia da fonti esterne, con l'utilizzo di acceleratori lineari. La radioterapia \u00e8 tipicamente utilizzata in combinata alla chirurgia o alla chemioterapia, ma per alcuni tipi di tumore, come quelli precoci e relativi al capo-collo, pu\u00f2 essere utilizzata da sola. \u00c8 stato dimostrato che \u00e8 efficace come cura palliativa per diminuire il dolore causato da metastasi ossee, nel 70% dei pazienti.\nTrattamenti alternativi.\nTrattamenti complementari e alternativi, sono un gruppo eterogeneo di assistenza sanitaria, pratiche e prodotti che non fanno parte della medicina convenzionale. Per medicina complementare ci si riferisce ai metodi e alle sostanze utilizzate insieme alla medicina convenzionale, mentre per medicina alternativa si intendono i composti utilizzati al posto della medicina scientificamente riconosciuta.\nStudi recenti dimostrano come la sinergia tra chemioterapici classici e composti d'origine naturale (cio\u00e8 da funghi, microbi, piante terrestri e marine, etc.) possa aumentare l'efficacia terapeutica e contemporaneamente abbassare le concentrazioni di farmaco chemioterapico richieste.\nLa maggior parte dei farmaci complementari e alternativi per il trattamento di neoplasie maligne non sono stati rigorosamente studiati o testati. Alcuni trattamenti alternativi valutati dalla comunit\u00e0 medica hanno dimostrato di essere inefficaci, tuttavia, continuano ad essere commercializzati e promossi.\nPrognosi.\nLe neoplasie benigne hanno generalmente una buona prognosi, i tumori maligni hanno una reputazione di malattia mortale.\nNel complesso, circa la met\u00e0 delle persone in trattamento per il cancro invasivo (esclusi i tumori della pelle \"in situ\" e non-melanomi) muoiono a causa sua o per via del trattamento.\nLa sopravvivenza \u00e8 peggiore in tutti i paesi in via di sviluppo. Tuttavia, i tassi di sopravvivenza variano notevolmente a seconda della tipologia di tumore, con una gamma che va da una guarigione quasi totale a quasi nessuna speranza di sopravvivenza. Predire la sopravvivenza sia a breve che a lungo termine \u00e8 difficile e dipende da molti fattori. I pi\u00f9 importanti sono il tipo di tumore, l'et\u00e0 del paziente e la sua salute generale. Le persone fragili e con altri problemi di salute hanno tassi di sopravvivenza pi\u00f9 bassi. Un centenario \u00e8 improbabile che sopravviva per pi\u00f9 di cinque anni, anche se il trattamento ha successo.\nLe persone che riferiscono una migliore qualit\u00e0 della vita, tendono a sopravvivere pi\u00f9 a lungo. Le persone con bassa qualit\u00e0 di vita possono incorrere nel disturbo depressivo ed in altre complicanze, dovute al trattamento o alla sua progressione, che danneggia la loro qualit\u00e0 di vita, riducendone la durata.\nPrevenzione.\nStile di vita.\nLo stile di vita ha una significativa influenza sul rischio di contrarre il cancro. Secondo alcuni studi se tutti adottassero uno stile di vita corretto il numero dei tumori si ridurrebbe di un terzo. La dieta, l'inattivit\u00e0 fisica, e l'obesit\u00e0 sono collegate approssimativamente al 30-35% delle morti per cancro.\nQualsiasi fumo di tabacco in qualsiasi quantit\u00e0 come l'alcol al di sopra di valori modici aumentano significativamente il rischio di ammalarsi di tumore (oltre che di contrarre malattie cardiovascolari).\nSono a rischio tutti i prodotti animali conservati mediante nitrati o nitriti (pesce, carne, salumi).\nDieta.\nVi sono delle indicazioni precise sulla dieta da seguire per evitare l'accumularsi di fattori favorenti l'insorgenza dei tumori."}
{"id": "2287766", "revid": "599013", "url": "https://it.wikipedia.org/wiki?curid=2287766", "title": "Jim Eakins", "text": ""}
{"id": "2287769", "revid": "22827802", "url": "https://it.wikipedia.org/wiki?curid=2287769", "title": "SCUD", "text": ""}
{"id": "2287778", "revid": "33751", "url": "https://it.wikipedia.org/wiki?curid=2287778", "title": "Sheffield United F.C.", "text": ""}
{"id": "2287779", "revid": "36426", "url": "https://it.wikipedia.org/wiki?curid=2287779", "title": "Manifattura di porcellane Ginori", "text": ""}
{"id": "2287782", "revid": "36426", "url": "https://it.wikipedia.org/wiki?curid=2287782", "title": "Manifattura Ginori", "text": ""}
{"id": "2287790", "revid": "287204", "url": "https://it.wikipedia.org/wiki?curid=2287790", "title": "Larry Miller", "text": ""}
{"id": "2287792", "revid": "287204", "url": "https://it.wikipedia.org/wiki?curid=2287792", "title": "HV Veerhuys", "text": "La HV Veerhuys \u00e8 una squadra olandese di calcio a 5 con sede a Hoorn.\nStoria.\nFondata nel 1978 come 't Hoornsche Veerhuys, la societ\u00e0 vanta un passato glorioso: \u00e8 stata infatti campione nazionale nel 1993 e 1996, vincendo anche le rispettive Coppe del Benelux e Supercoppe dei Paesi Bassi. Nel 1997 partecipa anche alla European Champions Tournament dove per\u00f2 non accede alle semifinali. Dopo alcune stagioni ad alto livello dove arriva anche il terzo campionato nel 2000 come HV/SCN, la squadra ha un calo di prestazioni che la relegano alla seconda divisione, riconquistata al termine della stagione 2007-08. La sua seconda squadra gioca in seconda divisione olandese, la Eredivisie.\nCollegamenti esterni.\nSito ufficiale"}
{"id": "2287793", "revid": "486946", "url": "https://it.wikipedia.org/wiki?curid=2287793", "title": "ZVV Veerhuys Desko", "text": ""}
{"id": "2287794", "revid": "486946", "url": "https://it.wikipedia.org/wiki?curid=2287794", "title": "HV/SCN", "text": ""}
{"id": "2287795", "revid": "486946", "url": "https://it.wikipedia.org/wiki?curid=2287795", "title": "T'Hoornsche Veerhuys", "text": ""}
{"id": "2287796", "revid": "599013", "url": "https://it.wikipedia.org/wiki?curid=2287796", "title": "Bob Allen", "text": ""}
{"id": "2287797", "revid": "486946", "url": "https://it.wikipedia.org/wiki?curid=2287797", "title": "'t Hoornsche Veerhuys", "text": ""}
{"id": "2287800", "revid": "838137", "url": "https://it.wikipedia.org/wiki?curid=2287800", "title": "Dossiers segreti", "text": ""}
{"id": "2287802", "revid": "767487", "url": "https://it.wikipedia.org/wiki?curid=2287802", "title": "Plugz", "text": "I The Plugz sono stati un gruppo punk messicana/statunitense formatosi nel 1978 in California e scioltosi nel 1985.\nStoria dei Plugz.\nIl gruppo fu formato nel 1978 e inizialmente era composto da Tito Larriva (voce e chitarra), Charlie Quintana (batteria) e Barry McBride (basso).\nLa band cre\u00f2 una propria etichetta discografica, denominata Fatima Records, nel 1979. Nello stesso anno i Plugz pubblicarono il loro debutto \"Electrify Me\", seguito nel 1981 da \"Better Luck\". Entrambi gli album ricevettero un discreto consenso da parte della critica e alcune delle tracce furono incluse nella colonna sonora di \"Repo Man - Il recuperatore\".\nNel 1984 la band accompagn\u00f2 Bob Dylan durante la sua prima apparizione al David Letterman Show.\nIl gruppo si sciolse attorno al 1985, e Larriva, Quintana e Marsico si unirono a Steven Hufsteter per formare il gruppo latin rock Cruzados."}
{"id": "2287803", "revid": "1543377", "url": "https://it.wikipedia.org/wiki?curid=2287803", "title": "Cladonia turgida", "text": "Cladonia turgida Ehrh. ex Hoffm. (1796), \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino tardo \"turgidus\" che significa \"gonfio, turgido, rigonfiato\".\nCaratteristiche fisiche.\nIl tallo primario possiede squamule lunghe fino a 2,5 centimetri. I podezi raramente presenti possono essere alti da 1 fino a, eccezionalmente, 10 centimetri; sono poco ramificati, di struttura semplice ma robusta. I punti di diramazione delle ramificazioni, detti anche \"ascelle\", sono perforati. Pu\u00f2 essere facilmente confusa con altre specie di Cladonia ad occhio non esperto.\nIl fotobionte \u00e8 principalmente un'alga verde delle Trentepohlia.\nHabitat.\nDiffuso in zone a clima montano di tipo boreale, viene rinvenuto prevalentemente su suoli acidi, in spazi aperti. Predilige un pH del substrato molto acido o con valori intermedi fra molto acido e subneutrale. Il bisogno di umidit\u00e0 varia da igrofitico a mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0: \nIn Italia \u00e8 presente, ma estremamente rara, in alcune localit\u00e0 della Valle d'Aosta, dell'arco alpino piemontese e della Lombardia settentrionale; \u00e8 stata reperita anche in poche localit\u00e0 del Friuli al confine col Veneto e con la Slovenia. Segnalata infine in Emilia-Romagna e in Liguria.\nTassonomia.\nQuesta specie \u00e8 inserita attualmente nella sezione Ascyphiferae; a tutto il 2008 sono state identificate le seguenti forme, sottospecie e variet\u00e0:"}
{"id": "2287804", "revid": "297802", "url": "https://it.wikipedia.org/wiki?curid=2287804", "title": "The Plugz", "text": ""}
{"id": "2287806", "revid": "48344", "url": "https://it.wikipedia.org/wiki?curid=2287806", "title": "Sacrifici umani nella cultura Azteca", "text": ""}
{"id": "2287811", "revid": "599013", "url": "https://it.wikipedia.org/wiki?curid=2287811", "title": "Jasper Wilson", "text": ""}
{"id": "2287815", "revid": "300067", "url": "https://it.wikipedia.org/wiki?curid=2287815", "title": "Tom Kondla", "text": ""}
{"id": "2287817", "revid": "767487", "url": "https://it.wikipedia.org/wiki?curid=2287817", "title": "Willie Rogers", "text": ""}
{"id": "2287818", "revid": "48344", "url": "https://it.wikipedia.org/wiki?curid=2287818", "title": "Mitologia Maya", "text": ""}
{"id": "2287822", "revid": "599013", "url": "https://it.wikipedia.org/wiki?curid=2287822", "title": "Barry Orms", "text": ""}
{"id": "2287828", "revid": "1305772", "url": "https://it.wikipedia.org/wiki?curid=2287828", "title": "White Lady White Powder", "text": "White Lady White Powder \u00e8 un brano composto ed interpretato dall'artista britannico Elton John; il testo \u00e8 di Bernie Taupin.\nLa melodia e il testo.\nProveniente dall'album del 1980 \"21 at 33\" (del quale costituisce la quinta traccia), si caratterizza come una canzone ritmata; la melodia \u00e8 di stampo soft rock ma \u00e8 caratterizzata da toni decisamente pop. Degne di nota risultano essere le chitarre e il pianoforte di Elton, che apre la canzone e ne caratterizza alcune brevi parti strumentali. Fondamentali ai cori anche Don Henley, Glenn Frey e Timothy B. Schmit, membri della rockband degli Eagles.\nIl testo (letteralmente \"Donna In Bianco, Polverina Bianca\"), scritto da Bernie Taupin, riguarda ovviamente la cocaina. Il protagonista del brano ama una donna la quale \u00e8 solita assumere cocaina; si fa allora coinvolgere anch'egli in questo giro. \"White Lady White Powder\" potrebbe essere allora concepita come una canzone ironica, dato che Elton John stesso era solito assumere cocaina fino alla fine degli anni Ottanta e alla successiva riabilitazione del 1990. \u00c8 uno dei rarissimi pezzi della discografia eltoniana menzionante un tipo di droga."}
{"id": "2287829", "revid": "547034", "url": "https://it.wikipedia.org/wiki?curid=2287829", "title": "No\u00ebl Corbu", "text": "Nel 1946 acquist\u00f2 la propriet\u00e0 che era stata dell'Abb\u00e9 B\u00e9renger Sauni\u00e8re, comprendente Villa Betania e la Torre Magdala, costruite da Sauni\u00e8re tra il 1900 e il 1902. Durante la Pasqua del 1955 Corbu apr\u00ec un ristorante a Villa Betania, che successivamente negli ultimi anni novanta venne trasformato in Hotel.\nTra il 12 gennaio e il 14 gennaio 1956, il quotidiano locale, La D\u00e9p\u00eache du Midi pubblic\u00f2 a puntate un'intervista a Corbu e al fratello Charles nella quale si affermava che Padre Sauni\u00e8re avesse scoperto il tesoro di Bianca di Castiglia, sposa di Luigi VIII e reggente per il futuro San Luigi. No\u00ebl Corbu sosteneva ch l'Abb\u00e9 B\u00e9renger Sauni\u00e8re aveva scoperto nel 1892, mentre stava restaurando la sua chiesa, delle pergamene \"scritte in una mistura di Francese e Latino, in cui, a prima vista, era possibile discernere passaggi tratti dai Vangeli\". Alcuni critici hanno fatto notare come Sauni\u00e8re avesse iniziato i lavori di restauro della chiesa nel 1886, non nel 1892, e che \"non esiste prova che queste pergamene siano mai esistite\".\nLa televisione francese realizz\u00f2 successivamente un documentario nel 1961 chiamando a far parte del cast Corbu come Padre Sauni\u00e8re.\nIl racconto di No\u00ebl Corbu della scoperta delle pergamene da parte di Padre Sauni\u00e8re fu poi citato nel documento \"Un Tr\u00e9sor M\u00e9rovingien \u00e0 Rennes-le-Ch\u00e2teau\" (1966) attribuito a \"Antoine L'Ermite\" (\"Antonio l'Eremita\"), che per ragioni stilistiche suggerisce che fu scritto da Pierre Plantard e/o Philippe de Ch\u00e9risey\". Philippe de Ch\u00e9risey confess\u00f2 di aver falsificato le famose pergamene che apparivano nel libro del 1967 di G\u00e9rard de S\u00e8de, \"L'Or de Rennes\" nel suo manoscritto \"Stone and Paper\".\nNo\u00ebl Corbu vendette la propriet\u00e0 nel 1964 ad Henri Buthion (1924-2002), prima di morire in un incidente d'auto nel 1968.\nLa figlia di No\u00ebl Corbu, Claire Corbu, con il marito Antoine Captier, pubblic\u00f2 nel 1985 \"L'H\u00e9ritage de l'Abb\u00e9 Sauni\u00e8re\" che riproduceva alcuni degli importanti documenti d'archivio relativi a B\u00e9renger Sauni\u00e8re, e nel maggio del 1989 inaugur il \"Museo Sauni\u00e8re\" nel villaggio di Rennes-le-Ch\u00e2teau."}
{"id": "2287834", "revid": "599013", "url": "https://it.wikipedia.org/wiki?curid=2287834", "title": "Bobby Hooper", "text": ""}
{"id": "2287841", "revid": "599013", "url": "https://it.wikipedia.org/wiki?curid=2287841", "title": "John Smith (cestista)", "text": ""}
{"id": "2287842", "revid": "729019", "url": "https://it.wikipedia.org/wiki?curid=2287842", "title": "Campagne sasanidi di Galerio", "text": "Le campagne sasanidi di Galerio furono una serie di spedizioni militari che videro scontrarsi i romani ed i persiani sasanidi, le quali furono parte di una guerra durata complessivamente dal 296 al 298. Stando ad Eutropio, essa aveva avuto inizio gi\u00e0 nel 293, con l'invasione della provincia romana di Siria, ma \u00e8 solo nel 296 che il cesare Galerio, ricevette da Diocleziano (intento a sedare una rivolta in Egitto) l'incarico di intraprendere una campagna militare contro il sovrano sasanide Narsete, asceso al trono tre anni prima.\nContesto storico.\nDiocleziano e la Tetrarchia.\nNel 285 sal\u00ec al potere l'Imperatore Diocleziano, il quale per difendere pi\u00f9 agevolmente l'Impero, attaccato su tutti i fronti dai barbari, decise di associare al potere Massimiano, nominandolo prima Cesare e poi Augusto e affidandogli il controllo dell'occidente. Pi\u00f9 tardi per\u00f2 comprese che due imperatori non erano sufficienti per difendere l'Impero dai barbari e nomin\u00f2 Cesari due generali distintesi in battaglia, Costanzo Cloro e Galerio. Nacque cos\u00ec la tetrarchia; i quattro tetrarchi (due cesari e due augusti) si spartirono l'Impero: a Diocleziano and\u00f2 la Tracia, l'Egitto e l'Asia; a Massimiano l'Italia e l'Africa; a Galerio le province illiriche; a Costanzo la Spagna, la Gallia e la Britannia. I cesari erano subordinati ai due Augusti e alla morte o all'abdicazione degli Augusti essi sarebbero diventati a loro volta Augusti e avrebbero nominato due cesari. La riforma tetrarchica di Diocleziano rese pi\u00f9 efficace la difesa delle province e rallent\u00f2 la crisi dell'Impero.\nLa rivolta di Tiridate.\nSecondo diversi autori moderni il \"casus belli\" del conflitto andrebbe individuato nella volont\u00e0 romana di voler reinsediare un loro re cliente sul trono di Armenia. Sotto il regno di Valeriano l'Armenia venne conquistata dai Persiani Sasanidi che assassinarono il re armeno Cosroe. Il figlio di quest'ultimo, Tiridate, riusc\u00ec a fuggire in territorio romano dove fu posto sotto la protezione dell'imperatore. Le fonti armene, che pure hanno problemi di attendibilit\u00e0, esaltano le abilit\u00e0 e il coraggio di Tiridate e affermano che egli fosse un giovane molto atletico e possedesse una forza immensa; un giorno egli avrebbe salvato Licinio (la cui identificazione con il futuro imperatore non \u00e8 certa) da un tentativo di linciaggio fermando gli aggressori con il suo solo braccio. Secondo Gibbon Licinio, in segno di gratitudine nei confronti di Tiridate, avrebbe fatto pressioni sui tetrarchi affinch\u00e9 lo aiutassero a recuperare il trono. In ogni modo, secondo le fonti armene, nel terzo anno di regno di Diocleziano Tiridate venne investito del regno di Armenia. Il panegirico di Diocleziano attesta in quello stesso anno un trattato di Diocleziano con la Persia, con cui presumibilmente il re persiano Bahram II riconobbe Tiridate III come re di Armenia. I doni ricevuti da Bahram II vennero interpretati come i simboli di una vittoria romana sui Sasanidi (di cui la soluzione della questione armena costituiva l'aspetto sostanziale), tant'\u00e8 che Diocleziano venne salutato come il \"fondatore della pace eterna\". Tali eventi potrebbero aver rappresentato la fine formale della campagna sasanide di Caro e Numeriano, che probabilmente era terminata senza la conclusione di un vero e proprio trattato di pace.\nSecondo Gibbon la popolazione armena mal tollerava la dominazione persiana e accolse con favore il ritorno di Tiridate sul loro trono con l'appoggio romano. Il comando dell'esercito venne affidato a Artavasde, a cui il re era molto riconoscente perch\u00e9 gli aveva salvato la vita dai Persiani quando era piccolo. Gibbon inoltre sostiene che lo sci\u00e0 di Persia avrebbe inviato in Armenia Mamgo, un principe originario della Scizia che era al comando di un'orda di suoi connazionali, con l'ordine di reprimere la rivolta, ma, a causa delle offese ricevute dallo sci\u00e0, lo stesso Mamgo avrebbe deciso di passare dalla parte dei ribelli, contribuendo molto validamente alla restaurazione di Tiridate.\nAnche a causa di una guerra civile in Persia i ribelli di Tiridate riuscirono non solo a liberare l'Armenia dal giogo persiano ma anche a penetrare in Assiria. Quando per\u00f2 la guerra civile fin\u00ec, il nuovo sci\u00e0 Narsete, salito al trono nel 293, riusc\u00ec a recuperare il controllo dell'Armenia con una campagna militare vittoriosa. Ancora una volta Tiridate perse il suo trono e si rifugi\u00f2 di nuovo in territorio romano.\nConseguenze.\nDiocleziano celebr\u00f2 il suo trionfo in occasione del XX anniversario dall'ascesa al trono (nel 304):\nLa Mesopotamia ritorn\u00f2 sotto il controllo romano per quasi 40 anni di pace (la frontiera fu spostata fino al Khabour, al Tigri, passando per il Djebel Sindjar), l'Armenia fu riconosciuta protettorato romano insieme all'Iberia, mentre a Nisibi furono accentrate le vie carovaniere dei commerci con l'estremo Oriente (Cina e India), ma soprattutto si diede inizio alla costruzione della strada militare di frontiera della \"strata Diocletiana\". Sembra che le cinque regioni al di l\u00e0 del Tigri non fossero passate sotto il diretto controllo romano, ma fossero governate da satrapi locali che riconoscevano la supremazia di Roma; non \u00e8 da escludere inoltre che esse fossero state annesse all'Armenia regno cliente di Roma. Galerio celebr\u00f2 in seguito la propria vittoria (tra il 298 ed il 303), erigendo un arco a lui dedicato a Tessalonica, anche se sembra non abbia accolto favorevolmente il trattato di pace, poich\u00e9 avrebbe desiderato avanzare ulteriormente in territorio persiano."}
{"id": "2287846", "revid": "300067", "url": "https://it.wikipedia.org/wiki?curid=2287846", "title": "George Stone", "text": ""}
{"id": "2287849", "revid": "1816075", "url": "https://it.wikipedia.org/wiki?curid=2287849", "title": "Origin Recognition Complex", "text": "ORC o Complesso legato all'origine di replicazione \u00e8 un complesso multiproteico (6 subunit\u00e0) fondamentale nel processo di replicazione del DNA. Esso segnala l'origine di replicazione legandosi e marcando le sequenze ori in tutti gli eucarioti in modo ATP-dipendente. \nDurante la fase G1 del ciclo cellulare, l'ORC recluta le proteine Cdc6 e Cdt1. Una volta formato, l'ORC \u00e8 attivato da due chinasi, CDK e DDK, che causano la transizione che sfocia nella replicazione del DNA.\nLa somma di ORC, Cdc6, Cdt1 e le proteine Mcm da loro richiamate (Mcm da 2 a 7 che formano il complesso MCM ossia DNA elicasi) d\u00e0 origine al pre Replication Complex (preRC)."}
{"id": "2287850", "revid": "767487", "url": "https://it.wikipedia.org/wiki?curid=2287850", "title": "Voglio stare sotto al letto", "text": "Voglio stare sotto al letto \u00e8 un film di e con Bruno Colella del 1999 con Giorgio Pasotti, Rocco Papaleo, Mario Scaccia e Michelle Hunziker e che vede la piccola partecipazione di una giovane Manuela Arcuri.\nTrama.\nA Milano, Leonardo Corazzi, giovane appassionato di teatro, al termine di uno spettacolo consegna un proprio testo al famoso attore Giordani. Questi lo rinvia all'agente/impresario Peppino Calise, che ha l'ufficio a Roma. Leonardo parte subito per la capitale e qui ha modo di leggere il testo a Calise, che lo ascolta dormendo. Quando si sveglia, dice che il lavoro \u00e8 molto interessante, che se ne pu\u00f2 fare uno spettacolo e invita l'assistente Vincenzo ad occuparsi di tutti i dettagli organizzativi. Intanto decide che tutti e tre andranno a parlare con Giordani, che si trova in vacanza sulla riviera adriatica. Si mettono in macchina e cominciano un viaggio caratterizzato da molte soste. Calise sembra non avere alcuna fretta, ed \u00e8 soprattutto attratto dalla possibilit\u00e0 di avvicinare ragazze di varia et\u00e0. Una sera a Rimini Leonardo, che comincia ad essere un po' preoccupato, conosce Paola, va con lei ad una festa, la rivede il giorno dopo. Quando riescono ad appartarsi nella stanza d'albergo, da sotto il letto spunta Calise, che vuole osservare la scena. Paola se ne va irritata. Si rimettono in movimento, ma la situazione non cambia. Leonardo viene incaricato di contattare ragazze per fare provini, una famiglia li ospita a pranzo e Calise fa strane proposte alle figlie, avvicinano delle prostitute di colore e Leonardo, che non vuole saperne, finisce invece in carcere come protettore. Finalmente arrivano da Giordani e, quando la cosa sembra impossibile, si ricomincia a parlare di lavoro. In autunno la commedia va in scena con successo. Arriva anche Paola, che si riconcilia con Leonardo. I due rimangono di nuovo soli, sentono dei rumori, capiscono c'\u00e8 ancora Calise ma stavolta fanno finta di niente."}
{"id": "2287853", "revid": "111405097", "url": "https://it.wikipedia.org/wiki?curid=2287853", "title": "Dear God (Elton John)", "text": "Dear God \u00e8 un brano composto dall'artista britannico Elton John; il testo \u00e8 di Gary Osborne.\nIl brano.\nProveniente dall'album del 1980 \"21 at 33\" (del quale costituisce la sesta traccia), fu pubblicato come singolo il 14 novembre 1980.\nMusicalmente parlando, si caratterizza come un'imponente ballata di stampo pop (tipica dell'LP di provenienza), ulteriormente impreziosita da perspicue venature gospel; degni di menzione i cori che permeano e sovrastano la melodia, che mettono in evidenza Bruce Johnstone, Toni Tennille, Peter Noone, Curt Becher, Jon Joyce, Joe Chemay. Il testo di Osborne (letteralmente \"Caro Dio\") \u00e8 una speranzosa preghiera rivolta all'Onnipotente.\nIl singolo, pubblicato come doppio (il primo disco conteneva \"Dear God\" e il brano \"Tactics\", mentre il secondo includeva le due B-side \"Steal Away Child\" e \"Love So Cold\"), \u00e8 la traccia di minore durata di \"21 at 33\"; non raggiunse alcuna posizione in classifica nei due mercati principali della distribuzione discografica eltoniana (Stati Uniti e Regno Unito) ma guadagn\u00f2 una numero 82 in Australia."}
{"id": "2287864", "revid": "31886", "url": "https://it.wikipedia.org/wiki?curid=2287864", "title": "Glaubenb\u00fchlpass", "text": "Il Glaubenb\u00fchlpass \u00e8 un passo di montagna tra il canton Lucerna e il Canton Obvaldo in Svizzera. Collega la localit\u00e0 di Sch\u00fcpfheim posto a 730\u00a0m s.l.m. con quella di Giswil posta a 485\u00a0m s.l.m. Scollina a un'altitudine di 1.611\u00a0m s.l.m."}
{"id": "2287866", "revid": "256896", "url": "https://it.wikipedia.org/wiki?curid=2287866", "title": "Segretario per le lettere latine", "text": ""}
{"id": "2287868", "revid": "205250", "url": "https://it.wikipedia.org/wiki?curid=2287868", "title": "Bibiana A\u00eddo", "text": "Politica socialista e iscritta al Partito Socialista Operaio Spagnolo (PSOE), \u00e8 stata ministro dell'Uguaglianza (\"Ministra de Igualdad de Espa\u00f1a\") da aprile 2008 a ottobre 2010, nel Governo Zapatero II; il 14 aprile 2008 a 31 anni \u00e8 stata la pi\u00f9 giovane componente a far parte del governo del Regno di Spagna.\nBiografia.\nBibiana A\u00eddo \u00e8 \"figlia d'arte\": suo padre Francisco A\u00eddo \u00e8 stato il primo sindaco socialista di Alcal\u00e1 de los Gazules dopo la dittatura franchista.\nLaureata in Amministrazione e Direzione d'impresa presso la universit\u00e0 di Cadice (Administraci\u00f3n y Direcci\u00f3n de Empresas), ha seguito un master in International Business Administration alla universit\u00e0 di Northumbria nella Universit\u00e0 di Newcastle nel Regno Unito. A 16 anni entr\u00f2 nelle Juventudes Socialistas de C\u00e1diz (Giovent\u00f9 Socialista di Cadice) e fond\u00f2 con altri giovani compagni la sede della giovent\u00f9 socialista nel suo paese natale, nel 1995 si affili\u00f2 al Partito Socialista (Partido Socialista Obrero Espa\u00f1ol). Prese parte della lista elettorale per le elezioni municipali della citt\u00e0 di Cadice nel 1999 e per le autonomiche in Andalusia l'anno successivo.\nNel 2002 entr\u00f2 nell'Osservatorio d'imprenditoria presso l'universit\u00e0 nella quale si era laureata qualche anno prima; da qui inizi\u00f2 la carriera politica nel febbraio 2003, come Delegata al consiglio della cultura per il governo autonome dell'Andalusia (\"Junta de Andaluc\u00eda\") a Cadice e Direttrice dell'Agenzia Andalusa per lo sviluppo del Flamenco da luglio 2006 a marzo 2008.\nIl 12 aprile 2008 fu nominata titolare del neonato \"dicastero de Igualdad\" (Ministro per le Pari Opportunit\u00e0) nella IX Legislatura, nel secondo governo guidato da Jos\u00e9 Luis Rodr\u00edguez Zapatero.\nNei primi mesi del 2009 ha dato inizio all'aggiornamento della legge sull'interruzione volontaria di gravidanza, convocando un gruppo di esperti per arrivare a una legge; numerose sono state le critiche provenutele dai gruppi PROVIDA, dal Partido Popular e dalla Conferenza Episcopale, che da parte sua si \u00e8 mobilitata con una campagna pubblicitaria contro la riforma della legge sull'aborto targata Aido. Tra le leggi e le disposizioni gi\u00e0 in vigore dalla sua nomina a Ministro, c'\u00e8 l'attivazione del telefono per le violenze contro le donne e l'istituzione di appositi tribunali per i casi di abusi e violenze di genere.\nIntervistata dal quotidiano spagnolo El Pa\u00eds, suscit\u00f2 polemiche anche in Italia per alcune dichiarazioni su Silvio Berlusconi, nelle quali consigliava al presidente del consiglio Italiano di sottoporsi a sedute psichiatriche.\nNel novembre 2009 a Madrid in occasione delle celebrazioni per la giornata internazionale per l'eliminazione della violenza contro le donne, ha inaugurato il primo congresso internazionale \"giovent\u00f9 e violenza di genere\", patrocinato dal Ministero dell'Uguaglianza, al quale parteciparono ragazzi e ragazze da tutto il mondo per due giornate di lavori.\nIl 2009 si \u00e8 chiuso per Aido con l'approvazione da parte del \"Congreso de los diputados\" della riforma sulla legge dell'aborto e salute sessuale. (I.V.E. \"interrupcion voluntaria del embarazo\"). Il 5 giugno 2010 \u00e8 entrata in vigore la nuova legge sulla Salute sessuale e riproduttiva che per la prima volta in Spagna prevede la legalizzazione dell'interruzione volontaria di gravidanza entro la quattordicesima settimana di gravidanza. Questa legge viene a parziale riforma di quella pubblicata nel 1985.\nil 25 giugno 2011 La segretaria di Stato per l'uguaglianza Bibiana A\u00eddo viene nominata consigliera dell'agenzia delle nazioni unite per le donne (UNWomen), il 14 luglio dello stesso anno le viene conferita la laurea honoris causa in diritto civile, alla Northumbria University, di Newcastle.\nCritiche.\nLa nuova Legge Integrale sulla Violenza di Genere di cui si \u00e8 resa promotrice ha suscitato diverse polemiche nella magistratura spagnola. Il giudice decano di Barcellona, Maria Sanahuja, dice a questo proposito:\n Il Giudice Francisco Serrano Castro aggiunge: "}
{"id": "2287873", "revid": "486946", "url": "https://it.wikipedia.org/wiki?curid=2287873", "title": "Nazionale di pallacanestro della Macedonia", "text": ""}
{"id": "2287880", "revid": "287204", "url": "https://it.wikipedia.org/wiki?curid=2287880", "title": "Bibiana Aido", "text": ""}
{"id": "2287886", "revid": "1573940", "url": "https://it.wikipedia.org/wiki?curid=2287886", "title": "Eupoecilia ambiguella", "text": "La tignola della vite (Eupoecilia ambiguella ()) \u00e8 un lepidottero appartenente alla famiglia dei Tortricidi sottofamiglia Tortricinae, trib\u00f9 Cochylini. Con un altro tortricide, la tignoletta della vite (\"Lobesia botrana\"), forma il gruppo dei fitofagi carpofagi di maggiore importanza nell'ambito delle avversit\u00e0 della vite. Pur occupando la stessa nicchia ecologica della tignoletta, i suoi attacchi non avvengono mai contemporaneamente. Il nome comune (\"tignola\") indica una dimensione leggermente maggiore, ricorrente in tutti gli stadi di sviluppo, dall'uovo all'adulto.\nDescrizione.\nL'adulto \u00e8 una farfallina di medie dimensioni, con apertura alare di 12-15 mm (11\u201313\u00a0mm nella tignoletta). Le ali anteriori hanno la forma tipica della generalit\u00e0 dei Tortricidi, ovvero sono subtrapezoidali, con margine costale convesso e tendenzialmente parallelo a quello anale e margine distale rientrante in senso antero-posteriore. Come tutti i lepidotteri della sottofamiglia dei Cochylinae, in letteratura spesso trattata come famiglia distinta, si distingue dagli altri Tortricidi e, quindi, dalla \"Lobesia botrana\" per la conformazione della cubito: la cubito posteriore (Cu2) \u00e8 assente (presente nella tignoletta) e il ramo posteriore della Cu1 (C1b) trae origine dall'ultimo quarto della cellula discale (a circa tre quarti della cellula discale nella tignoletta). Il carattere macroscopicamente pi\u00f9 evidente, comunque, \u00e8 il disegno delle ali anteriori: nella tignoletta, le ali sono marmorizzate, nella tignola sono di colore bianco-giallastro, con una fascia trasversale subtrapezoidale di colore bruno che si estende nella zona intermedia dal margine costale a quello anale e con base pi\u00f9 larga nel margine costale. Le ali posteriori sono di colore grigiastro e recano, al margine, una frangia di colore pi\u00f9 chiaro.\nL'uovo \u00e8 lenticolare e di forma ellittica, largo 0,6\u00a0mm e lungo 0,8\u00a0mm, di colore giallastro appena deposto, ma poi recante una macchiettatura di colore arancio o bruno-rossastro. La larva, lunga circa 1\u00a0mm alla nascita, \u00e8 molto simile a quella della tignoletta, di colore biancastro con capo scuro. Al termine dello sviluppo raggiunge i 10\u201312\u00a0mm di lunghezza, di colore variabile dal rosso scuro al nocciola-verdastro, bruno nel capo e nel dorso del primo segmento toracico. a crisalide \u00e8 bruno-rossastra,\nBiologia.\nCiclo.\nIl ciclo della tignola \u00e8 bivoltino, con due generazioni l'anno, la prima antofaga e la seconda carpofaga. Quest'ultima \u00e8 anche la generazione svernante, con svernamento allo stadio di crisalide. In teoria gli adulti della seconda generazione possono sfarfallare anche nella stessa stagione, dalle crisalidi impupate precocemente, tuttavia questo evento \u00e8 sporadico ed \u00e8 riproducibile, per lo pi\u00f9, solo in laboratorio. In condizioni ordinarie, perci\u00f2, la tignola d\u00e0 luogo a due sfarfallamenti nel corso dell'anno: il primo in primavera (adulti della generazione carpofaga), dalle crisalidi svernanti, il secondo in estate (adulti della generazione antofaga), dalle crisalidi della prima generazione.\nGli sfarfallamenti della generazione svernante hanno inizio alla fine di aprile ma si concentrano nel mese di maggio, in un arco temporale che si protrae, per circa un mese e, comunque, non oltre la met\u00e0 di giugno. In letteratura sono citati casi eccezionali di sfarfallamenti iniziati ad aprile o a marzo. Gli sfarfallamenti dei maschi precedono in media quelli delle femmine. Le ovideposizioni si concentrano a circa una settimana dal picco di massima intensit\u00e0 dei voli. Le femmine depongono le uova nelle infiorescenze, in genere in corrispondenza dei boccioli fiorali, e da queste si sviluppa la generazione antofaga, che si nutre a spese dei fiori della vite. Lo sviluppo larvale si svolge in circa un mese e ad esso succede la ninfosi, con impupamento a partire dalla seconda met\u00e0 di giugno. La ninfosi della prima generazione ha la durata 9-12 giorni.\nGli sfarfallamenti della generazione antofaga hanno inizio alla fine di giugno e si protraggono per tutto il mese di luglio, con la massima intensit\u00e0 dei voli in corrispondenza della prima met\u00e0 del mese. Le femmine di questa generazione depongono le uova sugli acini, che in genere hanno le dimensioni di un grano di pepe. Da queste deposizioni nascono, dopo pochi giorni, le larvette della generazione carpofaga. La durata dello sviluppo larvale, nella seconda generazione, \u00e8 maggiore e la presenza delle larve sui grappoli si protrae dall'inizio di luglio fino alla prima met\u00e0 di ottobre. A maturit\u00e0, larva abbandona il grappolo e si sposta sui tralci e sul ceppo dove avviene l'impupamento. Questa fase del ciclo si verifica in genere a partire dagli inizi di ottobre. Raramente si possono formare crisalidi gi\u00e0 dalla fine di agosto e queste ultime possono dare luogo ad un terzo sfarfallamento che, come si \u00e8 detto, \u00e8 un evento piuttosto raro. In ogni modo questo sfarfallamento rappresenta un evento biologicamente negativo per la specie, in quanto le larve della terza generazione non hanno la possibilit\u00e0 di svilupparsi e gli adulti non sono in grado di sopravvivere fino alla primavera successiva.\nLo svernamento avviene allo stadio di crisalide, all'interno di un bozzolo di seta seminascosto nel ritidoma delle viti.\nEsigenze, fertilit\u00e0 e sviluppo.\nLa tignola manifesta differenti comportamenti in relazione sia alle condizioni climatiche sia alla fase del ciclo. L'attivit\u00e0 degli adulti \u00e8 favorita da un clima mite e da una umidit\u00e0 relativa abbastanza alta. L'\"optimum\" termoigrometrico si colloca ad una temperatura di 22-25\u00a0\u00b0C e un'umidit\u00e0 del 70-100%, perci\u00f2 sono nettamente sfavorevoli le estati torride e quelle calde e secche. Si rileva, inoltre, una spiccata mortalit\u00e0 delle crisalidi della generazione svernante in primavere con forti escursioni termiche, superiori ai 20\u00a0\u00b0C.\nQueste esigenze fanno s\u00ec che la tignola abbia un areale che si estende tendenzialmente pi\u00f9 a nord, rispetto a quello della tignoletta (Lobesia botrana), in quanto sono preferite le stazioni a clima pi\u00f9 fresco e umido.\nLa fertilit\u00e0 delle femmine differisce nelle due generazioni: le femmine sfarfallate dalle crisalidi svernanti depongono in media 40-60 uova, mentre quelle sfarfallate dalle crisalidi della generazione antofaga depongono in media 30 uova. La durata dell'incubazione \u00e8 condizionata dalla temperatura e tende a ridursi con temperature pi\u00f9 alte. Le uova della generazione antofaga schiudono dopo 1-2 settimane, quelle della generazione carpofaga dopo appena 3-4 giorni.\nEtologia.\nGli adulti hanno abitudini crepuscolari e notturne, mentre durante il giorno si riposano stazionando in siti ombreggiati e freschi. L'attivit\u00e0 sessuale \u00e8 mediata dall'azione attrattiva esercitata sui maschi dal feromone emesso dalle femmine.\nLe uova delle femmine della generazione carpofaga sono deposte isolatamente, in genere sul lato di un bocciolo fiorale, pi\u00f9 raramente sui pedicelli e sul rachide. Le uova delle femmine della generazione antofaga sono deposte, anch'esse isolatamente, sull'acino in prossimit\u00e0 del pedicello.\nLe larve manifestano una voracit\u00e0 pi\u00f9 spiccata rispetto a quelle della tignoletta. Una sola larva antofaga distrugge 50-60 fiori, una larva carpofaga distrugge circa 20 acini. Le larve antofaghe avvolgono i fiori in glomeruli per mezzo di fili sericei e attaccano i fiori forandoli dall'esterno. Durante lo sviluppo costruiscono un piccolo astuccio che sar\u00e0 alla fine usato come bozzolo per proteggere la crisalide. L'impupamento ha luogo all'interno dei glomeruli infestati. Le larve carpofaghe avvolgono globeruli di acini una densa ragnatela dopo di che penetrano all'interno degli acini svuotandoli in parte del contenuto.\nNutrizione.\nMalgrado sia normalmente associata alla vite, come del resto indica il nome comune, la tignola \u00e8 in realt\u00e0 caratterizzata da una spiccata polifagia che si riversa su una larga gamma, sotto l'aspetto tassonomico, di piante erbacee o legnose, in genere con frutto a bacca o simile, appartenenti a generi come \"Ribes\", \"Lonicera\", \"Viburnum\", \"Rhamnus\", \"Ligustrum\", \"Juniperus\", \"Hedera\", ecc. Questa polifagia si manifesta, in particolare, nelle regioni ubicate oltre l'areale di coltivazione della vite.\nFattori naturali di controllo.\nI fattori naturali di controllo sono di tipo abiotico o biotico. I primi sono rappresentati, come si \u00e8 detto in precedenza, dal regime termoigrometrico. L'azione pi\u00f9 efficace \u00e8 svolta dalla temperatura: regimi termici superiori ai 30-32\u00a0\u00b0C possono causare un'elevata mortalit\u00e0 degli adulti anche in condizioni di elevata umidit\u00e0 relativa. L'azione del clima pu\u00f2 essere tale, perci\u00f2, da determinare la scomparsa o la modesta attivit\u00e0 della tignola in intere regioni. \u00c8 ci\u00f2 che si verifica nella maggior parte del territorio italiano, dove le estati calde e asciutte sfavoriscono la tignola e l'attenzione dei viticoltori si concentra sulla tignoletta.\nI fattori biotici sono rappresentati da un elevato numero di antagonisti naturali, la cui incidenza complessiva, tuttavia, \u00e8 modesta rispetto a quella del controllo biologico della tignoletta. Fra gli insetti parassitoidi si ricorda il genere \"Pimpla\" (Hymenoptera: Ichneumonidae) e il calcidoide \"Colpoclypeus florus\" (Hymenoptera: Eulophidae). Fra i predatori sono attivi le crisope (Neuroptera: Chrysopidae) e i sirfidi (Diptera: Syrphidae). Tra i parassiti, infine, si annoverano alcuni funghi entomopatogeni (\"Beauveria bassiana\", \"Spicaria farinosa\").\nFeromone sessuale.\nIl feromone sessuale della tignola \u00e8 una miscela esteri e alcoli saturi o insaturi a 12-20 atomi di carbonio, fra cui ricorrono in particolare i seguenti:\nL'azione attrattiva si svolgerebbe in modo complesso: alcuni componenti, come il dodecil acetato, non avrebbero una propria azione attrattiva nei confronti dei maschi, ma in loro presenza l'effetto dei componenti con azione attrattiva (es. lo Z-9-dodecenil acetato e l'ottadecil acetato) risulterebbe potenziato.\nI feromoni commerciali sono costituiti da miscele di (Z)-9-dodecenil acetato e dodecil acetato.\nHabitat e diffusione.\nL'areale della tignola \u00e8 pi\u00f9 vasto di quello della tignoletta, in quanto comprende anche regioni pi\u00f9 a nord dell'areale di coltivazione della vite. Specie tipicamente paleartica, \u00e8 presente in gran parte dell'Europa, fino alla Finlandia, la Scandinavia, l'Inghilterra e in diverse regioni della Russia. L'areale asiatico si estende dall'Asia minore alle regioni del Caucaso, alla Siberia all'Iran, fino a raggiungere l'India, la Cina e il Giappone. \u00c8 invece assente nel Nordafrica e non ci sono sufficienti informazioni relative alla sua presenza in molte isole del Mediterraneo. Fuori dall'Eurasia, la specie \u00e8 segnalata in Brasile, a seguito di un'accidentale introduzione.\nRispetto alla tignoletta, la tignola si rinviene pi\u00f9 frequentemente in regioni a clima fresco e umido, perci\u00f2 nelle regioni pi\u00f9 calde presenta un areale alquanto frammentato e limitato alle aree con condizioni microclimatiche pi\u00f9 favorevoli. Questa tendenza \u00e8 confermata dalla diffusione in Italia: considerando l'intero territorio nazionale, la \"Lobesia botrana\" \u00e8 la principale tignola della vite in quanto abbondantemente diffusa dal nord alle isole, mentre la tignoletta, pur essendo segnalata anche in Sardegna e Sicilia, si rivela dannosa in Lombardia e nel Triveneto, mentre nella penisola e nelle isole \u00e8 spesso assente nelle aree viticole.\nDanni.\nIl grado di dannosit\u00e0 della tignola \u00e8 correlato alle condizioni ambientali, alla specificit\u00e0 del vitigno e alla generazione. In generale, la tignola \u00e8 considerata meno dannosa della tignoletta in virt\u00f9 della sua minore diffusione. Tuttavia, le condizioni climatiche favorevoli possono portare ad una maggiore incisivit\u00e0 della tignola per la sua maggiore voracit\u00e0 rispetto alla tignoletta.\nLa generazione antofaga \u00e8 considerata meno dannosa di quella carpofaga, tuttavia si devono valutare due differenti aspetti, relativi rispettivamente ai danni diretti e indiretti. Un'elevata percentuale di infestazione delle infiorescenze produce un danno diretto soprattutto nei vitigni a grappolo spargolo in quanto pu\u00f2 portare alla formazione di grappoli poveri di acini. A prescindere dall'effettivo danno diretto va considerato anche il danno potenziale associato alla dinamica di popolazione: infestazioni pi\u00f9 intense da parte della generazione antofaga portano a densit\u00e0 di popolazione pi\u00f9 alte degli adulti che sfarfallano in estate, aumentando l'entit\u00e0 delle ovideposizioni sugli acini.\nLa generazione carpofaga \u00e8 invece responsabile di due ordini di danno: da un lato il danno diretto provocato dalla distruzione degli acini, da un altro la predisposizione agli attacchi da parte della \"Botrytis cinerea\", agente del marciume grigio, che penetra con maggiore facilit\u00e0 attraverso le ferite provocate dalle tignole della vite. Il grado di dannosit\u00e0 \u00e8 pertanto correlato alla qualit\u00e0 intrinseca del vitigno, alla suscettivit\u00e0 dello stesso alla botrite e, naturalmente, all'intensit\u00e0 degli attacchi.\nMetodi di lotta.\nLa lotta alla tignola della vite si applica con gli stessi criteri della difesa contro la tignoletta. Gli interventi, generalmente applicati nei confronti della tignoletta, vanno calibrati in funzione della tignola laddove questa specie tende a sostituire la tignola, in particolare nelle regioni settentrionali a nord del Po.\nLotta chimica e microbiologica.\nLa difesa chimica e microbiologica si basa essenzialmente su tre metodologie:\nIn tutti i casi si applicano gli interventi secondo i principi della lotta guidata o della lotta integrata, intervenendo perci\u00f2 al superamento della soglia di intervento.\nI fosforganici, generalmente ad azione citotropica o sistemica (Clorpirifos, quinalfos), sono indicati per trattamenti tardivi sulla generazione carpofaga quando sono gi\u00e0 iniziate le penetrazioni negli acini. I regolatori dello sviluppo o IGR (\"Insects Growth Regulators\") sono insetticidi di sintesi di nuova generazione (in generale azotorganici) e a basso impatto ambientale, in quanto - a differenza dei fosforganici - esercitano un'azione specifica interferendo con la schiusa delle uova o con lo sviluppo postembrionale. A tal fine si possono impiegare il flufenoxuron, il teflubenzuron, il metoxifenozide, l'indoxacarb, il lufenuron, il tebufenozide. L'uso di questi principi attivi \u00e8 comunque disciplinato nell'ambito della lotta integrata e, al fine di evitare l'insorgenza di fenomeni di resistenza, si deve ricorrere, secondo i casi, a massimo 1 o 2 impieghi l'anno. Questi insetticidi vanno irrorati, secondo il principio attivo, nella fase iniziale delle ovideposizioni, quando le uova non sono ancora pigmentate, oppure in fase tardiva, in prossimit\u00e0 della schiusa, quando le uova presentano la maculatura. Il ricorso ai bioinsetticidi si basa sull'impiego del \"Bacillus thuringiensis\" var. \"kurstaki\" in prossimit\u00e0 della schiusa delle uova o all'inizio delle nascite.\nL'efficacia dei trattamenti si basa sulla valutazione del momento ottimale e della soglia di intervento attraverso il monitoraggio sia degli sfarfallamenti sia delle infestazioni, con criteri differenti secondo la generazione.\nContro la generazione antofaga si interviene monitorando l'andamento effettivo delle infestazioni esaminando i grappoli alla fase fenologica dei bottoni fiorali, ovvero quando i fiori non sono ancora schiusi. La soglia di intervento si basa sulle caratteristiche del grappolo e in linea di massima si interviene quando si rilevano infestazioni di media intensit\u00e0 sul 30-35% dei grappoli esaminati per i vitigni a grappolo spargolo e sul 50% per quelli a grappolo serrato. La differenza di valutazione \u00e8 dovuta al danno economico che, a parit\u00e0 di infestazione, \u00e8 pi\u00f9 grave per i vitigni a grappolo spargolo.\nContro la generazione carpofaga si interviene con il duplice monitoraggio: l'andamento dei voli si rileva per mezzo di trappole chemiotropiche innescate con il feromone sessuale, la soglia di intervento si rileva con il monitoraggio delle ovideposizioni sugli acini, ovvero si verifica la presenza di uova sugli acini. La soglia di intervento varia da un minimo del 3-5% ad un massimo del 5-8% in funzione della pregiatezza del vitigno e della suscettivit\u00e0 agli attacchi da \"Botrytis cinerea\". Il monitoraggio degli adulti \u00e8 indispensabile per rilevare il picco di massima intensit\u00e0, tenendo presente che 9-10 giorni dopo il picco dei voli la schiusura delle uova \u00e8 imminente. In funzione del tipo di intervento e del principio attivo scelto si valuta perci\u00f2 il momento ottimale in cui eseguire il trattamento. In genere \u00e8 sufficiente un solo trattamento, ma per infestazioni di particolare gravit\u00e0 o per vitigni di particolare suscettivit\u00e0 si pu\u00f2 valutare la necessit\u00e0 di eseguire due interventi, intervallati di una settimana.\nLotta agronomica.\nLa lotta agronomica non \u00e8 in grado, da sola, di combattere la tignola, tuttavia \u00e8 di supporto alle altre tecniche di difesa creando condizioni climatiche sfavorevoli al lepidottero. Tali condizioni si realizzano con un'adeguata potatura verde, finalizzata ad esporre i grappoli al sole, favorire l'aerazione e prevenire il ristagno di aria umida.\nConfusione sessuale.\nLa confusione sessuale \u00e8 una tecnica basata sul rilascio di grandi quantitativi di feromone sessuale nell'ambiente allo scopo di disorientare i maschi e ridurre la probabilit\u00e0 di raggiungere le femmine. La tecnica consiste nell'applicazione di un numero di erogatori tale da creare una competizione tra l'emissione artificiale del feromone e quella naturale da parte delle femmine: a seguito di questa competizione, i maschi non sono in grado di individuare la posizione delle femmine e la probabilit\u00e0 di un incontro seguito dall'accoppiamento \u00e8 affidata esclusivamente al caso. Nel settore viticolo la confusione sessuale \u00e8 in sperimentazione, da diversi anni, nel Trentino-Alto Adige e in Veneto, principalmente nel controllo integrato della \"Lobesia botrana\", mentre non si ha ancora una sufficiente sperimentazione nel controllo della tignola, a causa della minore frequenza di questo fitofago. I buoni risultati raggiunti con la tignoletta, secondo le annate, rendono teoricamente estensibile il metodo anche al controllo della tignola. Infatti, gli erogatori disponibili in commercio sono concepiti per il controllo della sola tignoletta oppure per il controllo di entrambi i fitofagi: questi ultimi contengono una miscela dei feromoni sessuali di entrambe le specie.\nAlla luce dei risultati ottenuti finora, la confusione sessuale offre buoni risultati in condizioni di bassa intensit\u00e0 di popolazione, perci\u00f2 si applica preferibilmente come metodo preventivo da integrare con la lotta chimica o microbiologica. Migliori risultati, inoltre, si ottengono nel lungo periodo e con l'applicazione su larga scala, a livello di comprensorio."}
{"id": "2287889", "revid": "154906", "url": "https://it.wikipedia.org/wiki?curid=2287889", "title": "Morena Funari", "text": ""}
{"id": "2287897", "revid": "2110845", "url": "https://it.wikipedia.org/wiki?curid=2287897", "title": "G\u00e9rard de S\u00e8de", "text": "Scrisse oltre 40 opere di storia alternativa ed \u00e8 noto soprattutto per la sua opera su Rennes-le-Ch\u00e2teau del 1967, il libro \"L'Or de Rennes ou La Vie insolite de B\u00e9renger Sauni\u00e8re, cur\u00e9 de Rennes-le-Ch\u00e2teau\" (\"L'Oro di Rennes, o la Strana Vita di B\u00e9renger Sauni\u00e8re, Parroco di Rennes-le-Ch\u00e2teau\"), che fu ripubblicato in versione paperback con il titolo \"Le Tresor Maudit de Rennes-le-Ch\u00e2teau\" (\"Il Tesoro Maledetto di Rennes-le-Ch\u00e2teau\"), e ancora nel 1977 con il titolo \"Sign\u00e9: Rose+Croix\" (\"Firmato: Rosa+Croce\").\nVita.\nNato a Parigi nel 1921. I suoi scritti iniziali furono surrealisti. Nel 1941, entr\u00f2 a far parte del gruppo surrealista noto come \"La Main \u00e0 Plume\", cos\u00ec chiamato da una frase di Rimbaud, \"La main \u00e0 plume vaut la main \u00e0 charrue\" (\"La mano che scrive \u00e8 uguale alla mano che ara\"). \nIl gruppo pubblic\u00f2 una serie di opuscoli. Il terzo di questi, nel 1943, comprendeva uno scritto di G\u00e9rard de S\u00e8de, \"L'Incendie habitable\" (\"L'incendio abitabile\") \nG\u00e9rard de S\u00e8de fu attivo durante la guerra, durante l'occupazione tedesca di Parigi, e lavor\u00f2 con le Forces Fran\u00e7aises de l'Int\u00e9rieur (FFI), per cui ricevette due encomi.\nDopo la guerra, svolse svariati lavori, tra cui venditore di giornali, scavatore di tunnel, e giornalista tra gli anni '50 e '60.\nL'Oro di Rennes.\nNel 1956, divenne fattore, e fu durante questo periodo della sua vita che incontr\u00f2 Roger Lhomoy che era il suo porcaio - Lhomoy aveva in precedenza lavorato come guida turistica presso il Castello di Gisors in Normandia e dichiarava di avere scoperto un ingresso segreto ad un seminterrato lungo 30 metri, largo nove e alto circa quattro e mezzo, sotto il torrione interno del castello - all'interno di questo seminterrato Lhomoy sosteneva di aver visto 19 sarcofaghi di pietra, ciascuno lungo due metri e largo 60 centimetri - ma Lhomoy fu ritenuto un bugiardo: ciononostante, questo episodio serv\u00ec da ispirazione a G\u00e9rard de S\u00e8de per scrivere un articolo su Gisors, il che gli fece conoscere Pierre Plantard; subito dopo inizi\u00f2 una collaborazione tra i due che ispir\u00f2 a G\u00e9rard de S\u00e8de il suo libro del 1962, \"Les Templiers sont parmi nous, ou, L'Enigme de Gisors\" (\"I Templari sono fra di noi, o l'Enigma di Gisors\"), che apr\u00ec la strada per l'introduzione del mitico Priorato di Sion. La futura pubblicazione nel 1967 de \"L'Oro di Rennes\" rappresent\u00f2 l'acme e il crescendo del successo tra i due uomini, che per\u00f2 successivamente si separarono lo stesso anno in cui de S\u00e8de rifiut\u00f2 di condividere con lui i diritti del libro.\n\"L'Oro di Rennes\" era originariamente un manoscritto scritto da Pierre Plantard che non era riuscito a trovare un editore, e che era stato estensivamente riscritto da G\u00e9rard de S\u00e8de. \"L'Oro di Rennes\" fu scritto in stile storico, ma fu anche una promozione indiretta del mitico Priorato di Sion, sottolineando le mitiche affermazioni contenute in diversi documenti del Priorato di Sion che erano stati depositati alla Biblioteca Nazionale di Francia diversi anni prima. Il libro riproduce anche diversi schemi di false 'reliquie' con fotografie ritoccate per abbellire la storia di un tesoro nascosto e del mistero di un parroco - ma il libro divenne famoso per la riproduzione di due pergamene che si dice fossero state ritrovate dal parroco in questione : ma per svariate ragioni le pergamene sono state ritenute falsificate da Philippe de Cherisey, amico e socio di Pierre Plantard.\nUno dei lettori di questo libro fu lo sceneggiatore inglese Henry Lincoln, che cre\u00f2 una serie di documentari per il secondo canale della BBC aventi a soggetto Rennes-le-Ch\u00e2teau, e utilizz\u00f2 parte di questo materiale per il bestseller del 1982 \"Holy Blood, Holy Grail\" che a sua volta venne usato da Dan Brown come fonte per il romanzo bestseller del 2003 \"Il codice da Vinci\". \nNei suoi ultimi anni di vita, G\u00e9rard de S\u00e8de consider\u00f2 in modo critico l'argomento su Rennes-le-Ch\u00e2teau. In \"Rennes-le-Ch\u00e2teau: le dossier, les impostures, les phantasmes, les hypoth\u00e8ses\" (1988) egli minimizz\u00f2 parte del materiale stravagante apparso negli scritti su questo tema nei precedenti venti anni, ma allo stesso tempo ne aggiunse del suo. Per esempio, egli riferendosi alla carcassa di un'auto tutta crivellata da proiettili, presente nel villaggio di Rennes-le-Ch\u00e2teau, disse che era un chiaro avvertimento per \"far tacere chi sapeva troppo\", mentre in realt\u00e0 non era altro che un bersaglio usato per esercitarsi da parte di un contadino del posto.\nPriorato di Sion.\nIn un documentario televisivo del 2005, Arnaud figlio di de Sede afferm\u00f2 che suo padre e Plantard avevano imbastito tutta la storia del Priorato di Sion; precisamente Arnaud de S\u00e8de in quel programma disse:\"francamente, tutto un cumulo di scemenze\"."}
{"id": "2287898", "revid": "880827", "url": "https://it.wikipedia.org/wiki?curid=2287898", "title": "Cattedrale di San Salvador", "text": ""}
{"id": "2287904", "revid": "1543377", "url": "https://it.wikipedia.org/wiki?curid=2287904", "title": "Cladonia caespiticia", "text": "Cladonia caespiticia (Pers.) Fl\u00f6rke (1887), \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino \"caespiticius\" che significa \"di zolle erbose\", ed indica l'habitat in cui prevalentemente cresce.\nCaratteristiche fisiche.\nI podezi sono molto piccoli, di dimensioni minori di 4 millimetri. Le squamule del tallo sono finemente suddivise e mai ricoperte da soredi di consistenza granulosa. Proprio per queste caratteristiche \u00e8 facilmente confondibile con i licheni del genere Baeomyces.\nIl fotobionte \u00e8 principalmente un'alga verde delle Trentepohlia.\nHabitat.\nQuesta specie per la crescita necessita di un clima che va dal fresco-moderato al montano di tipo boreale. Rinvenuto prevalentemente in creste erbose e vallette nivali su suoli di consistenza argilloso-sabbiosa, ricchi di minerali, raramente su legni putrescenti e ceppaie vecchie di anni. Predilige un pH del substrato molto acido o con valori intermedi fra molto acido e subneutrale. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0: Canada (Nuovo Brunswick); USA (Illinois, Louisiana, Vermont, Distretto di Columbia, Ohio, Pennsylvania, Virginia Occidentale, Oklahoma, New York (stato), Alabama, Wisconsin, Delaware, Indiana, Maine, Missouri, Texas, New Jersey); Germania (Baden-W\u00fcrttemberg, Baviera, Meclemburgo, Renania-Palatinato, Renania Settentrionale-Vestfalia, Bassa Sassonia, Brandeburgo, Essen, Amburgo, Schleswig-Holstein, Sassonia, Turingia); Austria (Stiria, Alta Austria); Spagna (Cantabria, Castiglia e Le\u00f3n); Russia (Oblast di Tomsk); Brasile (Rio Grande do Sul); Iran (Mazandaran); India (Tamil Nadu); Danimarca, Estonia, Finlandia, Giappone, Gran Bretagna, Guyana, Irlanda, Isole Azzorre, Isole Canarie, Lituania, Lussemburgo, Madera, Marocco, Norvegia, Paesi Bassi, Polonia, Repubblica Ceca, Romania, Sudafrica, Svezia, Tanzania, Uganda, Ungheria.\nIn Italia \u00e8 presente, ma da rara ad estremamente rara, in tutto il Trentino-Alto Adige e la Valle d'Aosta, in tutto il Piemonte, gran parte della Lombardia settentrionale e centrale, nel Veneto al confine col Trentino, nella parte occidentale dell'Emilia-Romagna, in tutta la Liguria, gran parte della Toscana, in quasi tutta la Campania e la Sicilia e nelle zone centro-settentrionali della Puglia.\nTassonomia.\nQuesta specie \u00e8 inserita attualmente nella sezione Helopodium, ed a tutto il 2008 non sono state identificate forme, sottospecie e variet\u00e0."}
{"id": "2287919", "revid": "767487", "url": "https://it.wikipedia.org/wiki?curid=2287919", "title": "Paper Trail", "text": "Paper Trail \u00e8 il sesto album del rapper T.I., uscito negli States il 30 settembre 2008. Il rapper di Atlanta ha iniziato a scrivere canzoni per l'album aspettando il suo processo federale per possesso di armi. A differenza dei suoi ultimi album ha scritto i testi delle sue canzoni su carta, cosa che non aveva fatto dal suo album di debutto I'm Serious."}
{"id": "2287920", "revid": "1347902", "url": "https://it.wikipedia.org/wiki?curid=2287920", "title": "Partito Comunista di Cecoslovacchia", "text": "Il Partito Comunista di Cecoslovacchia (in ceco e slovacco: Komunistick\u00e1 Strana \u010ceskoslovenska, KS\u010c) \u00e8 stato un partito politico comunista e marxista-leninista della Cecoslovacchia, esistito tra il 1921 e il 1992.\nCon l'atto che dichiarava fuorilegge il regime comunista e la resistenza contro di esso, approvato nel 1993 in Repubblica Ceca, il partito fu posto fuorilegge.\nStoria.\n1921\u20131945.\nIl Partito Comunista di Cecoslovacchia (KS\u010c) fu fondato al congresso del Partito Socialdemocratico Cecoslovacco, tenutosi a Praga dal 14 al 16 maggio 1921. \"Rud\u00e9 pr\u00e1vo\", che era stato l'organo dei socialdemocratici, divenne il principale organo del partito; il KS\u010c fu uno dei circa venti partiti politici che parteciparono alla vita democratica della Cecoslovacchia prima della seconda guerra mondiale (anche nota come Prima Repubblica cecoslovacca), ma non sal\u00ec mai al governo del Paese.\nIl leader del partito, Klement Gottwald, divenne conosciuto per un discorso che fece al Parlamento ceco, in cui afferm\u00f2 gli obiettivi del partito: \"Siamo il partito del proletariato ceco, ed il nostro centro \u00e8 Mosca. E noi andiamo a Mosca per imparare, sapete? Andiamo per imparare dai bolscevichi russi come torcervi il collo. E sappiate che i bolscevichi russi sono maestri in questo... Non riderete pi\u00f9!\" Nonostante la costernazione dei parlamentari, pochissime persone avevano idea di ci\u00f2 che il partito sarebbe divenuto negli anni successivi.\nIl partito era la sezione cecoslovacca dell'Internazionale Comunista. Nel 1928, il partito era la seconda sezione per estensione dell'Internazionale, con circa 138.000 membri.\nNel 1938, negli ultimi mesi della Seconda Repubblica Cecoslovacca, il partito venne vietato dal governo conservatore di Rudolf Beran e continu\u00f2 le sue attivit\u00e0 clandestinamente. In Slovacchia venne fondato un Partito Comunista di Slovacchia indipendente (KSS).\nDurante la seconda guerra mondiale, il partito ebbe un ruolo di primo piano nella Resistenza ceca antifascista sia interna che esterna. Molti leader del KS\u010c cercarono rifugio in Unione Sovietica, dove ottennero rifugio e un forte supporto. All'inizio del periodo postbellico i comunisti cecoslovacchi, in quanto membri della resistenza, entrarono nel Fronte Nazionale e divennero membri del primo governo della Cecoslovacchia liberata. Il KS\u010c aveva un forte peso politico in quanto anche il KSS pot\u00e9 mandare propri rappresentanti.\n1945\u20131969.\nTra il maggio 1945 e il maggio 1946, gli iscritti al KS\u010c passarono da 27.000 a 1,1 milioni e alle prime elezioni del 1946 il KS\u010c emerse come primo partito del paese, con circa il 38% dei voti. Il successo dei comunisti fu dovuto alla forte sfiducia della popolazione verso i paesi occidentali, che avevano lasciato mano libera a Hitler con gli Accordi di Monaco. Molti iniziarono a guardare ad est, all'Unione Sovietica vista come potenza liberatrice e in un'ottica di rinnovato panslavismo. Il Partito Comunista cecoslovacco, non essendo mai stato al governo, pot\u00e9 presentarsi come immune da responsabilit\u00e0 connesse all'invasione nazista. Gottwald divenne primo ministro e ai comunisti andarono i ministeri dell'Interno, dell'Informazione, dell'Agricoltura, e della Finanza. Fra i partiti del Fronte Nazionale emersero presto forti contrasti fra i comunisti, che propugnavano ulteriori nazionalizzazioni e maggiore tassazione per i ricchi, e gli altri partiti che vi si opponevano e sostenevano l'esigenza di accettare gli aiuti economici statunitensi del Piano Marshall, che fu dapprima accettato e poi respinto su pressioni sovietiche. Il partito, sotto la guida di Gottwald, assunse tattiche pi\u00f9 radicali, propagando il pericolo di una sovversione reazionaria.&lt;br&gt;\nLe tensioni culminarono nel gennaio 1948, quando nacque una disputa sul controllo delle forze di polizia. In segno di protesta, la maggior parte dei ministri del Partito Nazionale Sociale Ceco, del Partito Popolare e del Partito Democratico Slovacco si dimisero, sperando di provocare elezioni anticipate. Il KS\u010c organizz\u00f2 manifestazioni di massa e fece pressioni sul presidente Bene\u0161, che infine decise di nominare un nuovo governo presieduto da Gottwald.\nUna volta al potere, il KS\u010c svilupp\u00f2 una struttura organizzativa e un metodo di comando ricalcato su quello del Partito Comunista dell'Unione Sovietica. Il Partito Comunista di Slovacchia e il Partito Socialdemocratico Ceco furono accorpati nel KS\u010c e gli altri partiti vennero infiltrati. Il KS\u010c deteneva i due terzi dei seggi del Fronte Nazionale mentre il terzo rimanente era diviso tra altri cinque partiti. Il KS\u010c, comunque, mantenne \"de facto\" il monopolio sul potere politico, e gli altri partiti del Fronte Nazionale erano poco pi\u00f9 che ausiliari. Gradualmente vennero limitate le libert\u00e0 politiche (fra cui le libere elezioni). Membri del partito vennero posti inoltre in tutte le posizioni politiche pi\u00f9 importanti all'interno dello Stato.\nScoppi\u00f2 una disputa tra il capo del governo Klement Gottwald e il Segretario Generale del partito Rudolf Sl\u00e1nsk\u00fd, riguardo al fatto se la Cecoslovacchia dovesse conformarsi al modello sovietico. Nel 1951 Sl\u00e1nsk\u00fd e diversi altri comunisti furono arrestati e accusati di aver partecipato a una cospirazione trotskista-titoista. Essi furono sottoposti a un processo farsa nel 1952, e Sl\u00e1nsk\u00fd ed altri 10 accusati furono giustiziati.\nAll'inizio degli anni sessanta, la Cecoslovacchia attravers\u00f2 una crisi economica, e nel 1968 il KS\u010c fu invaso dai riformisti guidati da Alexander Dub\u010dek. Egli diede inizio a un periodo di liberalizzazione noto come la Primavera di Praga, durante il quale tent\u00f2 di attuare il \"socialismo dal volto umano\".\nQueste liberalizzazioni allarmarono l'Unione Sovietica, che il 21 agosto 1968 invoc\u00f2 la Dottrina Bre\u017enev ed invase la Cecoslovacchia.\n1969\u20131992.\nNell'aprile 1969 Dub\u010dek fu sostituito da Gust\u00e1v Hus\u00e1k al Segretariato Generale e fu espulso dal partito nel 1970. Durante il periodo di normalizzazione, Hus\u00e1k govern\u00f2 con successo su quella che era essenzialmente una coalizione di fazioni moderate e fazioni pi\u00f9 violente; queste due principali fazioni sono presentate di seguito.\nModerati o pragmatici.\nI moderati o pragmatici erano rappresentati da Gust\u00e1v Hus\u00e1k, che dirigeva l'ala neo-stalinista della leadership del KS\u010c. Come moderato o pragmatico, era pressato dagli integralisti (Vasil Bi\u013eak). Importante funzionario del Partito Comunista di Slovacchia dal 1943 al 1950, Hus\u00e1k fu arrestato nel 1951 e condannato a tre anni, poi aumentati all'ergastolo, per \"nazionalismo borghese\" durante le purghe staliniane dell'epoca. Scarcerato nel 1960 e riabilitato nel 1963, Hus\u00e1k rifiut\u00f2 qualsiasi posizione politica nel regime di Anton\u00edn Novotn\u00fd, ma dopo la caduta di quest'ultimo, divenne Vice Primo ministro durante la Primavera di Praga. Dopo le dimissioni di Dub\u010dek, Hus\u00e1k fu nominato Primo Segretario del KS\u010c nell'aprile 1969 e Presidente della Cecoslovacchia nel luglio 1975. Hus\u00e1k fu un sopravvissuto che impar\u00f2 ad accomodare le potenti forze politiche che lo circondavano, e alla fine egli denunci\u00f2 Dub\u010dek dopo il 1969.\nTra gli altri importanti moderati/pragmatici che erano ancora al potere nel 1987 si citano:\nQuesti leader sostennero generalmente le riforme istituite con Alexander Dub\u010dek durante gli anni '60, ma svolsero con successo la transizione al governo ortodosso del partito dopo l'invasione e il declino di Dub\u010dek. Successivamente, adottarono una politica pi\u00f9 flessibile riguardo alle riforme economiche e alle attivit\u00e0 dissidenti.\nGli Intransigenti.\nOpposti ai moderati erano i cosiddetti intransigenti:\nGli intransigenti si opposero alle riforme economiche e politiche ed assunsero un atteggiamento aspro nei confronti dei dissidenti.\nIl partito continu\u00f2 ad esistere anche dopo la rivoluzione di velluto del 1989; cambi\u00f2 la sua abbreviazione ufficiale in KS\u010cS. Tuttavia, il partito decise di dissolversi dopo che la Cecoslovacchia cess\u00f2 di esistere il 31 dicembre 1992: questo port\u00f2 alla formazione dei partiti successori sia in Repubblica Ceca sia in Slovacchia (il Partito Comunista di Boemia e Moravia e il Partito Comunista di Slovacchia).\nIl nuovo partito dopo il 1995.\nNel 1995, diversi vecchi membri del KS\u010c crearono un nuovo partito, prima con il nome di \"Strana \u010deskoslovensk\u00fdch komunist\u016f\", poi ridenominato \"Komunistick\u00e1 strana \u010ceskoslovenska\". Il programma di questo partito \u00e8 di ristabilire il regime che era esistito in Cecoslovacchia dal 1948 al 1989. Il suo attuale leader \u00e8 Miroslav \u0160t\u011bp\u00e1n, ex capo del KS\u010c a Praga. Questo partito \u00e8 di dimensioni molto ridotte e finora nessuno dei suoi membri ha ottenuto alcun seggio alle elezioni.\nFunzione.\nSecondo la teoria marxista-leninista, il partito comunista rappresentava la classe operaia \u2014 il proletariato rivoluzionario \u2014 i cui interessi erano sostenuti contro quelli della borghesia capitalista. Il periodo tra la caduta dello stato borghese e l'arrivo del comunismo \u00e8 un soggetto su cui Karl Marx fu vago, descrivendo solo in termini generali l'istituzione di uno stato socialista democratico, che avrebbe iniziato a trasformarsi lentamente in democrazia diretta, fino al raggiungimento del comunismo. Diversi decenni dopo Vladimir Lenin, affrontando una rivoluzione reale e la possibilit\u00e0 di far arrivare al potere il partito comunista, aggiunse particolari alla descrizione. Egli sugger\u00ec che la caduta dello stato borghese (termine non accurato se riferito alla Russia zarista), avrebbe dovuto essere seguita da uno stato transitorio, caratterizzato dal socialismo, dalla democrazia dei soviet e dal dominio del partito comunista, cio\u00e8 la \"dittatura del proletariato\". In pratica, tuttavia, questa fase si rivel\u00f2 diversa a quanto suggerito da Lenin. La sua indicazione che la \"dittatura del proletariato\" avrebbe dovuto durare fino al 1923 in Unione Sovietica serv\u00ec come esempio di disparit\u00e0 tra teoria e pratica. Una volta al potere, il PCUS si comport\u00f2 infatti come tutte le altre strutture burocratiche, ed il suo mandato rivoluzionario (come anche la democrazia dei soviet) fu lasciato da parte, per assecondare la tendenza delle persone che avevano ottenuto il potere a mantenerlo.\nOrganizzazione.\nLivello nazionale.\nL'organizzazione del KS\u010c era basata sul concetto leninista di centralismo democratico, che riguardava l'elezione dei leader di partito ad ogni livello, ma richiedeva che ogni livello fosse pienamente soggetto al controllo del grado successivo. In base a questo, i programmi e le politiche del partito erano dirette dall'alto, e le risoluzioni degli organi superiori erano vincolanti per tutti i livelli inferiori e per tutti i singoli membri del partito. In teoria, le materie politiche dovevano essere discusse apertamente e liberamente ai congressi, alle conferenze ed alle riunioni dei membri, oltre che sulla stampa di partito; in pratica, tuttavia, queste discussioni riflettevano puramente le decisioni gi\u00e0 prese da un ridotto gruppo di dirigenti del partito.\nI membri del partito che avevano posizioni di guida in questi organismi erano responsabili direttamente verso il Comitato Centrale per l'implementazione delle politiche del KS\u010c. Inoltre, il Comitato Centrale valutava le nomine per tutte le posizioni rilevanti di governo e nel partito e selezionava il direttore del \"Rud\u00e9 pr\u00e1vo\", l'organo di partito. Il Comitato Centrale si riuniva in sessione plenaria almeno due volte l'anno. Nel 1976 (1986), il Comitato Centrale aveva 115 (135) membri e 45 (62) candidati, rispettivamente. In termini di composizioni, includeva normalmente gli esponenti principali del partito e del governo, gli ufficiali militari e una parte di comuni cittadini.\nLeader.\nNota: il leader del KS\u010c fu chiamato Presidente (ceco: \"P\u0159edseda\", slovacco \"Predseda\") dal 1945 - 1953, Primo Segretario (ceco: \"Prvn\u00ed tajemn\u00edk\", slovacco: \"Prvn\u00fd tajomn\u00edk\") 1953-1971, e Segretario Generale (ceco: \"Gener\u00e1ln\u00ed tajemn\u00edk\", slovacco: \"Gener\u00e1ln\u00fd tajomn\u00edk\") dal 1921 al 1945 e dal 1971 al 1989."}
{"id": "2287923", "revid": "2164596", "url": "https://it.wikipedia.org/wiki?curid=2287923", "title": "Cattedrale del Santo Salvatore (Oviedo)", "text": "La cattedrale del Santo Salvatore (in spagnolo: \"Catedral Metropolitana Bas\u00edlica de San Salvador\") \u00e8 la cattedrale metropolitana di Oviedo, in Spagna, ed \u00e8 sede dell'arcidiocesi di Oviedo. \nNel 1872 \u00e8 stata insignita del titolo di basilica minore.\n\u00c8 il punto di arrivo del cammino di San Salvador.\nStoria.\nLa cattedrale venne costruita a partire dal XIII secolo su di una precedente chiesa dell'VIII secolo. Prevalentemente si presenta in stile gotico, ma contiene porzioni di stile preromanico (\"C\u00e1mara Santa\"), romanico (\"apostolado de la C\u00e1mara Santa\") e barocco (\"Capilla del Rey Casto\").\nLa cattedrale conserva, nell'attigua cappella di san Michele, detta \"C\u00e1mara Santa\", la reliquia nota come sudario di Oviedo, un telo di lino datato al VII secolo che tradizionalmente sarebbe stato posto sul capo di Ges\u00f9 morto. \u00c8 presente anche la tomba di Fruela I, sovrano asturiano dell'VIII secolo.\nDescrizione.\nSi tratta di una chiesa a tre navate in stile gotico fiorito.\nEsterno.\nFacciata.\nLa costruzione dell'attuale facciata ebbe inizio nel XVI secolo secondo i progetti dell'architetto Juan de Badajoz il Vecchio, seguendo lo stile gotico anzich\u00e9 quello rinascimentale.\nLa facciata \u00e8 asimmetrica, preceduta da un portico con tre archi e tre portali, uno corrispondente a ogni navata. Il soffitto \u00e8 una volta innervata quasi piana. Il portale centrale, il pi\u00f9 importante sia esteticamente che per dimensioni, \u00e8 costituito da una porta a due ante con stipite centrale, sormontata nell'arco da un rilievo rappresentante la Trasfigurazione e sui lati dell'arco che sovrasta la porta vi sono le figure in bassorilievo rappresentanti i re delle Asturie Fruela I e Alfonso II, \"il Casto\". Un poco pi\u00f9 sotto un medaglione che raffigura il Bambino Ges\u00f9 e san Giovanni bambino.\nLe porte, realizzate nel XVIII secolo, sono in noce comune. Quella della navata centrale riporta al centro ogni sua anta un'immagine del Salvatore e di sant'Eulalia di M\u00e9rida, entrambi patroni della cattedrale e del Principato delle Asturie. L'accesso all'interno avviene attraverso il portale di sinistra.\nTorre.\nIl progetto iniziale prevedeva due torri, ma si decise infine di erigerne una sola, che funge anche da campanile.\nLa sua costruzione, in stile composito, gotico e rinascimentale, ebbe inizio nel 1508 sul progetto di Juan de Badajoz e sotto la direzione di Rodrigo Gil de Honta\u00f1\u00f3n e termin\u00f2 nel 1587. Alla costruzione collaborarono in misura maggiore o minore gli architetti Pedro de Buyeres, Pedro de la Tijera e Juan de Cerecedo.\nAlta 80\u00a0metri, la torre \u00e8 divisa verticalmente in cinque corpi che si assotigliano man mano che si sale. Inizia integrata nel portico sui quattro pilastri che formano l'arcata. Si conclude con un tempietto formato da torri cilintriche che terminano con la freccia del pinnacolo.\nNella torre si trova, al secondo piano, un orologio e all'ultimo l'arma del vescovo di Oviedo Crist\u00f3bal Rojas Sandoval, che si era assunto l'incombenza di far terminare la torre, e in ogni sezione una finestra (le prime due, salendo, trifore e le successive due bifore), con pilastrini centrali in pietra.\nLa torre \u00e8 famosa nella letteratura spagnola del secolo XIX essendo una delle protagoniste inanimate del romanzo di Leopoldo Alas, detto \"Clar\u00edn\", \"La regenta\".\nCampanile.\nLa sala delle campane della torre contiene alcune campane, tra le quali le principali: la \"Santa Cruz\" (fusa nel 1539 con un peso di 1384\u00a0kg), la \"Santa Barbara\" (del 1818 e del peso di 116\u00a0kg), \"el Esquil\u00f3n\" (risalente al 1678 e pesante 481\u00a0kg) e la pi\u00f9 importante di esse, \"Wamba\", fusa nel 1219 (l'anno \u00e8 indicato sulla campana stessa) che \u00e8 la campana pi\u00f9 antica di Spagna ancora in funzione. \nAnche il meccanismo di azionamento delle campane \u00e8 antico.\nAltre campane site nella sala campanaria della torre sono:\nInterno.\nL'aula, a croce latina, ha tre navate, la maggiore delle quali \u00e8 larga 10\u00a0m, lunga 67 e alta 20 ed \u00e8 pi\u00f9 alta delle altre due , che sono ampie 6\u00a0m.\nOriginalmente aveva la testa di tipo a scala con un'abside semicircolare centrale, fiancheggiata da altre absidiole. Con l'affermarsi dello stile barocco, questa parte del coro fu ristrutturata in parte con la costruzione di un deambulatorio dotato di cappelle radiali. \nLa cattedrale presenta cappelle laterali aperte tra i contrafforti, soluzione usuale in questo tipo di edifici religiosi.\nI pilastri che separano le navate e sostengono le volte sono di tipo a fascio, formati da grandi blocchi di pietra lavorata. In verticale il tempio presenta una struttura tripartita: arcate di separazione delle navate ogivali e modanate, triforio (formato da pareti con aperture, decorate con sinuosi trafori e balaustra di puro gotico fiammeggiante e cleristorio con vetrate. \nLe volte che coprono i diversi tratti sono crociere di grande complessit\u00e0, data la cronologia antica dell'edificio.\nNavata destra.\nLa navata destra contiene, dall'ingresso all'abside:\nPrima di giungere all'abside si trova, addossata al pilastro sud della crociera (deambulatorio), una scultura del XIII secolo rappresentante Cristo Salvatore benedicente con la mano destra e con una sfera nella mano sinistra. Si ritiene che provenga dalla precedente basilica romanica. Una volta meta principale dei pellegrini, ai suoi piedi preg\u00f2 a lungo papa Giovanni Paolo II nel 1989.\nCamera santa.\nNota anche come Cappella di San Michele, \u00e8 una chiesa cattolica di stile preromanico eretta vicino alla torre preromanica di San Michele della. Occupa l'angolo tra il braccio meridionale del transetto della cattedrale e un lato del chiostro.\nEssa fu eretta nel IX secolo come cappella di palazzo per il re Alfonso II delle Asturie e della cattedrale di San Salvatore. A parte la sua funzione di cappella reale, la Camera Santa fu costruita per custodire i gioielli e le reliquie della cattedrale di Oviedo, una funzione che continua ancora dopo 1200 anni.\nCripta di Santa Leocadia.\nLa cripta di Santa Leocadia \u00e8 una delle vestigia pi\u00f9 antiche del complesso di edifici palatini ed ecclesiastici esistenti dai tempi di re Alfonso II delle Asturie, anche se la sua costruzione viene attribuita ad Alfonso II. Essa faceva parte di un complesso di santuari sovrapposti ma fra loro comunicanti: la cripta era il santuario inferiore e la Camera Santa quello superiore.\nAltar maggiore.\nL'altar maggiore della cattedrale \u00e8 al centro della parte interna dell'abside, che forma una cappella di stile gotico e forma poligonale chiusa da due linee di vetrate delle quali solo quella superiore \u00e8 visibile oggigiorno poich\u00e9 l'altra \u00e8 chiusa alla vista dal retablo principale. La sua costruzione ebbe inizio nel 1388, momento in cui si ritiene abbia avuto inizio la ristrutturazione della cattedrale in stile gotico. \nAl suo interno si possono vedere (da sinistra a destra):\nDeambulatorio.\nNel secolo XVII fu costruito il deambulatorio, composto di cinque cappelle radiali:\nCappella di Santa Eulalia di Merida.\nCappella dedicata alla patrona della diocesi di Oviedo, \u00e8 una cappella barocca di pianta a croce greca, sovrastata da una grande cupola riccamente decorata in stile barocco. Fondata nel secolo XVII per ordine del vescovo Sim\u00f3n Garc\u00eda Pedrej\u00f3n ed eseguita dai Men\u00e9ndez Camino (padre e figlio); contiene un baldacchino barocco, opera di Domingo Su\u00e1rez de la Puente, con reliquie della santa. Nella cappella si trovano sepolte le salme di numerosi vescovi, tra i quali il fondatore.\nCappella di Nostra Signora del Re Casto.\nLa cappella di Nostra Signora del Re Casto fu edificata per ordine del vescovo Tom\u00e1s Reluz nel 1705, sopra un'altra cappella fondata da Alfonso II delle Asturie, detto \"il Casto\", nel secolo IX e si estende parallelamente alla cattedrale formando una chiesa a parte con ingresso esterno proprio attraverso un giardino che si trova sulla sinistra della cattedrale. \u00c8 opera di Bernardo de Haces e di Luis de Arce. Si unisce alla cattedrale dalla gran porta, opera di Juan de Malinas, costruita tra il 1470 e il 1485 in stile tardo-gotico. La porta \u00e8 divisa in due ante separate da un pilastro sul quale \u00e8 scolpita la figura della Vergine con il Bambino affiancata sui lati della porta dalle figure degli apostoli san Giacomo il Maggiore e san Pietro e alla destra san Paolo e sant'Andrea. A lato, alla sinistra della porta e prima di entrare si pu\u00f2 leggere un'iscrizione propiziatoria in pietra di Alfonso III delle Asturie. Questa cappella erano sepolti alcuni re delle Asturie e fu il primo \"pantheon\" della monarchia spagnola. Sui pennacchi degli archi principali vi sono i busti di numerosi re delle Asturie.\nNella navata nord vi \u00e8 un bel retablo della Vergine della Luce del secolo XVI, della scuola di Juan de Juni. A lato quattro piccoli apostoli; in alto vi \u00e8 la figura di Dio Padre.\nVi sono inoltre due statue marmoree di san Pietro e di san Paolo, del secolo XVIII. \nPantheon dei re.\nSi trova all'interno della cappella di Nostra Signora del re Casto e in esso trovarono sepoltura molti membri regnanti dei regni delle Asturie e di Le\u00f3n, durante l'Alto Medioevo.\nIl primo pantheon reale e la prima chiesa di Nostra Signora del Re Casto furono demoliti all'inizio del secolo XVIII, a causa del cattivo stato di conservazione, su iniziativa del vescovo di Oviedo, Tom\u00e1s Reluz. Entrambi furono poi riedificati e consacrati nel 1712.\nI membri regnanti dei regni di Asturie e Le\u00f3n che si trovano sepolti attualmente nelle urne barocche del Pantheon dei re della Cattedrale di Oviedo, in base a quanto riferiscono diversi storici, sono:"}
{"id": "2287931", "revid": "125155180", "url": "https://it.wikipedia.org/wiki?curid=2287931", "title": "Espansione metrica dello spazio", "text": "L'espansione metrica dello spazio \u00e8 l'aumento medio della distanza misurata tra due oggetti nell'universo al variare del tempo. Si tratta di un'espansione intrinseca, cio\u00e8 \u00e8 definita dalla continua \"creazione\" di spazio e non dal movimento in uno spazio preesistente. L'espansione metrica \u00e8 una caratteristica fondamentale della teoria del Big Bang ed \u00e8 espressa matematicamente dalla metrica di Friedmann - Lema\u00eetre - Robertson - Walker. \nQuesto modello \u00e8 valido nell'epoca attuale solo su scale relativamente ampie, ovvero all'incirca dalla scala dei superammassi galattici; su scale minori la materia, sotto l'influenza dell'attrazione gravitazionale, si \u00e8 concentrata in agglomerati che non si espandono, ma continuano ad allontanarsi gli uni dagli altri.\nL'espansione \u00e8 causata in parte dall'inerzia conseguente alla spinta del Big bang e in parte da una forza repulsiva di cui non si conosce la natura, chiamata energia oscura, che costituirebbe una costante cosmologica responsabile dell'accelerazione dell'espansione. L'inerzia ha dominato l'espansione nella prima parte della storia dell'universo, mentre, in base al modello Lambda-CDM, la costante cosmologica dominer\u00e0 l'espansione nel futuro.\nLa velocit\u00e0 di recessione.\nLa velocit\u00e0 con la quale le galassie sembrano allontanarsi le une dalle altre a causa dell'espansione dell'universo \u00e8 detta velocit\u00e0 di recessione. \nPi\u00f9 \u00e8 lontana la galassia osservata, pi\u00f9 \u00e8 alta la velocit\u00e0 di recessione e maggiore \u00e8 il suo redshift. Distanza e velocit\u00e0 di allontanamento (o recessione) sono quindi proporzionali. Recentemente \u00e8 stata misurata una velocit\u00e0 di recessione pari a 74.03km/s per megaparsec (1Mpc = 3.2614 milioni di anni luce ca.). Questi risultati sono stati stimati grazie ai dati raccolti dal Telescopio spaziale Hubble osservando 70 stelle pulsanti chiamate Variabili Cefeidi nella Grande Nube di Magellano.\nAncora pi\u00f9 recentemente la misurazione della velocit\u00e0 di recessione \u00e8 stata effettuata utilizzando le stelle giganti rosse e studiandone il flash dell\u2019elio.. Secondo questo metodo il tasso di espansione dell'Universo \u00e8 di 69.8 chilometri al secondo per megaparsec.\nIl 17 settembre 2019 \u00e8 uscito un nuovo studio di un gruppo di ricercatori guidati da Ihn Jee il quale, basandosi stavolta sui dati forniti dalle lenti gravitazionali di due galassie, ha stimato una velocit\u00e0 di recessione pari a 82,4km/s per megaparsec. \nL'espansione metrica porta a velocit\u00e0 di allontanamento che superano la velocit\u00e0 della luce \"c\" e a distanze che superano di \"c\" volte l'et\u00e0 dell'universo; questo fatto provoca spesso confusione tra esperti e principianti. La velocit\u00e0 della luce non ha particolare significato su scale cosmologiche.\nUna valutazione pi\u00f9 completa pu\u00f2 essere data dal fatto che l'interpretazione dell'espansione metrica dello spazio continua a fornire paradossi che sono ancora materia di dibattito. L'opinione prevalente \u00e8 quella di Micha\u0142 Chodorowski, il quale afferma che: \"a differenza dell'espansione del substrato cosmico, l'espansione dello spazio \u00e8 inosservabile\".\nCapire l'espansione dello spazio.\nLo spaziotempo, su scala cosmologica, \u00e8 altamente ricurvo e, come risultato, l'espansione dell'universo \u00e8 inerente alla relativit\u00e0 generale, poich\u00e9 non pu\u00f2 essere compresa con la sola relativit\u00e0 speciale. Le immagini sulla destra mostrano la geometria su larga scala dell'universo in base al modello Lambda-CDM. Due dimensioni spaziali sono state omesse, lasciando una dimensione spaziale e una temporale. Il cerchio finale stretto del diagramma corrisponde ad un tempo cosmologico di 700 milioni di anni dopo il Big Bang; il cerchio superiore pi\u00f9 largo rappresenta un tempo cosmologico di 18 miliardi di anni, dove \u00e8 possibile vedere l'inizio dell'accelerazione dell'espansione che domina alla fine di questo modello. \nLe linee viola (i \"paralleli\") rappresentano il tempo cosmologico alla distanza di un miliardo di anni dal Big Bang, mentre le linee azzurre (i \"meridiani\") rappresentano la distanza comovente con un intervallo di un miliardo di anni. La linea marrone nel diagramma \u00e8 la linea universo della Terra (o, nei primissimi istanti, della materia che si aggreg\u00f2 per formare la Terra), mentre la linea gialla \u00e8 la linea universo delle quasar pi\u00f9 distanti conosciute. La linea rossa \u00e8 un raggio di luce emesso da un quasar all'incirca 13 miliardi di anni fa e che raggiunge la Terra ai nostri giorni. La linea arancione rappresenta la distanza attuale tra il quasar e la Terra, circa 28 miliardi di anni luce.\nIn base al principio di equivalenza della relativit\u00e0 generale, le regole della relativit\u00e0 speciale sono localmente valide in porzioni ristrette dello spaziotempo che sono approssimativamente piatte. In particolare, la luce viaggia sempre localmente alla velocit\u00e0 \"c\"; nel diagramma precedente, questo vuol dire che i raggi di luce formano localmente un angolo di 45\u00ba con le linee della griglia. Questo per\u00f2 non vuol dire che la luce abbia percorso uno spazio pari a \"ct\" in un tempo \"t\", come mostrato dalla linea rossa. Mentre il raggio luminoso viaggia sempre localmente a velocit\u00e0 \"c\", il suo tempo per percorrere la distanza (all'incirca 13 miliardi di anni) non \u00e8 correlato alla distanza percorsa in qualsiasi modo semplice. Infatti la distanza percorsa \u00e8 ambigua a causa del cambiamento di scala dell'universo. Tuttavia \u00e8 possibile individuare due distanze che sembrano fisicamente importanti: la distanza tra la Terra e il quasar quando la luce \u00e8 emessa e la distanza tra di loro all'epoca attuale. \nLa prima distanza \u00e8 all'incirca 4 miliardi di anni luce, molto minore di \"ct\". La seconda distanza (mostrata dalla linea arancione) \u00e8 all'incirca di 28 miliardi di anni, cio\u00e8 \u00e8 molto maggiore di \"ct\". Si pu\u00f2 notare che la luce impiega pi\u00f9 di 4 miliardi di anni per raggiungere la Terra anche se \u00e8 stata emessa dalla distanza di 4 miliardi di anni luce. Infatti si pu\u00f2 vedere nel diagramma che la luce si sta allontanando dalla Terra quando \u00e8 stata emessa, nel senso che la distanza metrica dalla Terra aument\u00f2 con il tempo cosmologico per i primi miliardi di anni del suo viaggio. Nessuno di questi comportamenti proviene da una propriet\u00e0 dell'espansione metrica, ma proviene semplicemente da un principio locale della relativit\u00e0 generale integrato su una superficie curva.\nSi noti che l'universo non si sta espandendo nel vuoto; \u00e8 presente semplicemente pi\u00f9 spazio in tempi futuri rispetto a quanto ce ne fosse in tempi precedenti. Inoltre tale notazione di \"pi\u00f9 spazio\" \u00e8 locale, non globale: non \u00e8 possibile sapere quanto spazio sia presente in totale.\nPerturbazioni locali.\nL'espansione dello spazio \u00e8 talvolta descritta come una forza che agisce sugli oggetti e li allontana tra loro. Anche se questa \u00e8 una descrizione accurata della costante cosmologica, non \u00e8 un'immagine reale del fenomeno generale di espansione. Per la maggior parte della storia dell'universo, l'espansione \u00e8 stata causata principalmente dall'inerzia. La materia nel giovane universo si stava allontanando soprattutto per l'effetto iniziale dell'inflazione cosmica ed ha continuato a farlo per inerzia, anche se a un ritmo sempre pi\u00f9 basso a causa dell'effetto attrattivo della gravit\u00e0. Oltre al rallentamento dell'espansione, la gravit\u00e0 caus\u00f2 l'addensarsi della materia che gener\u00f2 stelle e galassie. Queste stelle e galassie non si allontanarono tra loro successivamente, poich\u00e9 non vi era presente nessuna forza che permettesse ci\u00f2. Non ci sono sostanziali differenze tra l'espansione inerziale dell'universo e la separazione inerziale di oggetti vicini nel vuoto: il primo caso \u00e8 semplicemente una generalizzazione su larga scala del secondo. Un tipo di espansione locale uniforme della materia pu\u00f2 essere descritta localmente dalla metrica di Friedmann - Lema\u00eetre - Robertson - Walker, la stessa metrica che descrive l'espansione dell'universo nel suo complesso.\nQuesta situazione cambia considerando l'introduzione di una costante cosmologica. Questo termine ha l'effetto di una forza repulsiva tra gli oggetti che \u00e8 proporzionale (non inversamente proporzionale) alla distanza. A differenza dell'inerzia, essa agisce direttamente sugli oggetti legati gravitazionalmente e anche sugli atomi. Tuttavia, questa forza non causa la crescita costante degli oggetti o la loro distruzione; a meno che essi non siano debolmente legati, essi saranno semplicemente portati in uno stato di equilibrio che \u00e8 leggermente diverso da quello che sarebbe stato altrimenti. Poich\u00e9 l'universo si espande e la materia si allontana, l'attrazione gravitazionale diminuisce (poich\u00e9 \u00e8 proporzionale alla densit\u00e0), mentre la repulsione dovuta alla costante cosmologica aumenta; quindi il destino ultimo dell'universo descritto dal modello Lambda-CDM \u00e8 un'espansione sempre maggiore dovuta alla costante cosmologica. Tuttavia l'unico effetto visibile localmente dell'accelerazione dell'espansione \u00e8 la scomparsa delle galassie pi\u00f9 lontane. Infatti, gli oggetti gravitazionalmente legati, come la Via Lattea, non si espandono.\nAltri modelli di espansione.\nL'espansione dello spazio \u00e8 spesso illustrata con modelli che mostrano solo la grandezza dello spazio in un determinato istante di tempo, lasciando implicita la dimensione temporale.\nNel \"modello a palla\" \u00e8 presente una palla sferica che viene gonfiata partendo da una dimensione iniziale nulla (che rappresenta il Big Bang). Una palla ha una curvatura positiva mentre le osservazioni suggeriscono che l'universo sia spazialmente piatto, ma questa incongruenza pu\u00f2 essere eliminata ipotizzando che il pallone sia molto largo cos\u00ec da poter essere considerato piatto entro i limiti dell'osservazione. Quest'analogia pu\u00f2 portare confusione poich\u00e9 pu\u00f2 far pensare che il Big Bang abbia avuto luogo a partire dal centro del pallone. I punti non appartenenti alla superficie non hanno alcun significato, anche se sono stati occupati in tempi precedenti.\nNel \"modello del pane con l'uva\" \u00e8 possibile immaginare un pezzo di pane con l'uva che si sta espandendo. Il pane (cio\u00e8 lo spazio) si espande nel suo complesso, ma l'uva (cio\u00e8 gli oggetti gravitazionalmente legati) non si espandono, ma si limitano ad allontanarsi l'uno dall'altro.\nTutti questi modelli hanno il problema concettuale di richiedere una forza esterna che agisce sullo spazio in ogni istante di tempo per permettere l'espansione. Diversamente dall'espansione reale, questi modelli prevedono un'interazione elettromagnetica tra i vari elementi e questi, dopo una spinta iniziale, non continueranno ad espandersi.\nVisione d'insieme della metrica.\nPer meglio comprendere come funziona l'espansione metrica, di seguito viene riportato brevemente cos'\u00e8 la metrica.\nDefinizione di una metrica.\nLa metrica definisce come una distanza possa essere misurata tra due punti vicini nello spazio, nei termini del sistema di coordinate di questi punti. Un sistema di coordinate localizza i punti in uno spazio (di qualunque dimensione) tramite l'assegnazione di numeri univoci, chiamati coordinate, ad ogni punto. La metrica \u00e8 quindi una formula che converte le coordinate dei due punti in una distanza.\nLa metrica sulla superficie terrestre.\nPer esempio, si pu\u00f2 considerare la misura della distanza fra due punti sulla superficie terrestre, cio\u00e8 un caso di geometria non euclidea. Poich\u00e9 la superficie terrestre \u00e8 bidimensionale, i punti possono essere individuati attraverso 2 coordinate, per esempio la latitudine e la longitudine. Per utilizzare una metrica bisogna specificare le coordinate utilizzate e, in questo caso, \u00e8 possibile scegliere sia il sistema di coordinate dato dalla latitudine e longitudine, sia i 3 assi di riferimento (x, y, z) del sistema cartesiano. Dopo aver scelto un sistema di riferimento, il valore numerico delle coordinate di qualunque coppia di punti \u00e8 univocamente determinato, cio\u00e8 basato sulle propriet\u00e0 dello spazio preso in considerazione, ed \u00e8 possibile determinare la metrica appropriata al sistema. Sulla superficie curva della Terra, questo effetto pu\u00f2 essere visto nei viaggi aerei a lunga percorrenza, in cui la distanza tra due punti \u00e8 misurata tramite la circonferenza massima e non attraverso la linea retta che passa all'interno della Terra. In linea teorica questo effetto, causato dalla curvatura della superficie, \u00e8 visibile anche per piccole distanze, ma in pratica per due punti vicini la curvatura della superficie terrestre \u00e8 cos\u00ec piccola che pu\u00f2 essere esclusa nel caso di calcolo delle distanze.\nLa metrica per lo spaziotempo.\nI punti della superficie terrestre possono essere determinati dando due coordinate. Poich\u00e9 lo spaziotempo \u00e8 quadridimensionale, \u00e8 necessario fornire quattro coordinate per determinare la posizione dei punti. Le coordinate pi\u00f9 utili da utilizzare in cosmologia sono le coordinate comoventi. Poich\u00e9 lo spazio su larga scala sembra essere euclideo, \u00e8 possibile specificare le coordinate spaziali nei termini delle coordinate x, y, e z, anche se sono utilizzati altri tipi, come le coordinate sferiche. La quarta coordinata richiesta \u00e8 il tempo, che \u00e8 specificato nelle coordinate comoventi come tempo cosmologico. Sebbene la geometria a larga scala dell'universo sembri essere euclidea, la stessa cosa non si pu\u00f2 dire per la metrica dello spaziotempo. La natura non-euclidea dello spaziotempo si manifesta dal fatto che la distanza tra punti con le coordinate spaziali costanti, aumenta con il tempo piuttosto che rimanere costante.\nBasi teoriche e prime prove.\nLegge di Hubble.\nL'espansione metrica dello spazio \u00e8 una caratteristica di molte soluzioni delle equazioni di campo di Einstein della relativit\u00e0 generale e la distanza \u00e8 misurata usando l'intervallo di Lorentz. Questa spiegazione teorica fornisce una possibile spiegazione alla legge di Hubble, la quale indica che le galassie pi\u00f9 distanti da un osservatore sembrano allontanarsi pi\u00f9 velocemente delle galassie che sono pi\u00f9 vicine.\nIn uno spazio che si espande, la metrica cambia con il tempo in modo da far aumentare le distanze con l'aumentare del tempo; perci\u00f2 se il nostro universo si \u00e8 originato tramite il Big Bang, \u00e8 possibile osservare fenomeni associati all'espansione metrica dello spazio. Se invece il nostro universo stesse attraversando un periodo di contrazione (cio\u00e8 una fase che pu\u00f2 portare al Big Crunch) sarebbe possibile osservare fenomeni associati alla contrazione metrica dello spazio.\nCostante cosmologica ed equazioni di Friedmann.\nI primi modelli di relativit\u00e0 generale prevedevano che un universo dinamico e contenente materia gravitazionale ordinaria avrebbe dovuto contrarsi piuttosto che espandersi. La prima proposta di Einstein per una soluzione a questo problema riguardava l'aggiunta di una costante cosmologica all'interno della sua teoria per controbilanciare la contrazione, in modo da ottenere una soluzione con un universo statico. Ma nel 1922, Alexander Friedman deriv\u00f2 le equazioni note come equazioni di Friedmann, le quali mostrano che l'universo pu\u00f2 espandersi e presentano la velocit\u00e0 di questa espansione. Le osservazioni di Edwin Hubble nel 1929 mostrarono che le galassie pi\u00f9 distanti sembravamo allontanarsi dalla Terra, perci\u00f2 molti scienziati iniziarono ad accettare il fatto che l'universo si stesse espandendo.\nL'uso dell'inflazione per spiegare l'espansione.\nCon il passare del tempo, il fatto che l'universo sia in espansione divenne un dato acquisito e accettato. Fino agli sviluppi teorici negli anni ottanta, non vi era nessuna spiegazione sul perch\u00e9 avvenisse questa espansione, ma con gli sviluppi dei modelli riguardanti l'inflazione cosmica, l'espansione dell'universo divent\u00f2 una caratteristica generale risultante dal falso vuoto. Il motivo di tale espansione \u00e8 ora giustificato dai dettagli del processo di decadimento inflazionario che avvenne nei primi istanti dell'universo. Si ritiene che in quel periodo la metrica crebbe esponenzialmente, causando l'ampliamento delle dimensioni dell'universo dalla grandezza di un atomo (10 \u221210 metri) fino all'incirca 100 milioni di anni luce.\nMisure di distanza in uno spazio metrico.\nIn uno spazio che si espande, la distanza \u00e8 una quantit\u00e0 dinamica che cambia con il tempo. Vi sono diversi modi per definire le distanze in cosmologia, ma le pi\u00f9 comuni sono le \"distanze comoventi\".\nLa metrica definisce solo la distanza tra due punti vicini. Al fine di definire la distanza tra due punti arbitrariamente lontani, \u00e8 necessario specificare entrambi i punti e una curva che li colleghi. La distanza tra questi punti pu\u00f2 essere trovata calcolando la lunghezza di questa curva. La distanza comovente definisce questa curva come una curva in un tempo cosmologico costante. Operativamente, le distanze comoventi non possono essere misurate da un singolo osservatore vincolato alla Terra. Per determinare la distanza degli oggetti pi\u00f9 lontani gli astronomi misurano generalmente la luminosit\u00e0 delle candele standard, o lo spostamento verso il rosso degli spettri delle galassie e convertono queste misure in distanze basate su alcuni particolari sistemi dello spaziotempo, come il modello Lambda-CDM.\nProve osservative.\nI cosmologi, sviluppando i vari modelli dell'universo, hanno preso spunto da un ristretto numero di supposizioni, le quali hanno permesso di capire che l'espansione metrica dello spazio sia una caratteristica dell'universo. I principi basilari presenti nei modelli che includono l'espansione metrica sono:\nGli scienziati hanno verificato se queste ipotesi fossero valide e confermate dalle osservazioni. I cosmologi hanno scoperto prove che sostengono tali ipotesi e, di conseguenza, l'espansione metrica dello spazio \u00e8 considerata una caratteristica dell'universo poich\u00e9, anche se non \u00e8 possibile vederla direttamente, le verifiche forniscono varie conferme. Tra i risultati pi\u00f9 importanti vi sono i seguenti:\nL'unica teoria che spiega in modo coerente questi fenomeni nel loro insieme, si basa sull'espansione dello spazio dovuta a un cambiamento della metrica. Infatti fino alla scoperta negli anni duemila di prove dirette dei cambiamenti di temperatura nella radiazione cosmica di fondo, non era possibile escludere le costruzioni e le ipotesi pi\u00f9 bizzarre. Fino a quel momento, si riteneva che l'universo non si comportasse come la Via Lattea posta al centro di una metrica fissata con un'espansione universale delle galassie in tutte le direzioni (come, ad esempio, nel modello di Milne).\nGli scienziati sono ottimisti sul fatto che le teorie, che si basano sull'espansione metrica dello spazio, sono corrette perch\u00e9 hanno superato gli standard previsti dal metodo scientifico. In particolare, quando vengono effettuati i calcoli fisici basandosi sulle teorie attuali (inclusa l'espansione metrica), questi sembrano fornire risultati e previsioni che, in generale, sono consistenti sia con le osservazioni astrofisiche sia con quelle riguardanti la fisica delle particelle. L'universalit\u00e0 spaziale e temporale delle leggi fisiche era ritenuta, fino a tempi estremamente recenti, un'ipotesi filosofica fondamentale che \u00e8 ora verificata dai limiti dell'osservazione dello spazio e del tempo. Quest'ipotesi \u00e8 presa in grande considerazione perch\u00e9 il livello di accuratezza e la grande quantit\u00e0 di misure che le teorie prevedono possono essere visualizzati in modo preciso per corrispondere alla realt\u00e0 visibile. Il livello di precisione \u00e8 difficile da quantificare, ma \u00e8 simile a quello presente nelle costanti fisiche che governano la fisica e l'universo."}
{"id": "2287937", "revid": "183483", "url": "https://it.wikipedia.org/wiki?curid=2287937", "title": "Associazione di AB Doradus", "text": "L'Associazione di AB Doradus \u00e8 un'associazione stellare formata da una trentina di stelle che possiedono lo stesso moto proprio, muovendosi cos\u00ec assieme nello spazio intragalattico; prende il nome da una delle sue stelle pi\u00f9 importanti, la variabile AB Doradus. Queste componenti possiedono un'et\u00e0 e metallicit\u00e0 simile e un'origine comune.\nQuesto gruppo dista circa 20 parsec (circa 65 anni luce) dal nostro sistema solare ed \u00e8 pertanto il gruppo cinematico pi\u00f9 vicino a noi fra tutti quelli conosciuti; si stima che la sua et\u00e0 sia compresa fra i 50 e i 119 milioni di anni. Le sue componenti sono quasi esclusivamente di piccola massa e, a causa della loro vicinanza a noi, appaiono sparpagliate in un'area di cielo vastissima, che va dalle costellazioni dell'Idra, della Poppa e del Dorado fino a quelle di Perseo e Andromeda. La velocit\u00e0 spaziale media di questo gruppo ha componenti U\u00a0=\u00a0\u22128, V\u00a0=\u00a0\u221227 e W\u00a0=\u00a0\u221214 km/s; circa 10 delle sue stelle formano un gruppo pi\u00f9 denso su un'estensione spaziale di 10 parsec. Secondo uno studio del 2011, quest'associazione comprende 53 membri, 46 dei quali individuati dal Telescopio Spaziale Spitzer.\nNel 2012 un gruppo di astronomi ha annunciato la scoperta di CFBDSIR 2149-0403, un pianeta interstellare, con una massa stimata compresa tra 4 e 7 volte la massa di Giove, che si ipotizza far parte di questa associazione stellare.\nLa sua grande vicinanza a noi rende quest'associazione stellare perfetta per gli studi sulle propriet\u00e0 stellari condivise, cos\u00ec come il rilevamento delle stelle membri tramite le immagini dirette; questi studi possono a loro volta essere sfruttati ad esempio per definire al dettaglio i modelli sulle giovani stelle."}
{"id": "2287939", "revid": "465169", "url": "https://it.wikipedia.org/wiki?curid=2287939", "title": "La forza mia (singolo)", "text": "La forza mia \u00e8 un brano musicale scritto e composto da Paolo Carta e interpretato da Marco Carta, pubblicato come singolo il 18 febbraio 2009. Anche se l'autore e il cantante hanno lo stesso cognome non hanno alcun legame di parentela. Il brano ha vinto il Cinquantanovesimo Festival della Canzone Italiana di Sanremo.\nIl brano \u00e8 stato inserito nell'album \"omonimo\", secondo lavoro di Carta, pubblicato il 20 febbraio dello stesso anno dalla Warner Music Italy. Carta ha dichiarato che il brano \u00e8 una dedica ai propri fan. La canzone ha raggiunto come posizione massima la numero due ed \u00e8 stata l'11\u00ba singolo pi\u00f9 scaricato nel 2009.\nSanremo ed il brano.\nInizialmente era stato comunicato che Marco Carta avrebbe partecipato al Festival di Sanremo 2009 con la canzone \"Dentro ad ogni brivido\", e soltanto in un secondo momento \u00e8 stato rivelato il titolo di \"La forza mia\". Il brano viene effettivamente presentato sul palcoscenico del Teatro Ariston durante la prima serata del festival, il 17 febbraio, e viene reso disponibile per il download digitale il giorno seguente. A poche ore dall'apparizione del brano sui siti specializzati, \"La forza mia\" risulta essere l'MP3 pi\u00f9 scaricato fra i brani di Sanremo.\nDurante la quarta serata della kermesse, il 20 febbraio, Marco Carta si \u00e8 esibito accompagnato dal gruppo musicale dei Tazenda, interpretando parte della canzone in lingua sarda (Carta ed i Tazenda hanno inciso in studio questa versione, chiamandola appunto \"Sa fortza mea\", ed \u00e8 contenuta nell'album dei Tazenda \"Il nostro canto - Live in Sardinia\"). Nella serata conclusiva del festival il 21 febbraio, Marco Carta vince la manifestazione, battendo gli altri due artisti arrivati in finale, Povia (secondo) e Sal da Vinci (terzo). Carta era il pi\u00f9 giovane concorrente in gara.\nIl video.\nIl video musicale prodotto per \"La forza mia\" \u00e8 stato diretto dal regista Gaetano Morbioli e trasmesso dai canali dedicati a partire dal 18 febbraio 2009. Nel video, ambientato a Londra, si alternano sequenze di Marco Carta che interpreta il brano, prima in un ambiente chiuso, ed in seguito sopra un ponte, ad altre immagini che ritraggono gente comune in attivit\u00e0 quotidiane. Il video ha superato 2.000.000 di visualizzazioni."}
{"id": "2287950", "revid": "932277", "url": "https://it.wikipedia.org/wiki?curid=2287950", "title": "Mantello litosferico", "text": "Il mantello litosferico si trova immediatamente sotto la crosta terrestre, con la quale forma la litosfera, di consistenza rigida e con uno spessore che varia dai 75 km, sotto i bacini oceanici, ai 100-130 km, sotto i continenti."}
{"id": "2287959", "revid": "110157", "url": "https://it.wikipedia.org/wiki?curid=2287959", "title": "Balassagyarmat", "text": "Balassagyarmat (in slovacco: Bal\u00e1\u017eske \u010earmoty, in tedesco: Jahrmarkt) \u00e8 una citt\u00e0 di 15.570 abitanti situata nella provincia di N\u00f3gr\u00e1d, nell'Ungheria settentrionale.\nGeografia fisica.\nLa citt\u00e0 giace sulla riva sinistra del fiume Ipel', che delinea il confine statale con la Slovacchia.\nStoria.\nLo stemma della citt\u00e0 riporta l'iscrizione \"Civitas Fortissima\" perch\u00e9 nel gennaio 1919 le truppe cecoslovacche attraversarono la linea di demarcazione delineata nel dicembre 1918 in preparazione del Trattato del Trianon, occupando illegalmente le citt\u00e0 a Sud del confine, inclusa Balassagyarmat. La popolazione locale riusc\u00ec a respingere le truppe cecoslovacche in un serio scontro militare in cui persero la vita molti dei civili partecipanti.\nDurante la Seconda guerra mondiale, Balassagyarmat fu presa dalle truppe sovietiche del secondo Fronte ucraino nel corso della offensiva di Budapest.\nCollegamenti esterni.\nSito della citt\u00e0"}
{"id": "2287967", "revid": "6923", "url": "https://it.wikipedia.org/wiki?curid=2287967", "title": "Torre del Pagatore", "text": "La Torre del Pagatore era una torre costiera situata nel comune di Monte Argentario. La sua ubicazione era in prossimit\u00e0 della costa nord-orientale del promontorio dell'Argentario, nei pressi della localit\u00e0 di Terra Rossa.\nLa torre fu edificata dagli Spagnoli nella prima met\u00e0 del Seicento per implementare il sistema difensivo dello Stato dei Presidii, con il compito di vigilare la Laguna di Orbetello e, in particolar modo, il punto di imbarco e sbarco di passeggeri e merci che compivano la traversata della laguna per coprire la distanza tra il promontorio e la citt\u00e0 di Orbetello. L'approdo argentarino si trovava approssimativamente nel punto in cui ha inizio l'ottocentesco ponte della diga.\nIl complesso difensivo ospitava al pian terreno anche gli uffici doganali, che di fatto hanno conferito la denominazione alla torre.\nAll'inizio dell'Ottocento, durante il dominio napoleonico, nell'area attorno alla torre furono realizzate altre strutture difensive temporanee, prevalentemente piccoli fortini protetti da fossati, che in seguito furono completamente dismessi. In quel periodo, la torre risultava quasi sicuramente gi\u00e0 abbandonata, tanto da risultare in rovina nel 1819.\nDella Torre del Pagatore, di cui sono state perse completamente le tracce oramai da moltissimo tempo, \u00e8 stato possibile identificare grossolanamente l'aspetto architettonico, grazie alla sua raffigurazione grafica in alcune mappe storiche, in cui appare a pianta circolare, priva di coronamenti sommitali, con basamento a scarpa appena abbozzato."}
{"id": "2287969", "revid": "287204", "url": "https://it.wikipedia.org/wiki?curid=2287969", "title": "Daniel Adejo", "text": "Caratteristiche tecniche.\nNasce come laterale d'attacco, ma viene progressivamente arretrato, prima come esterno destro di centrocampo poi come difensore centrale e, occasionalmente, terzino destro. Dotato di notevole corsa, concentrazione e tenacia, \u00e8 possente fisicamente, abile nel colpo di testa e preciso nelle rimesse laterali.\nCarriera.\nClub.\nGioca la sua prima stagione da titolare nel 2006-2007 in Serie D, girone D, presso la squadra padovana dell'Este. Durante questa stagione viene selezionato nella Rappresentativa della L.N.D. e partecipa al Torneo Nazionale Giovanile di Viareggio.\nNel 2007 viene notato e seguito dal Milan, dopo le visite mediche era pronto per la firma ma riceve una proposta dalla Reggina, e a seguito di diversi colloqui tra giocatore e societ\u00e0 decide di firmare con gli amaranto, venendo immediatamente aggregato alla squadra Primavera, con la quale disputa per due stagioni il campionato di categoria. Si mette particolarmente in mostra nell'edizione 2008 del Torneo di Viareggio, nella quale segna anche un gol contro l'Olympiakos, e soprattutto nell'nell'edizione 2009. Esordisce in Serie A il 1\u00ba marzo 2009 in Reggina-Fiorentina (1-1), sostituendo all'83' Alessio Sestu, e il 22 marzo gioca la sua prima partita da titolare allo Stadio Giuseppe Meazza di Milano, in Inter-Reggina (3-0). Termina la sua prima stagione tra i professionisti con otto presenze in Serie A.\nNella stagione 2009-2010 gioca con grande continuit\u00e0, disputando 26 partite in Serie B, e la stagione successiva si conferma come uno dei titolari inamovibili della squadra di Gianluca Atzori; scende in campo 36 volte, e gioca anche due partite nei play-off, che per\u00f2 segnano la sconfitta in semifinale della contro il Novara. Resta a Reggio Calabria anche per la stagione 2011-2012, confermato dall'allenatore Roberto Breda. Riconfermato per la stagione stagione 2012-2013 sigla la sua prima rete in carriera il 22 settembre 2012 chiudendo i conti della gara Padova-Reggina terminata 3-2. Nella gara interna tra Reggina e Ternana 1-1 del 16 novembre 2012 timbra la centesima presenza in campionato con la maglia amaranto.\nNella stagione 2014-2015, dopo aver rescisso con la squadra calabrese, si lega con un contratto biennale al Kalloni, squadra militante nella massima serie greca, che durante il girone di andata dello stesso anno si guadagna un posto tra le prime in classifica. Dopo aver lasciato il club greco nel gennaio del 2016, nel successivo mese di febbraio va all'Aberdeen, e dopo non aver trovato l'accordo con il team scozzese, il 25 dello stesso mese viene ingaggiato, fino al 30 giugno, dal Vicenza.. Dopo aver giocato le ultime 12 partite da titolare conquista la salvezza con la squadra. Il 1\u00ba luglio rinnova con la societ\u00e0 vicentina fino al 30 giugno 2018. Il 26 maggio 2017 trova l'accordo con la dirigenza biancorossa per la risoluzione del contratto.\nIl 21 luglio 2017 firma un triennale con la . Un mese e 9 giorni dopo rescinde il contratto con il club granata.\nIl 30 gennaio 2018 firma con il Kerkyra, squadra greca che milita nel campionato di massima serie, un contratto fino a giugno 2018.\nNazionale.\nNel 2009 viene convocato con la Nazionale Nigeria Under-20 con cui ha disputato il Mondiale di categoria in Egitto siglando anche una rete a Tahiti in 4 presenze.\nStatistiche.\nPresenze e reti nei club.\n\"Statistiche aggiornate al 10 dicembre 2016.\""}
{"id": "2287970", "revid": "2092989", "url": "https://it.wikipedia.org/wiki?curid=2287970", "title": "Pagsanjan", "text": "Pagsanjan \u00e8 una municipalit\u00e0 di Seconda classe delle Filippine, situata nella Provincia di Laguna, nella Regione del CALABARZON.\nPagsanjan \u00e8 formata da 16 baranggay:"}
{"id": "2287971", "revid": "110157", "url": "https://it.wikipedia.org/wiki?curid=2287971", "title": "B\u00e1tonyterenye", "text": "B\u00e1tonyterenye \u00e8 una citt\u00e0 di 13.555 abitanti situata nella provincia di N\u00f3gr\u00e1d, nell'Ungheria settentrionale, poco distante dall'abitato di Kisterenye, famoso per il suo castello."}
{"id": "2287974", "revid": "411198", "url": "https://it.wikipedia.org/wiki?curid=2287974", "title": "Rifollamento", "text": "Il rifollamento \u00e8 un fenomeno di plasticizzazione che avviene nelle unioni meccaniche (ad esempio nella lamiera in acciaio nel caso di unioni bullonate o chiodate, nel calcestruzzo per effetto degli spinotti in acciaio o del legno per collegamenti chiodati) ma che pu\u00f2 avvenire anche, ad esempio, nella ricalcatura.\nQuando viene superata la tensione di rifollamento del materiale giuntato si ha la plasticizzazione della superficie di contatto dello stesso con il connettore con successiva ovalizzazione del foro."}
{"id": "2287975", "revid": "1718925", "url": "https://it.wikipedia.org/wiki?curid=2287975", "title": "P\u00e1szt\u00f3", "text": "P\u00e1szt\u00f3 \u00e8 una citt\u00e0 di 9.951 abitanti situata nella provincia di N\u00f3gr\u00e1d, nell'Ungheria settentrionale."}
{"id": "2287978", "revid": "1573940", "url": "https://it.wikipedia.org/wiki?curid=2287978", "title": "Scoglio Ernest-Legouv\u00e9", "text": "Lo scoglio Ernest-Legouv\u00e9 \u00e8 un supposto isolotto situato nell'Oceano Pacifico meridionale a sud delle isole Tuamotu e ad est della Nuova Zelanda. Misurerebbe 100 metri di lunghezza.\nStoria.\nLo scoglio sarebbe stato scoperto nel 1902 dal capitano della nave francese \"Ernest\u2011Legouv\u00e9\". In seguito venne segnalato nel bollettino ai marinai 164/1122/1902 di Parigi, e l'Organizzazione idrografica internazionale ne diede notizia il 9 febbraio 1957, dandone le coordinate stimate . \u00c8 stato ricercato senza successo nel 1982 e nel 1983, il che porterebbe a pensare che si tratti di un'isola fantasma.\nCionondimeno, lo scoglio figura su alcune carte geografiche (per esempio nell'edizione 2005 del \"National Geographic Atlas of the World\")."}
{"id": "2287980", "revid": "110157", "url": "https://it.wikipedia.org/wiki?curid=2287980", "title": "R\u00e9ts\u00e1g", "text": "R\u00e9ts\u00e1g \u00e8 una citt\u00e0 di 3.009 abitanti situata nella provincia di N\u00f3gr\u00e1d, nell'Ungheria settentrionale."}
{"id": "2287982", "revid": "124171980", "url": "https://it.wikipedia.org/wiki?curid=2287982", "title": "Tramvie Elettriche Bergamasche", "text": "La Tramvie Elettriche Bergamasche S.p.A (TEB) \u00e8 una societ\u00e0 per azioni controllata da ATB Mobilit\u00e0, dalla Provincia e dalla Camera di commercio di Bergamo. Il suo oggetto sociale \u00e8 la progettazione, la costruzione e l'esercizio di linee tranviarie nel territorio della provincia orobica. Gestisce l'unica linea tranviaria realizzata, la Bergamo-Albino (\"T1\").\nRete tranviaria.\nAl 2012, la rete tranviaria \u00e8 composta da un'unica linea in esercizio, la metrotranvia T1, che collega il capoluogo orobico alla cittadina di Albino.\nAltre due linee sono in fase di studio o di progettazione:\nStoria.\nFu costituita nel 2000 con quote paritarie conferite dall'amministrazione comunale e da quella provinciale di Bergamo.\nL'anno seguente indisse la gara per la costruzione del tronco Bergamo \u2013 Alzano Centro della tranvia Bergamo-Albino, la quale fu aggiudicata dal Consorzio Cooperative Costruzioni di Bologna. A seguito del fallimento del consorzio, nel luglio 2005 la TEB dovette ripetere la gara, comprendente in questo caso anche il tratto Alzano Centro\u00a0\u2013 Albino. I nuovi lavori furono assegnati a un'associazione temporanea di imprese comprendenti diverse societ\u00e0 di costruzioni, mentre la direzione degli stessi fu affidata dalla TEB alla Metropolitana Milanese. Durante lo stesso 2005, il comune di Bergamo cedette le sue azioni ad ATB Mobilit\u00e0.\nLa Bergamo-Albino fu aperta nel corso del 2009. Da quell'anno, la societ\u00e0 tranviaria esercisce provvisoriamente il servizio tranviario in attesa che sia assegnato tramite gara all'impresa, o a un gruppo di imprese, che dovrebbe gestire il servizio di trasporto pubblico nella provincia di Bergamo o in una delle sue sottoreti.\nAl 2011, un decimo del capitale sociale risulta essere detenuto dalla Camera di commercio di Bergamo.\nMateriale rotabile.\nLa TEB possiede un unico deposito, posto a servizio della Bergamo-Albino e sito all'interno del comune di Ranica.\nI tram in esercizio sono quattordici AnsaldoBreda Sirio a cinque elementi con sessantadue posti a sedere e centosettantasette in piedi. Gli allestimenti interni sono curati da Krizia, mentre quelli esterni sono curati da Pininfarina.\nSono presenti inoltre un carro di manutenzione e soccorso (Unimog) e un rimorchio tranviario per la manutenzione di linea."}
{"id": "2287985", "revid": "92723", "url": "https://it.wikipedia.org/wiki?curid=2287985", "title": "Ibleto di Challant", "text": "Fu uno dei pi\u00f9 illustri membri della casata, ricordato soprattutto per avere ricoperto per diversi anni la carica di capitano generale e governatore del Piemonte (1379-1404) e per aver fatto costruire il castello di Verr\u00e8s.\nBiografia.\nEra figlio di Giovanni di Challant, quintogenito di Ebalo Magno, e dal padre ricevette in eredit\u00e0 i feudi di Challant, Montjovet, Chenal, Saint-Vincent e Graines.\nSpos\u00f2 in prime nozze la cugina Giacometta di Challant, figlia del signore di Ch\u00e2tillon Pietro, divenendo cos\u00ec a sua volta feudatario di questa importante localit\u00e0 fortificata. Si rispos\u00f2 in seguito con Giovanna di Nus (detta Giannetta), il cui genitore era Giacomo proprietario dell'omonimo castello. Ebbe undici figli, alcuni dei quali nati fuori dal matrimonio, tra cui Giovanni (che divenne signore di Ch\u00e2tillon, Graines e della valle di Gressoney), Amedeo e Francesco (che gli succedette come signore (poi primo conte) di Challant, Verr\u00e8s, Issogne e degli altri feudi).\nVita militare e politica.\nNel 1362 conquist\u00f2 a beneficio del conte di Savoia il castello di Castruzzone, presso Ivrea. Nel 1366 segu\u00ec il \"Conte Verde\" Amedeo VI di Savoia nella sua spedizione militare in Oriente che vide la sottomissione di Gallipoli e la sconfitta dei turchi e dei bulgari.\nNel 1377 tenne prigioniero per circa un anno nel castello di Montjovet il vescovo di Vercelli Giovanni Fieschi, per costringerlo a cedere la signoria di Biella al conte di Savoia.\nSempre agli ordini di Amedeo VI partecip\u00f2 alla spedizione di Napoli, durante la quale nel 1383 mor\u00ec a Montesarchio suo figlio Amedeo, e nel 1384 fu il comandante delle truppe sabaude durante l'assedio di Sion.\nNel 1385 fu nominato da Amedeo VI, insieme a suo cugino Aimone di F\u00e9nis, cavaliere dell'Ordine del Collare di Savoia, in seguito chiamato Ordine supremo della Santissima Annunziata. Furono il 18\u00b0 e il 19\u00b0 nobile ad avere accesso nell'ordine e i primi della famiglia Challant.\nDal 1379 al 1404 ricopr\u00ec la prestigiosa carica di capitano generale e governatore del Piemonte.\nTra le altre dignit\u00e0 che ricopr\u00ec nel corso degli anni fu inoltre balivo della Val di Susa, podest\u00e0 di Ivrea, ambasciatore e consigliere di Amedeo VI e della contessa di Savoia Bona di Borbone, rettore di Biella, Chieri, Torino, Pinerolo e Nizza, ministro del conte sabaudo alla dieta e al congresso di Sion (nell'agosto 1390 inviato da Amedeo VIII presso il duca di Borgogna per chiedere in moglie per questi la figlia Maria), castellano di Avigliana e di Prangins.\nEredit\u00f2 da Pietro di Challant Cly il feudo di Ch\u00e2tel-Saint-Denis presso Friburgo e dagli zii Pietro e Giacomo il territorio di Adorno, fu investito di Ch\u00e2tel-Argent e ottenne in dono dai conti di Savoia i possedimenti di Surpierre, Gaglianico e di una parte di Saint-Pierre.\nI castelli di Verr\u00e8s e Issogne.\nNel 1372 ricevette ufficialmente da Amedeo VI di Savoia il feudo di Verr\u00e8s, che gli era stato gi\u00e0 affidato alcuni anni prima, e fece costruire dalle fondamenta l'attuale castello, una possente fortezza militare avente la forma di un cubo del lato di trenta metri che egli elesse a sua dimora. I lavori di costruzione del maniero durarono circa trent'anni e terminarono nel 1390, come ricorda un'incisione sull'architrave della prima porta che si incontra salendo al primo piano.\nNel 1379 acquist\u00f2 dal vescovo di Aosta il feudo di Issogne, divenendo cos\u00ec padrone di tutta la valle del fiume Evan\u00e7on e della porzione di terre centrali su cui questa si affaccia. Inizi\u00f2 quindi a ingrandire e ristrutturare il castello di Issogne, in precedenza sede vescovile.\nLa successione.\nMor\u00ec il 21 settembre 1409 nel castello da lui edificato, all'et\u00e0 di 79 anni circa, e venne sepolto nella cripta della cappella di Santa Caterina nella prevostura di Saint-Gilles a Verr\u00e8s, che aveva fatto costruire nel 1405.\nIl suo successore avrebbe dovuto essere il figlio Amedeo, ma egli mor\u00ec nel 1383 durante una campagna militare agli ordini di Amedeo VI di Savoia. L'altro figlio Francesco, che aveva intrapreso la vita sacerdotale, venne allora dispensato dagli ordini sacri e alla morte di Ibleto divenne il nuovo signore di Challant, Verr\u00e8s, Issogne, Montjovet, Chenal e Saint-Vincent, e nel 1424 fu nominato da Amedeo VIII di Savoia primo conte di Challant."}
{"id": "2287991", "revid": "121837", "url": "https://it.wikipedia.org/wiki?curid=2287991", "title": "Associazione AB Doradus", "text": ""}
{"id": "2287992", "revid": "736476", "url": "https://it.wikipedia.org/wiki?curid=2287992", "title": "M\u00fcnsterland", "text": "Il M\u00fcnsterland \u00e8 una regione della Renania Settentrionale-Vestfalia (\"Nordrhein-Westfalen\"), nella Germania nord-occidentale, che prende il nome dalla citt\u00e0 di M\u00fcnster, attorno alla quale si estende per circa .\nGeografia.\nGeografia fisica.\nI confini della regione non sono ben definiti: approssimativamente sono rappresentati dalla Foresta di Teutoburgo (\"Teutoburger Wald\") a nord-est, il fiume Lippe a sud e i Paesi Bassi ad ovest.\nPopolazione.\nLa zona consta di circa abitanti (dati del 2005).\nDa vedere.\nI castelli del M\u00fcnsterland.\nLa zona \u00e8 disseminata di numerosi castelli (ve ne sono circa un centinaio), molti dei quali costruiti sull'acqua.\nTra i pi\u00f9 famosi, vi sono:\nPersonaggi celebri.\nTra i personaggi celebri legati al M\u00fcnsterland, citiamo:"}
{"id": "2287993", "revid": "767487", "url": "https://it.wikipedia.org/wiki?curid=2287993", "title": "Sz\u00e9cs\u00e9ny", "text": "Sz\u00e9cs\u00e9ny \u00e8 una citt\u00e0 di 6.009 abitanti situata nella provincia di N\u00f3gr\u00e1d, nell'Ungheria settentrionale."}
{"id": "2287994", "revid": "2092989", "url": "https://it.wikipedia.org/wiki?curid=2287994", "title": "Pakil", "text": "Pakil \u00e8 una municipalit\u00e0 di Quinta classe delle Filippine, situata nella Provincia di Laguna, nella Regione del CALABARZON.\nPakil \u00e8 formata da 13 baranggay:"}
{"id": "2287999", "revid": "599013", "url": "https://it.wikipedia.org/wiki?curid=2287999", "title": "Ritorno a Brideshead", "text": ""}
{"id": "2288002", "revid": "48344", "url": "https://it.wikipedia.org/wiki?curid=2288002", "title": "Stellacard", "text": ""}
{"id": "2288003", "revid": "71433", "url": "https://it.wikipedia.org/wiki?curid=2288003", "title": "Brideshead Revisited", "text": ""}
{"id": "2288004", "revid": "327653", "url": "https://it.wikipedia.org/wiki?curid=2288004", "title": "Frammento di Fayyum", "text": ""}
{"id": "2288006", "revid": "599013", "url": "https://it.wikipedia.org/wiki?curid=2288006", "title": "SDOF", "text": ""}
{"id": "2288007", "revid": "767487", "url": "https://it.wikipedia.org/wiki?curid=2288007", "title": "Stellan Nilsson", "text": "Carriera.\nClub.\nInizia la carriera nel 1942 nel dove rimane sino al 1950, quando divorzia dalla societ\u00e0 per andare in Italia tra le file del . A Genova resta due anni, poi va in Francia, dove gioca per l'Angers e per l'Olympique Marsiglia. Si ritira dal calcio nel 1955.\nNazionale.\nIn Nazionale gioca 17 partite segnando 4 goal. Ha partecipato nel 1948 alle Olimpiadi di Londra, vincendo la medaglia d'oro. Ha partecipato anche ai Mondiali del 1950."}
{"id": "2288009", "revid": "2092989", "url": "https://it.wikipedia.org/wiki?curid=2288009", "title": "Pangil", "text": "Pangil \u00e8 una municipalit\u00e0 di Quinta classe delle Filippine, situata nella Provincia di Laguna, nella Regione del CALABARZON.\nPangil \u00e8 formata da 8 baranggay:"}
{"id": "2288010", "revid": "287204", "url": "https://it.wikipedia.org/wiki?curid=2288010", "title": "Telaio shear type", "text": "Il telaio shear type \u00e8 un modello di telaio multipiano che oscilla per effetto di un moto ondulatorio del suolo. Tale telaio \u00e8 caratterizzato da travi (o traversi) supposti indeformabili (infinitamente rigidi) in cui si considera concentrata la massa M del sistema e pilastri (o piedritti) flessibili, di rigidezza k, di massa trascurabile rispetto ai traversi.\nSiffatto modello viene utilizzato al fine di semplificare il lavoro computazionale nelle verifiche a taglio."}
{"id": "2288012", "revid": "1458600", "url": "https://it.wikipedia.org/wiki?curid=2288012", "title": "Paola Masino", "text": "Biografia.\nSecondogenita di Enrico Masino e dell'aristocratica Luisa Sforza, che si trasferiscono pochi anni dopo la sua nascita a Roma, Paola Masino vive in un ambiente familiare che ha la passione della letteratura e della musica. Viene avviata dal padre, fin da giovanissima, alla lettura dei classici ed all'ascolto dei prediletti Beethoven, Mozart e Wagner. Nel 1924 scrive un dramma, \"Le tre Marie\", che fa conoscere a Pirandello, dietro incoraggiamento del padre, ricevendone vaghi segni di incoraggiamento.\nNel marzo del 1927 conosce Massimo Bontempelli che \u00e8 separato dalla moglie e ha trent'anni pi\u00f9 di lei, con il quale inizia una relazione, contrastata dalla famiglia, e una collaborazione letteraria: Paola collabora alla rivista \u00ab900\u00bb, diretta da Bontempelli, e insieme scrivono il dramma, mai pubblicato, \"Il naufragio del Titanic\".\nTrasferitasi nel 1929 a Firenze e poi, ormai maggiorenne, a Parigi con Bontempelli, lavora come segretaria di redazione dell'\u00abL'Europe Nouvelle\u00bb e al \"Bureau International de Coop\u00e9ration Intellectuelle\", frequentando intellettuali ed artisti italiani e stranieri in quel momento presenti in Francia, quali Il'ja Ehrenburg, Ram\u00f3n G\u00f3mez de la Serna, Paul Val\u00e9ry, Max Jacob, Andr\u00e9 Maurois, Andr\u00e9 Gide, Emil Ludwig, Giorgio de Chirico, Alberto Savinio, Luigi Pirandello, Guido Peyron, Filippo de Pisis, Nino Bertoletti, Pasquarosa Marcelli Bertoletti, Giovanni Comisso, Adriana Pincherle, Onofrio Martinelli, Arturo Loria; incontra altres\u00ec e si lega di amicizia a Jos\u00e9phine Baker, alla pittrice russa Polia Chentoff, della quale parler\u00e0 diffusamente nel volume \"Album di vestiti\" e a Kiki de Montparnasse. A Parigi, il 29 maggio 1930 de Pisis dipinger\u00e0 il suo ritratto, uno dei rarissimi riservati dal pittore a figure femminili. Tornata a Roma nel 1931, vi pubblica i racconti \"Decadenza della morte\" e il romanzo \"Monte Ignoso\", col quale ottiene un riconoscimento al Premio Viareggio.\nSegue, nel 1933, il romanzo \"Periferia\", scritto nello stile del realismo magico, che ottiene il secondo premio al \"Viareggio\", ma non piace alla censura fascista, che vi trova critiche al regime. Anche Bontempelli, accademico d'Italia dal 1931, inizia a prendere le distanze dal fascismo finch\u00e9 le sue aperte critiche provocano la sua espulsione dal Partito e nel 1939 una sorta di esilio a Venezia, dove la Masino lo segue, andando a vivere a Palazzo Contarini delle Figure. Qui porta a compimento, nei primi del 1940, il nuovo romanzo \"Nascita e morte della massaia\" che appare a puntate sul settimanale \u00abTempo\u00bb: sgradito anch'esso al Regime, ne \u00e8 impedita la pubblicazione, che avverr\u00e0 solo nel 1945.\nCon la caduta di Mussolini, nel luglio del 1943, Paola e Massimo Bontempelli tornano a Roma, dove alla fine dell'anno vengono a sapere della condanna a morte decretata dal nuovo regime di Sal\u00f2 per Bontempelli e dell'esilio per Paola: si nascondono in casa di amici fino alla liberazione di Roma, nel giugno del 1944. Insieme con Alberto Moravia, Alberto Savinio e Guido Piovene fondano il settimanale \u00abCitt\u00e0\u00bb poi si trasferiscono a Milano e si avvicinano al Partito comunista: trattando tematiche politiche e sociali, Paola collabora alle riviste \"Spazio\", \"Epoca\", \"1945\", \"Crimen\", \"Foemina\", \"Mercurio\", \"Noi donne\" e \"Vie Nuove\". Segue da inviata il ricostituito Festival del cinema di Venezia e fa parte della giuria nell'edizione del 1949, mentre nel 1947 era uscita una sua raccolta di \"Poesie\".\nNel 1950 Paola e Massimo Bontempelli lasciano Venezia e ritornano definitivamente a Roma: Paola collabora alla Rai, compone libretti d'opera, si dedica alle traduzioni, continua a scrivere i quaderni di Appunti e, dopo la morte di Bontempelli, avvenuta nel 1960, si occupa degli scritti di Massimo per un'edizione in due volumi delle sue opere. Tiene anche un diario, traduce Balzac, Valery Larbaud, Jean Cocteau, Hector Malot, J.A. Barbey d'Aurevilly, Genevi\u00e8ve Tabouis, Madame de La Fayette e Stendhal e compone una ampia autobiografia dal titolo \"Album di vestiti\", che inserisce nei quaderni di Appunti che \u00e8 andata via via scrivendo. L'ultima sua opera \u00e8 il poema \"Ninna nanna\", pubblicato nel 1966 dalla rivista \u00abLa Battana\u00bb: poi, \u00e8 il silenzio e Paola Masino muore, dimenticata, il 27 luglio 1989. Vengono pubblicati postumi i volumi \"Colloquio di notte\" nel 1994, che raccoglie i racconti pubblicati su riviste negli anni '30 e '40, oltre a tre racconti inediti, \"Io, Massimo e gli altri-autobiografia di una figlia del secolo\" nel 1995, \"Cinquale ritrovato\" nel 2004, che raccoglie tre racconti pubblicati in precedenza e nel 2015 il volume \"Album di vestiti\". Nel 2001 la Fondazione Arnoldo e Alberto Mondadori ha edito un importante catalogo biografico, in occasione di una grande Mostra e di un Convegno su Paola, inaugurati dal Presidente della Repubblica Carlo Azeglio Ciampi nella sede della Casa delle Letterature in Roma. Il 16 luglio 2010 il Comune di Roma appone una targa commemorativa sulla casa di Viale Liegi 6, Roma, ove Paola Masino \u00e8 vissuta fino alla sua morte. \u00c8 sepolta a Roma nel Cimitero Flaminio."}
{"id": "2288022", "revid": "125659483", "url": "https://it.wikipedia.org/wiki?curid=2288022", "title": "Guglielmo di Malines", "text": "Fu priore del Santo Sepolcro, poi Patriarca latino di Gerusalemme dal 1130 al 1145.\nQuando divenne Patriarca risolse una disputa tra il monarca ed il precedente patriarca, Stefano de La Fert\u00e9, in favore del monarca.\nFu un importante sostenitore di Melisenda durante la reggenza di lei, ed \u00e8 descritto come un uomo capace ed allo stesso tempo flessibile.\nNel 1132-33, insieme ad alcuni cittadini, Guglielmo assunse l'iniziativa di costruire un castello a Yalo per sorvegliare la strada tra Gerusalemme e Giaffa; fu chiamato \"Castrum Arnaldi\" e divenne in seguito una piazzaforte dei Templari.\nNel 1139 Guglielmo si oppose ad un progetto dell'Arcivescovo di Tiro Fulcherio di Angoul\u00eame che, allo scopo di ricostituire l'unit\u00e0 della sua provincia, aveva offerto di sottomettersi al patriarca di Antiochia in cambio delle sue suffraganee che si trovavano nel Principato d'Antiochia e quindi sotto l'autorit\u00e0 del suo patriarca.\nNonostante Roma avesse dato il suo consenso Guglielmo non accett\u00f2 e l'arcivescovo di Tiro dovette accontentarsi dell'obbedienza dei vescovi della vecchia Phoenicia che avevano sede all'interno dei confini del Regno di Gerusalemme e del suo patriarcato, mentre i tre vescovati di Tripoli continuarono a dipendere da Antiochia.\nMor\u00ec il 27 settembre 1145 in Palestina."}
{"id": "2288023", "revid": "253269", "url": "https://it.wikipedia.org/wiki?curid=2288023", "title": "Susan Blakely", "text": "Biografia.\nIl suo primo ruolo di una certa rilevanza fu nel film \"L'inferno di cristallo\" (1974), con Paul Newman e Steve McQueen.\nPartecip\u00f2 anche a \"Happy Days - La banda dei fiori di pesco\", alla miniserie televisiva \"Il ricco e il povero\", nella parte di Julie Prescott grazie al quale ottenne un Golden Globe, e al film tv \"Bunker\".\nLa si ricorda anche per l'interpretazione in \"Airport '80\", ultima pellicola ufficiale della serie di film iniziata con \"Airport\"."}
{"id": "2288025", "revid": "2092989", "url": "https://it.wikipedia.org/wiki?curid=2288025", "title": "Pila (Laguna)", "text": "Pila \u00e8 una municipalit\u00e0 di Quarta classe delle Filippine, situata nella Provincia di Laguna, nella Regione del CALABARZON.\nPila \u00e8 formata da 17 baranggay:"}
{"id": "2288028", "revid": "230622", "url": "https://it.wikipedia.org/wiki?curid=2288028", "title": "Wolfcub", "text": ""}
{"id": "2288030", "revid": "111325", "url": "https://it.wikipedia.org/wiki?curid=2288030", "title": "Batticuore a mezzanotte", "text": ""}
{"id": "2288034", "revid": "189857", "url": "https://it.wikipedia.org/wiki?curid=2288034", "title": "Liquefazione dei terreni", "text": ""}
{"id": "2288037", "revid": "729019", "url": "https://it.wikipedia.org/wiki?curid=2288037", "title": "Torre del Pertuso", "text": "La Torre del Pertuso era una torre costiera situata nel comune di Monte Argentario. La sua ubicazione era alla sommit\u00e0 dell'omonimo poggio, che costituisce l'appendice orientale del promontorio dell'Argentario, chiudendo a ovest la spiaggia del Tombolo della Feniglia e a nord l'insenatura del porto di Cala Galera.\nLa torre fu costruita in epoca medievale, quando l'intero territorio era controllato dagli Aldobrandeschi. Tuttavia, nelle epoche successive la struttura assunse un ruolo marginale nell'ambito del sistema difensivo costiero dell'Argentario, tanto che spesso veniva omessa da diverse mappe storiche.\nAndata in rovina gi\u00e0 nel tardo periodo rinascimentale, gli Spagnoli riutilizzarono l'area in cui sorgeva installando batterie di cannoni, in grado di colpire anche a distanza: la presenza della struttura difensiva riqualificata appare invece in numerosi documenti e mappe del periodo settecentesco.\nNei primi anni dell'Ottocento furono smantellate le batterie di cannoni, poco prima della definitiva caduta politica dello Stato dei Presidii.\nDell'originaria Torre del Pertuso non \u00e8 stato possibile finora identificare, neppure a grandi linee, quello che era l'aspetto architettonico che la caratterizzava."}
{"id": "2288039", "revid": "767487", "url": "https://it.wikipedia.org/wiki?curid=2288039", "title": "Vacancy 2 - L'inizio", "text": "Vacancy 2 - L'inizio (\"Vacancy 2 - The First Cut\") \u00e8 un film del 2009, prequel di \"Vacancy\" uscito nel 2007.Il film \u00e8 diretto da Eric Bross e i protagonisti sono Trevor Wright, David Moscow e Agnes Bruckner.\nIl film \u00e8 uscito direttamente per l'home video il 18 febbraio 2009.\nTrama.\nAmbientato tre anni prima delle vicende avvenute in \"Vacancy\", nel film viene raccontata la storia e il perch\u00e9 della registrazione della prima videocassetta registrata nel motel e delle successive contenenti tutte efferati omicidi avvenuti nelle camere del motel stesso.\nProtagonisti della vicenda sono due fidanzati e un loro amico che decidono di fermarsi per la notte nel motel."}
{"id": "2288048", "revid": "34392", "url": "https://it.wikipedia.org/wiki?curid=2288048", "title": "Corpi di Weibel-Palade", "text": "In istologia, i corpi di Weibel-Palade sono degli organelli citoplasmatici presenti nelle cellule endoteliali che rivestono i vasi sanguigni e il cuore.\nI corpi prendono il nome dei due scienziati che li descrissero per primi nel 1964.\nQuesti organelli svolgono un ruolo importante nell'emostasi della coagulazione del sangue e nell'infiammazione.\nContengono principalmente 2 complessi proteici: il fattore di von Willebrand e la P-selectina.\nIl fatto che la P-selectina sia gi\u00e0 presente all'interno della cellula e quindi non debba essere neo-sintetizzata permette un'esposizione molto rapida di questa molecola da parte dell'endotelio: \u00e8 infatti coinvolta gi\u00e0 nella prima fase di adesione del processo infiammatorio. "}
{"id": "2288051", "revid": "287204", "url": "https://it.wikipedia.org/wiki?curid=2288051", "title": "Marcel Pourbaix", "text": "Effettu\u00f2 i suoi noti studi sulla corrosione all'universit\u00e0 di Bruxelles. Il suo maggior successo fu il cosiddetto Diagramma di Pourbaix, che relaziona graficamente il rapporto \"potenziale-pH\" tramite l'utilizzo dell'equazione di Nernst.\nNel 1963, Pourbaix produsse l'\"Atlante degli equilibri elettrochimici in soluzione acquosa\", contenente i diagrammi di tutti gli elementi conosciuti al tempo. Ne cominci\u00f2 la classificazione intorno al 1950.\nMarcel Pourbaix fu anche pianista."}
{"id": "2288059", "revid": "1305772", "url": "https://it.wikipedia.org/wiki?curid=2288059", "title": "Cecilia Reyes", "text": "Cecilia Reyes \u00e8 un personaggio dei fumetti Marvel creato da Scott Lobdell (testi) e Carlos Pacheco (disegni). Apparsa per la prima volta sulle pagine di \"X-Men\" (seconda serie) n. 65 (giugno 1997), la portoricana Cecilia entr\u00f2 brevemente nell'omonima squadra di mutanti, ma al contrario di coloro che ne facevano gi\u00e0 parte non nutriva alcun interesse in azioni supereroiche, desiderando soltanto vivere una vita ordinaria ed esercitare la sua professione.\nBiografia del personaggio.\nZero Tolerance.\nCecilia Reyes desider\u00f2 diventare medico fin da quando il padre mor\u00ec davanti ai suoi occhi, ucciso da un colpo di pistola. Avveratosi il suo sogno, fu costretta dalle circostanze ad unirsi agli X-Men quando il governo avvi\u00f2 \"Operazione: Zero Tolerance\". Guidato dal cyborg Bastion, un esercito di umani riconvertiti in Sentinelle cominci\u00f2 a cacciare ed imprigionare tutti i mutanti residenti a New York, mentre Cecilia, assieme a Uomo Ghiaccio e Sabra, fugg\u00ec dalla citt\u00e0 per salvare gli X-Men prigionieri.\nX-Men.\nDapprima restia ad unirsi agli X-Men poich\u00e9 desiderosa di condurre una vita normale, dopo aver sofferto sulla propria pelle il razzismo anti-mutante, aver parlato con Devil e lottato contro Pyro, accett\u00f2 i suoi poteri e si un\u00ec al team mutante. Con gli X-Men visse parecchie avventure e combatt\u00e9 sia contro il demone N'Garai che contro il Re delle Ombre. Il primo la intrappol\u00f2 nella sua dimensione, dalla quale fu salvata dalla giovane Marrow, mentre il secondo le propose di tornare a vivere come una qualsiasi umana, proposta rifiutata dopo un iniziale tentennamento. Cecilia non indoss\u00f2 mai un proprio caratteristico costume, ma si attenne all'uniforme gialla e blu tipica degli allenamenti, tuttavia non adattandosi alle avventure del gruppo, col tempo prefer\u00ec occuparsi solamente della gestione del reparto medico dello Xavier Institute. Pi\u00f9 tardi, prese parte al conflitto fra i mutanti ed i Neo, supposti essere superiori ai primi nella scala evolutiva. Cecilia venne intrappolata all'interno del loro quartier generale localizzato in New York e per riuscire a sopravvivere cominci\u00f2 ad assumere il \"Rave\", droga capace di aumentare il potere della mutazione. Nel suo caso, il campo di forza che normalmente la proteggeva cominci\u00f2 a sviluppare anche capacit\u00e0 offensive sotto forma di punte, che le permisero di sopravvivere per parecchie settimane agli attacchi che i Neo le sferravano. Dopo il salvataggio degli X-Men, lo stesso Xavier si occup\u00f2 della sua disintossicazione attraverso sedute telepatiche. Assieme agli X-Men, Cecilia fu vista per l'ultima volta poco dopo il sacrificio di Colosso per sconfiggere il virus Legacy. La ragazza avendo tentato di rianimare inutilmente l'uomo, sconfitta, abbandon\u00f2 lo Xavier Institute.\nNeverland.\nDopo aver abbandonato lo Xavier Institute, Cecilia riapparve all'interno di \"Neverland\", campo di concentramento mutante ideato dalle alte sfere del progetto \"Weapon X\". Utilizzando le proprie conoscenze mediche, Cecilia tentava di alleviare i danni che la prigionia portava agli altri mutanti, fino a quando l'intera area non fu fatta detonare da Agent Zero. La sua morte venne confermata pi\u00f9 tardi sulle pagine di \"New Excalibur\" n. 1, per poi essere smentita dagli stessi dirigenti Marvel.\nNella mini \"X-Men: The 198\" il personaggio del colonnello Miguel Reyes fu introdotto nella continuity mutante con lo scopo di sorvegliare le mosse degli X-Men, e con l'intento di trovare indizi che lo aiutassero nella ricerca della sorella.\nNYX.\nCreduta morta, Cecilia riappare per aiutare Kiden Nixon e i suoi amici. Bench\u00e9 non si sappia se abbia mantenuto o meno o propri poteri dopo la decimazione, tenta di mantenere un basso profilo per non farsi riconoscere mentre gestisce un modesto centro medico per poveri e senza tetto.\nPoteri e abilit\u00e0.\nCecilia \u00e8 capace di generare un campo di forza bio-psichico attorno al proprio corpo in grado di deviare ed assorbire sia gli attacchi energetici che quello fisici. Imparando sempre meglio a gestire il proprio potere, la ragazza \u00e8 riuscita perfino ad espandere tale protezione a coloro che si trovano nelle sue immediate vicinanze, anche se il contraccolpo derivato dal confronto col nemico, che si abbatte sullo \"scudo\", si ripercuote sul suo sistema nervoso causandole dolore. Quando si trov\u00f2 prigioniera dei Neo, assumendo il \"Rave\" fu in grado di utilizzare la propria mutazione pure in modalit\u00e0 offensiva, riuscendo a generare sia punte che lame. Anche se abbastanza potente da riuscire a fermare gli attacchi fisici, il campo di forza \u00e8 assolutamente inutile contro i gas, i liquidi e le invasioni telepatiche. Oltre alla propria mutazione, Cecilia dispone di una laurea in medicina con specializzazione in chirurgia.\nAltre versioni.\nX-Men: The End.\nDopo esser riuscita a sopravvivere all'esperienza di \"Neverland\", in questo futuro alternativo Cecilia ha sposato Bestia ed oltre ad aver tre figli, Ciaran, Francesca e Miguel McCoy, la coppia gestisce il reparto medico dello Xavier Institute.\nAltri media.\nCinema.\nLa dottoressa Cecilia Reyes \u00e8 l'antagonista principale del film \"The New Mutants\" (2020), ed interpretata dall'attrice Alice Braga. Contrariamente ai fumetti, in questo film non \u00e8 un membro degli X-Men, si tratta di una versione della terribile e infida scienziata con gli stessi poteri di creare una barriera protettiva intorno a s\u00e9, ed una membra della fanatica organizzazione criminale, chiamata la \"Essex Corp\". Cecilia cerca in tutti i modi di riuscire ad imprigionare i giovani mutanti ma quando si accinge ad uccidere Mirage, viene orribilmente sbranata dal gigantesco Demone Orso."}
{"id": "2288062", "revid": "260133", "url": "https://it.wikipedia.org/wiki?curid=2288062", "title": "Tomaso Garzoni", "text": ""}
{"id": "2288066", "revid": "110157", "url": "https://it.wikipedia.org/wiki?curid=2288066", "title": "Redpath Museum", "text": "Il Redpath Museum \u00e8 un museo di storia naturale di propriet\u00e0 della McGill University, situato nel campus universitario all'859 di Sherbrooke Street West a Montr\u00e9al, Qu\u00e9bec (Canada). \u00c8 stato costruito nel 1882 come regalo da parte del barone dello zucchero Peter Redpath e, a quanto si dice, faceva parte di un tentativo per far s\u00ec che Sir William Dawson, Rettore della McGill dal 1855 al 1893, non lasciasse l'universit\u00e0. \nOspita collezioni di interesse per i settori dell'etnologia, biologia, paleontologia e mineralogia/geologia, create da alcuni degli stessi fondatori delle collezioni dello Smithsonian Institution e del Royal Ontario Museum. L'attuale direttore \u00e8 David Green.\nCommissionato da Redpath per ricordare il 25\u00ba anniversario della nomina di Sir John William Dawson a Rettore, il museo fu progettato da A.C. Hutchison e A.D. Steele. Il sito web della McGill University lo definisce come una \"eccentrica espressione di un eclettico Classicismo Vittoriano\", cos\u00ec come \"un insolito e tardo esempio di rinascita Greca del Nord America.\"\n\u00c8 il pi\u00f9 antico edificio in Canada costruito in modo specifico per essere un museo. Sia gli interni che gli esterni sono stati utilizzati come set per pubblicit\u00e0 televisive e per film come \"Barnum\" (1986) con Burt Lancaster e \"The Eye - Lo sguardo\" (1999) con Ashley Judd.\nLe collezioni.\nGeologia - Mineralogia.\nLe cinque collezioni di Geologia e Mineralogia, contenenti all'incirca 16.000 esemplari da tutto il mondo, sono identificate dalle loro lettere iniziali:\nEntomologia.\nLe collezioni di entomologia Lyman sono state trasferite nel 1961 al Macdonald Campus della McGill University, a Sainte Anne-de-Bellevue, da D. Keith McE. Kevan, professore alla McGill, portando alla creazione del Museo e Laboratorio di Ricerca Entomologico Lyman.\nPaleontologia.\nLa celebre collezione di fossili del museo deve molto della sua creazione a Sir William Dawson, che ha procurato non solo molti dei fossili di piante provenienti dalla Nuova Scozia, sua terra natale, ma anche tanti esemplari da tutto il mondo. Un altro importante contributo \u00e8 stato dato dal Dott. Thomas Clark, geologo canadese, una presenza costante al museo, famoso per il suo lavoro all'avanguardia sui fossili dell'Argillite di Burgess, alcuni dei pi\u00f9 antichi mai conosciuti.\nEtnologia.\nLa collezione etnologica e archeologica \u00e8 una delle pi\u00f9 antiche del Nord America e ha avuto inizio con la collezione di Sir William Dawson. Ulteriore materiale \u00e8 stato donato dalla Societ\u00e0 di Storia Naturale di Montreal. Oggi ha pi\u00f9 di 17.000 elementi provenienti dall'Africa, Antico Egitto, Oceania, Europa e Sud America. La collezione di manufatti delle Prime nazioni, che in passato faceva parte della collezione, \u00e8 adesso ospitata nel vicino McCord Museum a Montreal.\nMuseo di Toronto.\nPeter Redpath gestisce anche il Museo dello Zucchero Redpath a Toronto, aperto nel 1979 negli impianti di lavorazione della Redpath Sugar, aperti nel 1958 nella zona portuale.\nAssociazioni.\nIl Redpath Museum \u00e8 associato con: Canadian Museums Association (CMA), Canadian Heritage Information Network (CHIN) e Virtual Museum of Canada."}
{"id": "2288076", "revid": "1573940", "url": "https://it.wikipedia.org/wiki?curid=2288076", "title": "Al-Nahdiyya", "text": "Biografia.\nElla aveva una figlia di nome Umm Ubays, entrambe schiave di una donna del clan meccano dei Banu Abd al-Dar. \nQuando al-Nahdiyya e sua figlia divennero musulmane, furono entrambe sottoposte a tortura, perch\u00e9 avevano rifiutato di abiurare l'Islam. Tra i loro torturatori figurava la loro padrona e \u02bfOmar ibn al-Kha\u1e6d\u1e6d\u0101b, prima che questi si convertisse a sua volta alla fede islamica.\nAb\u016b Bakr, probabilmente il primo musulmano di genere maschile, rampogn\u00f2 la loro padrona per le sevizie che stava loro praticando, ricevendo questa risposta: \"Tu le hai corrotte; tu hai la possibilit\u00e0 di liberarle, se hai cos\u00ec tanta simpatia per loro\".\nAbu Bakr pag\u00f2 immediatamente il prezzo che la loro padrona chiedeva e liber\u00f2 all'istante le donne.."}
{"id": "2288078", "revid": "125918018", "url": "https://it.wikipedia.org/wiki?curid=2288078", "title": "Amalrico di Nesle", "text": "Fu priore del Santo Sepolcro dal 1151, poi Patriarca latino di Gerusalemme dal 1158 al 1180.\nMor\u00ec il 6 ottobre 1180 in Palestina."}
{"id": "2288079", "revid": "1431409", "url": "https://it.wikipedia.org/wiki?curid=2288079", "title": "Ivanoe Fraizzoli", "text": "Biografia.\nFiglio di Leonardo Fraizzoli e della moglie Giuseppina, nasce mentre il padre \u00e8 al fronte, nella prima guerra mondiale. Il padre scriveva alla moglie che avrebbe voluto chiamarlo Vittorio (o Vittoria, fosse stata femmina), ma la madre ha un'amica che ha da poco perso suo figlio Ivan. Per evitare la connotazione politica che avrebbe avuto un nome russo, decide per Ivanoe.\nIl padre Leonardo, rientrato, trova lavoro come commesso all\u2019Unione Cooperativa, in via Meravigli, un grande emporio in centro. Nel 1923, con l\u2019aiuto di amici, crea la Fabbrica Italiana di Uniformi Civili, in via Ausonio 16, vicino alla Basilica di Sant'Ambrogio. La nuova azienda ha successo, anche grazie all'uso di macchinari pionieristici importati dall'estero, e presto diventa Manifattura Fraizzoli.\nIl giovane Ivanoe prende la tessera di socio dell'Ambrosiana Inter nel 1931. \nSta studiando economia e commercio alla Cattolica, vicina a casa, quando, nel gennaio 1941, perde il padre ed eredita la Manifattura Fraizzoli. L'anno seguente si laurea, con una tesi sul sindacalismo americano.\nDurante la seconda guerra mondiale si vede costretto ad accettare le commesse per la produzione di divise militari, sempre rifiutate dal padre.\nNel 1960 assume la carica di dirigente della societ\u00e0 nerazzurra e nel 1968 subentra ad Angelo Moratti come presidente.\nSotto la sua presidenza l'Inter vincer\u00e0 due scudetti, nel 1971 e nel 1980, due Coppe Italia, nel 1978 e nel 1982, e un Mundialito Coppa delle stelle nel 1981. Il 18 gennaio 1984 ceder\u00e0 la societ\u00e0 nerazzurra a Ernesto Pellegrini ."}
{"id": "2288080", "revid": "729019", "url": "https://it.wikipedia.org/wiki?curid=2288080", "title": "Torre Antica", "text": "La Torre Antica era una struttura difensiva costiera situata a Porto Santo Stefano. La sua ubicazione era nell'area in cui sorge il moderno Palazzo Comunale di Monte Argentario.\nStoria.\nLa struttura architettonica fu costruita dagli Spagnoli nel 1607 e, oltre a costituire uno dei punti di riferimento del sistema difensivo dello Stato dei Presidii, era uno dei primordi del nascente abitato di Porto Santo Stefano. Nonostante fosse denominata \"Torre Antica\", il complesso era in realt\u00e0 un palazzo, comunque adibito a funzioni di avvistamento sul Porto Vecchio, che era stato costruito sui resti di un'antica torre risalente al periodo romano.\nIl complesso ospit\u00f2 fin dalle origini una guarnigione e, nel 1840, divenne sede anche della locale dogana che venne allestita al pian terreno dell'edificio.\nLa struttura architettonica svolse le sue funzioni anche sotto la giurisdizione del Regno d'Italia, fino alla sua demolizione causata dai bombardamenti durante la seconda guerra mondiale.\nLa Torre Antica si presentava come un fabbricato a pianta rettangolare che si articolava su tre livelli."}
{"id": "2288084", "revid": "913245", "url": "https://it.wikipedia.org/wiki?curid=2288084", "title": "Janeth Jepkosgei", "text": "Biografia.\nAll'inizio della propria carriera sportiva Janeth gareggia principalmente nei 400 metri ostacoli. Nel 1999, non essendo previsti i 400\u00a0m ostacoli ai \"trials\" kenioti, validi come selezione per i Mondiali allievi di Bydgoszcz, Polonia, decide di gareggiare negli 800 metri piani; conclude la gara al secondo posto venendo cos\u00ec selezionata per l'evento. A Bydgoszcz non riesce per\u00f2 ad approdare alla finale.\nNel 2001, sotto la guida dell'ex medaglia d'oro olimpica Paul Ereng, vince la medaglia d'argento negli 800 metri ai Campionati africani juniores e l'anno successivo, ai Mondiali juniores di Kingston, conquista l'oro. Nel 2004 e 2005 vince i \"trials\" kenioti negli 800\u00a0m, utili rispettivamente come selezione per Giochi olimpici e Mondiali, ma non avendo raggiunto il \"tempo minimo A\" non viene selezionata dalla propria nazionale per partecipare alle rassegne.\nNel 2006 si mette in luce vincendo due ori ai Giochi del Commonwealth e ai Campionati africani. A fine stagione viene insignita del premio come \"miglior sportiva keniota del 2006\".\nAi Mondiali di Osaka del 2007 ottiene la sua pi\u00f9 prestigiosa vittoria, conquistando l'oro negli 800\u00a0m con il tempo di 1'56\"04, nuovo record nazionale keniota e miglior prestazione mondiale stagionale. Con questa vittoria Janeth diventa la prima donna keniota a conquistare un oro mondiale nel mezzofondo veloce.\nAi Giochi olimpici del 2008 a Pechino conclude la finale degli 800\u00a0m al secondo posto, battuta dalla diciannovenne connazionale Pamela Jelimo che, dopo aver dominato tutta la stagione sugli 800\u00a0m, si impone anche ai Giochi olimpici migliorando il precedente primato nezionale della Jepkosgei.\nNel 2009 a Berlino, durante i Mondiali, conquista una nuova medaglia sugli 800\u00a0m, questa volta d'argento. Janeth, che conclude la prova con il tempo di 1'57\"90, viene preceduta dalla sola Caster Semenya.\nAttualmente \u00e8 allenata da Claudio Berardelli e il suo manager \u00e8 Federico Rosa."}
{"id": "2288086", "revid": "125740229", "url": "https://it.wikipedia.org/wiki?curid=2288086", "title": "Luigi de Magistris", "text": "\u00c8 stato europarlamentare per l'Italia dei Valori dal 2009 al 2011, dove ha presieduto la Commissione per il controllo dei bilanci del Parlamento europeo. Si candida come presidente della Regione Calabria nel 2021, ma ottiene solo il 16% dei voti.\nBiografia.\nHa frequentato il Liceo classico Adolfo Pansini nel quartiere Vomero di Napoli, diplomandosi con il voto di 51/60.\nNel 1993, dopo aver conseguito la laurea in giurisprudenza con la votazione di 110/110 e lode, ha intrapreso la carriera di magistrato, scelta che era gi\u00e0 stata di suo padre, di suo nonno e di suo bisnonno.\nDal 1998 al 2002 ha operato presso la Procura della Repubblica di Napoli per poi divenire Sostituto Procuratore della Repubblica presso il Tribunale di Catanzaro.\nCarriera da magistrato.\nL'inchiesta \"Poseidone\".\nL'inchiesta Poseidone \u00e8 un'indagine iniziata presso la procura di Catanzaro nel maggio 2005 e avente come oggetto un presunto uso illecito di 200 milioni di euro di denaro pubblico, provenienti da contributi comunitari, destinati al finanziamento di opere di depurazione. Le indagini, condotte dai carabinieri, ruotano attorno alla destinazione e all'utilizzo di queste somme, prendendo spunto dalla relazione elaborata nel 2004 dalla sezione regionale di controllo della Corte dei conti.\nLa Procura ipotizza il reato di associazione per delinquere finalizzata alla truffa da parte del generale della Guardia di Finanza Walter Cretella-Lombardo, consigliere di Franco Frattini, che all'epoca era vicepresidente della Commissione europea e commissario europeo per la giustizia. La Procura calabrese sottopone a perquisizione l'abitazione romana dell'alto ufficiale e il suo ufficio a Ostia, e sequestra il computer, i CD-ROM e la documentazione cartacea.\nLe perquisizioni sono state disposte in seguito al ritrovamento di un biglietto da visita dell'ufficiale nell'abitazione di Giovambattista Papello, uno degli indagati, ex subcommissario per l'emergenza ambientale della Regione Calabria: sul biglietto era scritto a mano il numero del telefono cellulare del generale. A Papello erano state trovate, tra l'altro, alcune intercettazioni illegali di colloqui telefonici, risalenti al novembre 2004, che Vincenzo Pozzi, ex presidente dell'ANAS, aveva avuto con Piero Fassino, segretario dei Democratici di Sinistra, e con Pietro Folena. Cretella-Lombardo comandava la Scuola di polizia tributaria delle Fiamme gialle con sede ad Ostia e all'epoca comandava il secondo reparto della Guardia di finanza addetto alla collaborazione internazionale e all'interscambio con le polizie di altri paesi.\nNell'inchiesta fu indagato Lorenzo Cesa, segretario dell'UDC, in qualit\u00e0 di socio di una societ\u00e0 che avrebbe ricevuto un finanziamento (5 miliardi di lire) per realizzare nel cosentino uno stabilimento per la produzione di DVD, realizzato soltanto in parte e in cui non sarebbe mai stata avviata la produzione. Cesa era socio anche di un'altra impresa coinvolta nell'inchiesta, che organizzava eventi per societ\u00e0 pubbliche; quest'impresa ricevette circa 400.000 euro di finanziamenti europei attraverso fatture gonfiate, e la differenza tra quanto ricevuto e quanto effettivamente speso andava a Cesa, che poi usava queste somme come finanziamento illecito per l'UDC. Tra gli altri sono stati indagati Giuseppe Chiaravalloti, l'ex presidente della Giunta regionale della Calabria, vicepresidente dell'istituto Garante per la protezione dei dati personali; Domenico Basile, l'ex assessore regionale all'Ambiente, uno degli uomini di punta di Alleanza Nazionale in Calabria.\nL'OLAF, l'agenzia antifrode dell'Unione europea, ha contestato un reato di frode comunitaria a Papello, Cesa e Fabio Schettini, gi\u00e0 segretario dell'ex ministro di Forza Italia Franco Frattini e poi commissario europeo, in passato titolare del Dicastero degli Affari Esteri. Nel 2007 l'inchiesta viene sottratta a de Magistris per intervento del procuratore Mariano Lombardi che motiva la sua decisione con irregolarit\u00e0 procedurali.\nL'inchiesta \"Why Not\".\nIl nome \"Why Not\" deriva da quello di una societ\u00e0 di outsourcing di Lamezia Terme, che forniva alla Regione lavoratori nel settore dell'informatica, la cui attivit\u00e0 rappresenta uno dei filoni principali dell'indagine. L'inchiesta riguardava il malaffare nella gestione di fondi pubblici ad opera di un presunto comitato d'affare che vedeva coinvolti politici, forze dell'ordine, imprenditori, massoneria, che gestirebbe milioni di euro provenienti da fondi europei, nazionali, regionali.\nIl 18 giugno 2007 il PM de Magistris fa eseguire dai carabinieri 26 perquisizioni nei confronti di altrettanti indagati. Nell'inchiesta risultano indagati Pietro Scarpellini, consulente della Presidenza del Consiglio dei ministri, Luigi Bisignani, consulente della Ilte spa, faccendiere coinvolto in alcuni dei maggiori scandali della storia recente italiana, e Giancarlo Pittelli, senatore di Forza Italia, che nel 2019 sar\u00e0 arrestato dal Procuratore di Catanzaro Nicola Gratteri perch\u00e9 accusato di fare da tramite tra massoneria deviata e 'ndrine. Un ruolo centrale nella vicenda sarebbe stato svolto dall'imprenditore Antonio Saladino, allora presidente della Compagnia delle Opere della Calabria.\nNell'inchiesta furono svolte indagini anche sui contatti tra Saladino e l'allora Presidente della Commissione europea Romano Prodi, ma la posizione di Prodi venne archiviata, con la motivazione che \"i dati acquisiti non consentono in alcun modo di ritenere la sussistenza di un effettivo coinvolgimento dell'ex premier nelle manovre affaristiche di Antonio Saladino\".\nNegli atti dell'inchiesta figurano anche alcune intercettazioni telefoniche riguardanti colloqui tra Antonio Saladino e il Ministro della giustizia Clemente Mastella, la cui posizione \u00e8 stata successivamente archiviata per insussistenza dei fatti.\nAltri indagati nell'inchiesta sono il generale Paolo Poletti, capo di stato maggiore della Guardia di Finanza, Nicola Adamo (Ds), in quel momento vicepresidente della Regione Calabria, Mario Pirillo (ex-Margherita, poi Partito Democratico Meridionale), assessore regionale all'agricoltura, e un consigliere regionale dei Ds, Antonio Acri.\nDurante l'indagine esplode un conflitto tra il PM De Magistris e il Procuratore capo di Catanzaro Mariano Lombardi, per divergenze nella gestione dell'inchiesta. Interviene pertanto l'allora Ministro della Giustizia Clemente Mastella che chiede al Consiglio superiore della magistratura il trasferimento di de Magistris e Lombardi. Successivamente sia de Magistris sia i suoi collaboratori saranno rimossi dall'inchiesta. Per questo de Magistris presenta diversi esposti e denunce presso la Procura di Salerno, competente ad indagare sulla Procura di Catanzaro. La vicenda crea un grave conflitto senza precedenti tra le Procure di Salerno e Catanzaro, creando un caso nazionale che ha visto anche l'intervento del Presidente della Repubblica Giorgio Napolitano.\nIl 19 ottobre 2007 il Procuratore generale reggente a Catanzaro, Dolcino Favi, avoca a s\u00e9 l'inchiesta Why Not sottraendola a de Magistris per presunta incompatibilit\u00e0. Inoltre il Pg facente funzioni dispone che la notizia sia ufficialmente comunicata al PM solo il 22 ottobre. Infatti in un'intervista a \"la Repubblica\" de Magistris dichiara di esserne venuto a conoscenza da notizie di stampa.\nFavi nel 1989, mentre era Pubblico Ministero presso la Procura di Messina, era stato oggetto di attenzioni da parte del CSM e della Camera dei deputati, con un'interrogazione parlamentare di quattro deputati radicali, Mellini, Calderisi, Vesce e Francesco Rutelli, per \u00abessere dedito a sistematiche violazioni di norme, in particolare di quelle poste a presidio dei diritti fondamentali dell'individuo\u00bb.\nIl Procuratore reggente Favi avoc\u00f2 \"Why Not\" una settimana prima che scadesse la sua carica a procuratore e quando il CSM aveva gi\u00e0 nominato il procuratore titolare, attuando l'avocazione in una forma particolarmente aggressiva, cio\u00e8 facendo aprire la cassaforte dell'ufficio all'insaputa del PM Luigi de Magistris e prelevandone tutti gli atti d'inchiesta.\nFavi aveva giustificato l'avocazione per un presunto conflitto di interessi riguardante l'iscrizione sul registro degli indagati del Ministro Mastella, in quanto il Ministro aveva chiesto il trasferimento di de Magistris, e inoltre perch\u00e9 a giudicare su un Ministro \u00e8 competente solo il Tribunale dei Ministri. In realt\u00e0 su questo a de Magistris fu riconosciuto di aver ragione, perch\u00e9 Mastella era stato iscritto nel registro degli indagati come senatore, e non come Ministro. L'iscrizione di Mastella nel registro degli indagati poi era un atto dovuto, e quindi non c'era conflitto di interessi.\nFu sollevata anche la questione dell'acquisizione dei tabulati di utenze telefoniche disposte dal PM de Magistris su alcuni parlamentari, con la consulenza tecnica di Gioacchino Genchi, senza aver prima richiesto l'autorizzazione del Parlamento. Come risulter\u00e0 dalle sentenze, le acquisizioni dei tabulati erano perfettamente legittime poich\u00e9 non vi era modo di associare preventivamente le utenze telefoniche ai parlamentari: infatti, solo dopo l'acquisizione dei tabulati \u00e8 possibile risalire ai titolari delle stesse utenze telefoniche.\nIl 21 gennaio 2012 il GUP di Roma Barbara Callari rinvia a giudizio Luigi de Magistris e Gioacchino Genchi con l'accusa di aver acquisito in modo illegittimo i tabulati telefonici di alcuni parlamentari nel 2009. De Magistris defin\u00ec l'inchiesta \"infondata\".\nIn primo grado Genchi e De Magistris furono condannati, ma il 21 ottobre 2015 la Corte d'Appello di Roma presieduta da Ernesto Mineo assolve Gioacchino Genchi e Luigi de Magistris dall'accusa di abuso d'ufficio per l'illecita acquisizione dei dati di traffico dei parlamentari, riformando la sentenza di primo grado pronunciata dal Tribunale capitolino in data 24 settembre 2014.\nDunque, i motivi per i quali fu sottratta l'inchiesta a Luigi de Magistris si rivelarono in seguito infondati, in base alle successive sentenze su questa vicenda. In questo modo per\u00f2 fu impedito a de Magistris di portare avanti il lavoro che aveva iniziato. A questo proposito, la Procura di Salerno parl\u00f2 di \u201c\"un\u2019illecita attivit\u00e0 di interferenza sull\u2019iter del procedimento penale in questione e comunque si determinava almeno un suo rallentamento tale da favorire, di per s\u00e9 ed almeno per un iniziale periodo di tempo, le persone implicate nelle indagini preliminari del procedimento penale cosiddetto Why Not\u201d.\"\nL'inchiesta \"Toghe lucane\".\nInfine Luigi de Magistris ha indagato sul caso denominato \"Toghe lucane\". Secondo il giudice un \"comitato d'affari\" comprendente politici, magistrati, avvocati, imprenditori e funzionari avrebbe gestito grosse operazioni economiche in Basilicata. La Guardia di Finanza ha perquisito nei primi mesi del 2007 le abitazioni e gli uffici del sottosegretario allo Sviluppo economico Filippo Bubbico (Ds), del procuratore generale di Potenza Vincenzo Tufano, dell'avvocato Giuseppe Labriola e della dirigente della squadra mobile di Potenza Luisa Fasano.\nLe ipotesi di reato addotte da de Magistris sono quelle di abuso d'ufficio per Tufano; corruzione in atti giudiziari e associazione per delinquere per Labriola; abuso d'ufficio per Fasano; abuso d'ufficio, associazione per delinquere e truffa aggravata per il conseguimento di erogazioni pubbliche per Bubbico che \u00e8 stato presidente della Regione Basilicata.\nBubbico, si legge nel decreto di perquisizione redatto dal pm di Catanzaro de Magistris, \u00e8 \"il punto di riferimento politico apicale, unitamente ad altri appartenenti alla politica\", nel \"comitato di affari\" al centro dell'inchiesta. Sempre a carico di Bubbico, che \u00e8 stato presidente della Giunta regionale della Basilicata nella passata legislatura, l'inchiesta avrebbe messo in luce \"una logica trasversale negli schieramenti\" con il \"collante degli affari\".\nIl Ministro della giustizia Clemente Mastella chiese al Consiglio Superiore della Magistratura il trasferimento cautelare d'urgenza di de Magistris per presunte irregolarit\u00e0 nella gestione del caso \"Toghe lucane\".\nDe Magistris infatti fu accusato di rivelazione del segreto di ufficio e abuso d'ufficio. Nell'aprile 2009 il Gip di Salerno Maria Teresa Belmonte ha prosciolto Luigi de Magistris, ormai dimessosi da mesi, dall'accusa di rivelazione di segreti d'ufficio e abuso d'ufficio nell'ambito di questa inchiesta.\nNel marzo 2011 l'intera inchiesta \"Toghe lucane\" \u00e8 stata infine archiviata dal Giudice dell'udienza preliminare di Catanzaro Maria Rosaria di Girolamo che ha definito l'impianto accusatorio \u00ablacunoso\u00bb e tale da non presentare elementi \u00abdi per s\u00e9 idonei\u00bb a esercitare l'azione penale. Tutti e trenta gli indagati sono cos\u00ec stati prosciolti. Nonostante le richieste dei mezzi d'informazione, de Magistris si \u00e8 rifiutato di lasciare alcuna dichiarazione in merito.\nIl trasferimento di Luigi de Magistris arriv\u00f2 proprio nella fase di conclusione delle indagini, e prima dell'inizio della fase dibattimentale. Il PM di Catanzaro che eredit\u00f2 l'inchiesta, Vincenzo Capomolla, si trov\u00f2 con un fascicolo processuale di 200.000 pagine da esaminare, dovendo sostenere davanti al GUP un'inchiesta molto complessa sulla quale aveva lavorato un altro PM. Secondo alcune fonti giornalistiche questo potrebbe aver influito sull'esito dell'inchiesta, che ricordiamo \u00e8 finita con un'archiviazione per tutti gli indagati.\nUn'importante filone d'indagine riguardava un mega villaggio turistico, da costruire in Basilicata alla foce del fiume Agri. Questa parte dell'inchiesta venne stralciata, cio\u00e8 separata, dal resto dell'inchiesta, e per essa il PM Vincenzo Capomolla chiese il rinvio a giudizio. Anche il PM Capomolla per\u00f2 venne sostituito, e il PM che lo sostituisce, Alfredo Cianfarini, chiede invece l\u2019archiviazione, poi confermata dal GUP.\nIl trasferimento.\nIl 21 settembre 2007 il ministro della Giustizia Clemente Mastella ha chiesto al CSM il trasferimento cautelare di de Magistris e del procuratore capo Mariano Lombardi. La richiesta venne proposta a seguito dell'istruttoria condotta dagli ispettori del ministero negli uffici giudiziari di Catanzaro e di Potenza: gli ispettori ritennero di aver rilevato \"gravi anomalie\" nella gestione del fascicolo \"Toghe lucane\", contestando a de Magistris il suo rifiuto a riferire gli sviluppi dell'inchiesta al procuratore capo Lombardi. La notizia balza subito alle attenzioni della cronaca nazionale grazie al movimento Ammazzateci tutti, sceso subito in difesa del PM promuovendo numerose manifestazioni di protesta in Calabria ed in tutta Italia contro la decisione e a sostegno di de Magistris.\nIl CSM si \u00e8 dapprima riservato di decidere il 17 dicembre 2007; successivamente ha rinviato la decisione, per approfondire ulteriormente la situazione, al 18 gennaio 2008. In questa data \u00e8 stato disposto il trasferimento di Luigi de Magistris da Catanzaro e dalle funzioni di pubblico ministero: si tratta di una pena accessoria rispetto alla condanna principale di censura. La notizia \u00e8 giunta il giorno seguente alle dimissioni del ministro Mastella. Contemporaneamente de Magistris \u00e8 stato assolto dall'accusa di non aver adottato le misure necessarie per impedire la \"fuga di notizie\" sull'Inchiesta Why Not e da quella di aver avuto \"rapporti disinvolti\" con la stampa. Il provvedimento non \u00e8 immediatamente operativo, quindi sar\u00e0 subordinato alla pronuncia definitiva da parte delle sezioni unite civili della Corte di cassazione, di fronte alle quali il PM potr\u00e0 richiedere l'impugnazione del verdetto del CSM.\nInterrogazioni parlamentari.\nDal 2003 \u00e8 oggetto di interrogazioni parlamentari che ne sostenevano l'incompatibilit\u00e0 ambientale e ne chiedevano l'allontanamento da Catanzaro. Nel gennaio 2006 in una di queste interrogazioni l'allora senatore di Alleanza Nazionale Ettore Bucciero ha chiesto e ottenuto un'ispezione ministeriale a carico del PM; provvedimenti avvenuti in concomitanza con l'indagine Poseidone e l'Inchiesta Why Not, entrambe sottrattegli, in cui stava indagando su personaggi politici di spicco, mafia e massoneria.\nL'attivit\u00e0 di de Magistris si \u00e8 scontrata pi\u00f9 volte con il mondo politico e parte della stampa ha sottolineato che da parte degli organi di potere vi sono stati tentativi di fermare le sue inchieste, invece altri giornali hanno criticato pi\u00f9 o meno aspramente il suo operato. Sul tema, molto controverso, sono state presentate anche interrogazioni parlamentari, favorevoli al magistrato, dal deputato Falomi di Rifondazione Comunista con risposta del sottosegretario Li Gotti in appoggio a Luigi de Magistris.\nProcedimenti giudiziari sulla sottrazione delle inchieste a de Magistris.\nIn seguito alla sottrazione delle inchieste Poseidon e Why Not Luigi de Magistris present\u00f2 esposti e denunce penali contro il Procuratore Mariano Lombardi, che sottrasse a de Magistris l'inchiesta Poseidone nel 2007, e contro il Procuratore reggente Dolcino Favi, che il 19 ottobre 2007 sottrasse a de Magistris anche l'inchiesta Why Not.\nLa Procura di Salerno, competente ad indagare su quella di Catanzaro, dispose la perquisizione degli uffici della Procura di Catanzaro, parlando nelle 1.700 pagine degli atti di accusa di \"accordo corruttivo\" tra alcuni indagati nelle inchieste \"Why not\" e \"Poseidone\" al fine influenzare in modo illecito l'esito delle inchieste. L'inchiesta della Procura di Salerno riguardava i vertici della Procura di Catanzaro: il Procuratore Generale Enzo Iannelli, l'ex Procuratore reggente Dolcino Favi (che avoc\u00f2 l\u2019inchiesta Why Not a de Magistris), i sostituti procuratori Domenico De Lorenzo e Alfredo Garbati, il procuratore aggiunto Salvatore Murone, l'ex Procuratore capo Mariano Lombardi.\nNegli atti, la Procura di Salerno scrisse di \u00abun disegno illecito orientato a favorire - mediante la deviazione del regolare corso dei procedimenti penali, pilotata da intrecci di interessi, costituitisi in precisi accordi tra gli attuali indagati - le persone sottoposte a indagini\u00bb. I magistrati di Catanzaro coinvolti avrebbero ottenuto \u00abmediante reiterati atti contrari ai doveri di ufficio, e in cambio di utilit\u00e0 promesse e/o ricevute dai predetti indagati, l\u2019esautorazione dalle inchieste\u00bb di de Magistris. Questa serie di \"atti contrari ai doveri d'uffici\u00f2\" determin\u00f2 una \u00abparcellizzazione dei vari filoni di indagine, disintegrazione degli originari disegni investigativi coltivati, progressivo dissolvimento di tracce investigative, anticipata definizione, in senso favorevole agli indagati, di vicende delittuose necessitanti di approfondimenti investigativi ulteriori\u00bb. Dagli atti emerge anche una telefonata partita dalla segreteria dell'UDC, presumibilmente dall'allora segretario Lorenzo Cesa, coinvolto nell'inchiesta Poseidone, verso il Procuratore capo Mariano Lombardi, proprio il giorno prima che revocasse la stessa inchiesta a de Magistris.\nIl 2 dicembre 2008 i sostituti procuratori Gabriella Nuzzi e Dionigio Verasani, e il Procuratore Luigi Apicella della Procura di Salerno dispongono la perquisizione degli uffici della Procura di Catanzaro, dopo aver richiesto invano l'invio dei documenti relativi alle inchieste \"Poseidone\", \"Why not\", \"Toghe lucane\". Due giorni dopo, il 4 dicembre 2008, la Procura di Catanzaro mette sotto indagine gli stessi magistrati della Procura di Salerno, inviando loro un'informazione di garanzia, e disponendo il contro-sequestro degli atti relativi alle inchieste di de Magistris. Nei giorni seguenti il Ministro della Giustizia Angelino Alfano, il Procuratore generale della Cassazione, e il Consiglio superiore della magistratura, avviarono l'azione disciplinare contro i magistrati di Salerno, con la grave accusa di aver avuto una condotta \"finalizzata alla destabilizzazione e all\u2019eversione dell\u2019istituzione dello Stato\".\nNel gennaio 2009, il CSM decise di sospendere dalle sue funzioni il Procuratore di Salerno Luigi Apicella, il Procuratore generale di Catanzaro Enzo Jannelli, il suo sostituto Alfredo Garbati, e i due PM di Salerno Gabriella Nuzzi e Dionigio Verasani che si stavano occupando del caso di de Magistris, decisione poi confermata dalla Cassazione. Apicella poi lasci\u00f2 la magistratura nel luglio 2009 dichiarando che la vicenda \"ha incrinato la mia fiducia nella giustizia\". Le indagini della Procura di Catanzaro sulla Procura di Salerno, poi trasferite alla Procura di Perugia, si concluderanno nel settembre 2009 con l'archiviazione da parte del Gip Massimo Ricciarelli, con la motivazione che la Procura di Salerno ag\u00ec \u201cper realizzare un fine di giustizia\u201d e fece soltanto il proprio \u201cdovere di ufficio\u201d.\nIl Tribunale di Salerno assolse gli imputati che per la sottrazione delle inchieste a de Magistris. La Corte d'Appello invece dichiar\u00f2 prescritti, ma commessi, i reati di abuso d'ufficio, confermando quindi le tesi iniziali della Procura di Salerno. La Cassazione annull\u00f2 la sentenza della Corte d'Appello, rendendo quindi definitiva l'assoluzione in primo grado.\nLa Cassazione scrive nelle motivazioni che l'annullamento della sentenza della Corte d'Appello \u00e8 dovuta al principio della correlazione tra accusa e sentenza, e \"non \u00e8 stata propriamente rigettata la domanda civile (avanzata da Luigi de Magistris) n\u00e9 sono stati assolti gli imputati\". Infatti, la Cassazione afferma che la Corte di Appello \"ha ritenuto di qualificare in termini di abuso d'ufficio i fatti originariamente ascritti agli imputati in termini di corruzione in atti giudiziari\", violando in questo modo il principio di correlazione tra accusa e sentenza.\nIn conclusione, la sentenza della Cassazione \"non\" va interpretata come una sentenza di assoluzione degli imputati, ma come un giudizio di legittimit\u00e0, e non di merito, sulla sentenza della Corte di Appello, stabilendo l'annullamento di quella sentenza per vizi di diritto.\nParte della stampa all'epoca invece interpret\u00f2 la sentenza come un'assoluzione completa per gli imputati e la prova che contro de Magistris non ci fu nessun complotto, facendo in questo modo confusione sul ruolo della Cassazione nel nostro ordinamento giudiziario, e non tenendo conto di cosa la Suprema Corte di Cassazione scrisse effettivamente nelle motivazioni della sentenza.\nIn sostanza, l'avvenuta prescrizione non rese possibile un accertamento definitivo dei fatti in sede giudiziaria.\nA detta di alcune fonti giornalistiche, rimane comunque la rilevanza storica dei fatti emersi dalle inchieste, sia di quelle condotte da de Magistris che dalla Procura di Salerno sulla Procura di Catanzaro, e rimane il torbido intreccio di rapporti e interessi tra importanti rappresentanti delle istituzioni e del mondo dell'impresa che le stesse inchieste hanno portato alla luce.\nCarriera politica.\nEuroparlamentare dell'Italia dei Valori.\nIl 17 marzo del 2009, con un post sul blog di Antonio Di Pietro, Luigi de Magistris annuncia il suo ingresso in politica. Si unisce all'Italia dei Valori come indipendente e si candida per le elezioni Europee del 2009, lasciando, cos\u00ec:\nLuigi de Magistris rammenta di essere \"stato in qualche modo ostacolato\" nelle attivit\u00e0 di Pubblico Ministero:\nLuigi de Magistris viene eletto al Parlamento di Strasburgo durante la tornata europea del 6 e 7 giugno 2009, contemporaneamente in tutte e cinque le circoscrizioni italiane, alla fine opta per l'Italia nord-orientale, e risultando il secondo candidato pi\u00f9 votato d'Italia dopo Silvio Berlusconi con 415.646 preferenze. In data 20 luglio 2009 \u00e8 stato eletto presidente della commissione del Parlamento europeo preposta al controllo del bilancio comunitario. In occasione dell'anniversario della scomparsa di Enrico Berlinguer l'ex PM ha pi\u00f9 volte mostrato apprezzamenti verso lo stesso, riconoscendosi nei valori e negli ideali portati avanti dall'allora esponente del Partito Comunista Italiano. Ha anche affermato di essere stato un elettore del PCI.\nNonostante avesse dichiarato che una volta eletto avrebbe abbandonato l'attivit\u00e0 di magistrato per dedicarsi completamente alla politica, ha chiesto ed ottenuto d'essere messo in aspettativa dal Consiglio Superiore della Magistratura che gli ha concesso questo provvedimento in data 29 luglio 2009, suscitando anche critiche in ambienti vicini alla destra. Luigi de Magistris si \u00e8 dimesso dalla Magistratura il 19 novembre 2009, poco dopo l'insediamento al Parlamento europeo.\nIl 5 novembre 2010 si apprende che de Magistris \u00e8 stato rinviato a giudizio per omissione di atti d'ufficio, relativamente alle indagini sul caso \"Why Not\", fatto da cui viene assolto anche in appello il 7 febbraio 2014. Secondo VoteWatch a fine luglio 2011 Luigi de Magistris risulta essere al 709\u00ba posto su 733 nella classifica complessiva delle presenze di tutti gli europarlamentari con il 68,14% di presenze in seduta plenaria. La questione \u00e8 stata evidenziata prima da Luisella Costamagna e poi da Santanch\u00e9 durante la trasmissione Servizio Pubblico di Michele Santoro, rispettivamente il 4 novembre 2011 ed il 1\u00ba novembre 2012, ma de Magistris ha spiegato che il dato in realt\u00e0 risulta distorto considerando le assenze successive alla candidatura a sindaco di Napoli, dopo la quale non si \u00e8 pi\u00f9 presentato essendo le due cariche incompatibili. Si nota altres\u00ec la bassa percentuale di astensionismo nel periodo precedente, dove risulta essere tra gli europarlamentari pi\u00f9 presenti, non essendosi mai assentato nel 2009 e quattro volte nel 2010.\nSindaco di Napoli.\nNel febbraio 2011 si candida a sindaco di Napoli per le elezioni comunali di maggio. Sostenuto da Italia dei Valori, Federazione della Sinistra, Partito del Sud e dalla lista civica \"Napoli \u00e8 Tua\", al primo turno elettorale de Magistris \u00e8 risultato il secondo candidato con il 27,52% delle preferenze, superando Mario Morcone, candidato del PD sostenuto da SEL attestatosi al 19% delle preferenze, e accedendo con Gianni Lettieri (38,52% - candidato della coalizione di centro-destra) al ballottaggio in cui, dopo aver rifiutato l'apparentamento formale con il Partito Democratico, viene eletto sindaco con il 65,37% dei consensi. La proclamazione ufficiale, con conseguente inizio del mandato, ha luogo il 1\u00ba giugno 2011.\nCon l'elezione di De Magistris il \"New York Times\" e la stampa americana hanno predetto una svolta legalitaria e di sviluppo dell'immagine, la citt\u00e0 ha conosciuto una forte crescita turistica, registrando il tutto esaurito nelle strutture alberghiere e museali oltre che una progressiva crescita del commercio, mentre altri commentatori, come l'inviato della guida Lonely Planet, hanno sottolineato la disorganizzazione e la sporcizia della citt\u00e0.\nIn qualit\u00e0 di sindaco di Napoli, assume l'incarico di sindaco metropolitano ai sensi della legge n\u00ba56/2014 e di presidente del Teatro di San Carlo, teatro poi commissariato dal ministero nel gennaio 2014.\nA seguito della condanna in primo grado per abuso d'ufficio il 1\u00ba ottobre 2014 de Magistris viene sospeso per 18 mesi dalla carica di sindaco dal prefetto di Napoli in applicazione degli articoli 10 ed 11 della cosiddetta Legge Severino. Viene reintegrato nella carica il 30 ottobre 2014 a seguito della pronuncia del TAR Campania che sospende il provvedimento prefettizio e rimette gli atti alla Corte costituzionale affinch\u00e9 si pronunci sulla questione di legittimit\u00e0 costituzionale sollevata adducendo alcuni degli argomenti che connotano il dibattito sull'applicazione del d.lgs. 235/2012.\nNel 2016 si ricandida per un secondo mandato da sindaco appoggiato da 12 liste: \"Napoli in Comune a Sinistra\" (PRC+SEL+PCd'I+Lista Tsipras), Italia dei Valori, Federazione dei Verdi, Repubblicani Democratici, 3 liste civiche meridionaliste e 5 liste civiche. Alle elezioni comunali del 5 giugno raccoglie il 42,82% al primo turno, prendendo il doppio dei voti del candidato PD supportato dal premier Matteo Renzi (con il quale si \u00e8 molto scontrato durante la campagna elettorale) Valeria Valente, e quindi accedendo al ballottaggio assieme al candidato del centro-destra, nuovamente Gianni Lettieri che raccoglie il 24,04%. Il 19 giugno vince nuovamente il ballottaggio con il 66,85% delle preferenze contro Lettieri al 33,15%, riconfermandosi cos\u00ec primo cittadino di Napoli e della omonima citt\u00e0 metropolitana.\nNonostante i tentennamenti avuti, il 17 giugno 2020 annuncia di aver deciso di non candidarsi alle elezioni regionali in Campania contro Vincenzo De Luca per non lasciare Napoli senza un sindaco durante la pandemia del COVID-19.\nIniziative.\nUna delle prime iniziative da sindaco \u00e8 stata la trasformazione dell'Azienda Risorse Idriche di Napoli (ARIN) da S.p.A. in soggetto giuridico di diritto pubblico, pur essendo la societ\u00e0 gi\u00e0 totalmente sotto controllo pubblico, ma in posizione giuridicamente paritetica con tutti gli altri soggetti di diritto privato. Le partecipate del comune sono state raggruppate sotto Napoli Holding srl, una societ\u00e0 a partecipazione totalitaria (100%) del Comune di Napoli che detiene a sua volta il 100% o la maggioranza azionaria delle altre 22 aziende comunali tra cui: Azienda Napoletana Mobilit\u00e0 spa (azienda che gestisce i trasporti pubblici cittadini), ASIA Napoli spa (Azienda Servizi Igiene Ambientale Napoli che si occupa della raccolta differenziata cittadina), Napoli Servizi spa, Napoli Sociale spa (che si occupa di welfare e assistenza dei disabili) e Napoli Riscossione (azienda delegata alla riscossione delle tasse nel comune di Napoli in sostituzione di Equitalia).\nFinanze e Bilancio.\nIl sindaco de Magistris eredit\u00f2 una situazione molto difficile dal punto di vista finanziario per il bilancio comunale di Napoli: un disavanzo di circa 800 milioni di euro. Gli sforzi di risanamento del bilancio per\u00f2 non sono riusciti a risolvere la situazione, a causa di problemi strutturali, che porta il comune nel 2013 in condizione di pre-dissesto. A questo proposito l'assessore al Bilancio Enrico Panini ha dichiarato che \u00ab\"A Napoli c\u2019\u00e8 un tasso di riscossione dei tributi comunali molto basso perch\u00e9 \u00e8 una citt\u00e0 oggettivamente povera\"\u00bb, e \u00ab\"sul versante delle entrate siamo davvero di fronte a una difficolt\u00e0: il reddito di un napoletano \u00e8 un terzo rispetto a quello di un milanese\"\u00bb. Nel 2020 il Comune di Napoli si trova in una situazione vicina al dissesto finanziario, senza vedere all'orizzonte vie d'uscita.\nUrbanistica, Restauro e Infrastrutture.\nIl 6 marzo 2017 il sindaco De Magistris firma con il premier Paolo Gentiloni l'accordo con cui il governo si impegna a stanziare circa 26 milioni di euro per la riqualificazione delle periferie, in base a un progetto presentato dal comune di Napoli nell'ambito del Bando delle periferie indetto nel 2016 dal Governo Renzi. Il progetto riguarda le rimanenti quattro Vele di Scampia (in origine erano sette), di cui tre saranno abbattute, mentre la Vela \"celeste\" sar\u00e0 riqualificata e trasformata nella nuova sede degli uffici della citt\u00e0 metropolitana.\nA luglio 2019 firma assieme al ministro pei i beni e attivit\u00e0 culturali Alberto Bonisoli, al ministro per il sud Barbara Lezzi e il vicepresidente della regione Campania Fulvio Bonavitacola un contratto inter-istituzionale di sviluppo, con il quale verranno finanziati 22 interventi in tre municipalit\u00e0 del centro storico di Napoli. I principali interventi saranno per restaurare: palazzo Penne e la galleria principe di Napoli per 10 milioni di euro, il complesso dell'Annunziata per 8 milioni di euro, l'ex convento delle Cappuccinelle per 7,5 milioni di euro e il complesso (ex ospedale militare) della Trinit\u00e0 delle Monache per 6 milioni di euro. Oltre ai restauri, i principali interventi saranno anche di tipo infrastrutturale come: la funzionalizzazione del percorso pedonale nei tratti via Sanit\u00e0-Corso Amedeo di Savoia e via Fontanelle-stazione della linea 1 per pi\u00f9 di 4,5 milioni di euro, la trasformazione dell'ex deposito ANM del Garittone in area di sosta per autobus turistici per 5,6 milioni di euro (progetto atteso da tempo da Sylvain Bellenger, direttore del museo di Capodimonte).\nRaccolta differenziata.\nPer ci\u00f2 che riguarda la raccolta differenziata il 16 giugno 2011 la nuova giunta ne ha deliberato l'estensione agli interi quartieri di Agnano, Capodimonte, Posillipo, Barra, Ponticelli e Scampia. De Magistris ha promesso che entro un anno Napoli, nei quartieri in cui verr\u00e0 attivata la raccolta porta a porta, la raccolta differenziata che nel 2015 era il 28% raggiunger\u00e0 l'obiettivo del 70%, visto che in altri quartieri col porta a porta raggiunge gi\u00e0 punte del 71%. La raccolta differenziata \u00e8 stata estesa a tutta la citt\u00e0 e si sta avviando il porta a porta, gi\u00e0 presente in molti quartieri (Colli Aminei, Chiaiano, Rione Alto, Ponticelli, San Giovanni a Teduccio, Centro Direzionale, Bagnoli, Scampia, Posillipo, Vomero, Arenella, Chiaia, Quartieri Spagnoli, Montecalvario, Centro Storico e San Carlo all'Arena). Inoltre nella zona di Napoli Est \u00e8 in via di costruzione un nuovo impianto di compostaggio per la produzione di biogas.\nNel 2018, secondo i dati ufficiali della Regione Campania, la percentuale di raccolta differenziata a Napoli \u00e8 stata del 36%, mentre nella intera Regione Campania la percentuale \u00e8 stata del 52% (per un confronto con il resto d'Italia si pu\u00f2 fare riferimento a questa infografica). La percentuale di raccolta differenziata a Napoli \u00e8 passata dal 13,9 per cento del 2008 al 21,1 per cento del 2013 fino al 40,1 per cento di gennaio 2019. Il numero di cittadini che usufruiscono del servizio porta a porta era di 87.000 nel 2008, poi aumentati a 151.000 nel 2013 e arrivati ai 483.000 di gennaio del 2019. Questi risultati sono stati raggiunti impiegando nel servizio di raccolta rifiuti il 50 per cento di personale in meno rispetto alla precedente amministrazione.\nSperimentazione del Bike Sharing.\nDall'agosto 2014 sono state installate a Napoli 10 ciclostazioni di bike sharing, progetto di ricerca dell'associazione Cleanap che ha vinto il bando \u201cSmart Cities and Communities and Social Innovation\u201d del MIUR - PON Ricerca e Competitivit\u00e0 2007-2013, cofinanziato con risorse del FESR per le Regioni della Convergenza, supportato dal Comune di Napoli e da ANM. Il servizio di bike sharing di Cleanap si interrompe nel 2015 dopo pochi mesi di sperimentazione, nonostante i buoni risultati ottenuti, per concludersi definitivamente nel 2020 con la definitiva rimozione degli stalli, ormai vuoti da tempo. Il servizio di bike sharing torna a Napoli nel 2020, questa volta attraverso un bando rivolto ad operatori del settore, in modo analogo a quanto avvenuto in altre grandi citt\u00e0.\nCambiamenti importanti.\nAltri cambiamenti importanti per la citt\u00e0 di Napoli durante il suo mandato sono: la riduzione dei tempi di pagamento da parte del comune verso i suoi fornitori da 48 a 5 mesi, la creazione di un registro per le unioni civili, la pedonalizzazione del lungomare e una politica di grandi eventi volta ad incrementare la presenza turistica in citt\u00e0, l'incremento delle aree verdi cittadine, la trasparenza dell'attivit\u00e0 del consiglio comunale e nelle gare d'appalto comunali, il restauro o la riqualificazione di monumenti, fontane ed edifici storici, il rilancio al pubblico di luoghi come lo zoo comunale, l'Ippodromo di Agnano e la Mostra d'Oltremare, l'avvio alla costruzione del primo canile municipale della citt\u00e0, l'acquisto di 10 nuovi treni per la metropolitana, di minibus, bus BredaMenarini modello Vivacity Plus da 9.5 metri e Irisbus Citelis da 10.5 metri, oltre che con il recupero di mezzi fuori servizio e la sostituzione di vecchi modelli con nuovi autobus euro 6 ecologici.\nIl Movimento Arancione.\nIl 12 dicembre 2012 de Magistris promuove la fondazione del \"Movimento Arancione\", formazione politica che raccoglie personalit\u00e0 di sinistra deluse dai partiti. Il Movimento Arancione intende costruire un polo alternativo al centro-sinistra insieme alle forze riunite il 1\u00ba dicembre 2012 nell'assemblea pubblica \"Cambiare si pu\u00f2\": un gruppo di associazioni e movimenti insieme a Italia dei Valori, Rifondazione Comunista, Partito dei Comunisti Italiani e Ecologisti e Reti Civiche - Verdi Europei. Il Movimento Arancione sostenne Antonio Ingroia e la sua lista Rivoluzione Civile alle elezioni politiche del 2013.\nDemocrazia e Autonomia.\nIl 3 febbraio 2017 la lista civica Democrazia e Autonomia (DemA), che lo aveva gi\u00e0 sostenuto alle elezioni comunali del 2016, diventa un partito con obiettivo la partecipazione del popolo alla vita politica, ponendo un particolare accento alle elezioni europee del 2019 (scelta appoggiata anche da altre sigle della sinistra radicale, come ad esempio Sinistra Italiana e Rifondazione Comunista).\nIl sindaco non appogger\u00e0 nessuna lista alle elezioni politiche del 4 marzo 2018, pur essendo stato considerato vicino al movimento Potere al Popolo!.\nNel gennaio 2019, in vista di un accordo per le elezioni europee, la maggioranza degli iscritti di Potere al Popolo vota a favore del tentativo di verificare punti di convergenza con il movimento di de Magistris. Il progetto elettorale unitario per\u00f2 tramonter\u00e0 poche settimane dopo.\nAlle elezioni politiche suppletive del 2020 per il , DemA inizialmente decide di candidare Annamaria Palmieri, assessore all'istruzione e alla scuola del comune di Napoli, ma poi decide di unirsi alla coalizione civica di centro-sinistra \"Napoli con Ruotolo\" (dove c'\u00e8 anche il PD, Art. 1 e SI) che appoggier\u00e0 come candidato Sandro Ruotolo, il giornalista e politicamente un indipendente di sinistra che poi verr\u00e0 eletto.\nL'anno seguente De Magistris lascer\u00e0 la carica di sindaco dopo i due mandati avanzando la candidatura di Alessandra Clemente, ex assessore appoggiata anche da Potere al Popolo! e due liste civiche in cui confluiscono esponenti di Rifondazione Comunista e Partito Comunista italiano, mentre diversi assessori e consiglieri della lista di De Magistris con la lista Napoli Solidale appoggiano il candidato del centro-sinistra Gaetano Manfredi.\nSconfitta alle regionali in Calabria.\nIn scadenza di mandato come sindaco di Napoli, il 19 gennaio 2021 prova a diventare presidente della regione Calabria alle elezioni, originariamente previste per l'11 aprile, ma calendarizzate ad ottobre, a causa dell'emergenza sanitaria, conseguente alla pandemia di COVID-19.\nIl 7 febbraio stringe un\u2019alleanza con Carlo Tansi, gi\u00e0 candidato alle regionali 2020, e ottiene il sostegno dalle sue liste civiche \"Calabria Libera\", \"Tesoro Calabria\" e \"Calabria Pulita\".\nTuttavia a giugno si interrompe l\u2019alleanza con Tansi il quale si alleer\u00e0 con il centro-sinistra. In definitiva De Magistris sar\u00e0 sostenuto da sei liste: \"demA\" (democrazia autonomia), \"De Magistris Presidente\", \u201cUniti con de Magistris\u201d, \u201cPer la Calabria con de Magistris\u201d, \u201cCalabria Resistente e Solidale\" (lista che riunisce pezzi importanti della diaspora comunista e della sinistra radicale), \"Un'altra Calabria \u00e8 possibile\" (lista promossa dall'ex sindaco di Riace Mimmo Lucano, candidato capolista in tutte le circoscrizioni, e sostenuta da Sinistra Italiana) oltrech\u00e9 dalle associazioni \"LiberaMente Progressisti\" e \"Primavera Calabria\" che non diventeranno liste.\nAlle elezioni regionali, la sua coalizione si classifica al terzo posto, quindi De Magistris risulta non eletto presidente e neppure eletto come consigliere regionale, in quanto la sua coalizione ottiene poco pi\u00f9 del 16% dei voti. De Magistris, commentando alla stampa l'esito delle elezioni, si dichiara amareggiato e deluso per il risultato \"sotto le aspettative\", quindi afferma di voler prendere un periodo di riflessione.\nProcedimenti giudiziari.\nIl 22 luglio 2013 Luigi de Magistris, il presidente della giunta regionale della Campania Stefano Caldoro e il deputato Luigi Cesaro, all'epoca presidente della provincia di Napoli, vengono iscritti nel registro degli indagati nell'ambito dell'inchiesta sulla gestione dell'America's Cup: le accuse sono di turbativa d'asta per la scelta del socio privato della societ\u00e0 di scopo ACN, costituita per la prima edizione, senza rispettare le procedure di evidenza pubblica e per abuso d'ufficio per la trasformazione, avvenuta in occasione della seconda edizione, di ACN da societ\u00e0 di scopo in societ\u00e0 strumentale permanente. Il 13 marzo 2015 Luigi de Magistris, Caldoro e Cesaro sono stati prosciolti da ogni accusa.\nIl 25 settembre 2014 in primo grado era stato condannato insieme a Gioacchino Genchi dal Tribunale di Roma a un anno e tre mesi per abuso d'ufficio; l'accusa era aver violato la legge Boato, la quale stabiliva che per avere un tabulato telefonico di un parlamentare occorreva l'autorizzazione del Parlamento. Nel commentare la notizia de Magistris ha annunciato che non si sarebbe dimesso da primo cittadino di Napoli e che i giudici che lo hanno condannato \"si dovrebbero guardare allo specchio e vergognarsi. Si dovrebbero dimettere loro\". La condanna \u00e8 stata annullata dalla Corte d'Appello di Roma che il 21 ottobre 2015 ha assolto con formula piena sia De Magistris sia Genchi da tutte le accuse; per effetto dell'assoluzione De Magistris ha potuto condurre regolarmente a compimento il suo mandato di sindaco sino alla sua scadenza naturale."}
{"id": "2288093", "revid": "27108", "url": "https://it.wikipedia.org/wiki?curid=2288093", "title": "Janeth Jepkosgei Busienei", "text": ""}
{"id": "2288103", "revid": "200154", "url": "https://it.wikipedia.org/wiki?curid=2288103", "title": "Tuamotu", "text": ""}
{"id": "2288104", "revid": "465169", "url": "https://it.wikipedia.org/wiki?curid=2288104", "title": "13\u00aa edizione dei Satellite Awards", "text": "I premi dei 13\u00ba Satellite Award, premio cinematografico e televisivo, sono stati consegnati il 14 dicembre 2008."}
{"id": "2288112", "revid": "124966846", "url": "https://it.wikipedia.org/wiki?curid=2288112", "title": "Esercito Democratico Greco", "text": "L'Esercito Democratico Greco (\"\u0394\u03b7\u03bc\u03bf\u03ba\u03c1\u03b1\u03c4\u03b9\u03ba\u03cc\u03c2 \u03a3\u03c4\u03c1\u03b1\u03c4\u03cc\u03c2 \u0395\u03bb\u03bb\u03ac\u03b4\u03b1\u03c2\", Dimokratikos Stratos Elladas - \u0394\u03a3\u0395, DSE), \u00e8 stato l'esercito fondato dal Partito Comunista di Grecia durante la guerra civile greca (1946-1949)."}
{"id": "2288113", "revid": "76069", "url": "https://it.wikipedia.org/wiki?curid=2288113", "title": "Saint Johnsbury (Vermont)", "text": ""}
{"id": "2288117", "revid": "101175", "url": "https://it.wikipedia.org/wiki?curid=2288117", "title": "CBR 600RR", "text": ""}
{"id": "2288120", "revid": "523249", "url": "https://it.wikipedia.org/wiki?curid=2288120", "title": "Nazionale olimpica di calcio dell'Italia", "text": "La Nazionale olimpica italiana di calcio, i cui giocatori sono soprannominati \u201c\"Gli Azzurrini\u201d\", \u00e8 dal 1952 la rappresentativa calcistica dell'Italia ai Giochi olimpici. \u00c8 posta sotto l'egida della Federazione Italiana Giuoco Calcio.\nDurante la stagione sportiva che porta ai Giochi olimpici la \"Nazionale olimpica\" (qualora qualificata) si prepara partecipando ad amichevoli o tornei internazionali.\nStoria.\nLa nazionale maggiore alle Olimpiadi.\nLa formazione azzurra prese parte per la prima volta al torneo di calcio dei Giochi olimpici a Stoccolma nel 1912 (primo turno), poi partecip\u00f2 ad Anversa nel 1920 (quarti di finale), a Parigi nel 1924 (quarti di finale) ed ottenne il bronzo olimpico ad Amsterdam nel 1928. L'Italia vinse il primo, e finora unico, oro olimpico a Berlino nel 1936. L'Italia partecip\u00f2 anche a Londra nel 1948 (quarti di finale) ed a Helsinki nel 1952 (ottavi di finale).\nDa un'analisi condotta nel 2010 dalla FIFA \u00e8 stato stabilito che vengono riconosciuti come tornei olimpici per Nazionali maggiori solo quelli compresi tra il 1908 ed il 1948, mentre non vengono riconosciuti come tali quelli a partire dall'edizione del 1952. La FIGC invece considera anche le gare giocate nel 1952 come disputate dalla Nazionale A.\nLa nazionale giovanile.\nAl fine di evitare le accuse di professionismo per i giocatori scelti per i Giochi olimpici, l'Italia decise in seguito di impiegare la nazionale giovanile. Nel 1956 l'Italia non prese nemmeno parte alle qualificazioni, mentre nel 1960 chiuse quarta, dopo la sconfitta con l'Ungheria, nella finale per il bronzo.\nPer l'edizione del 1964 la nazionale giovanile si era regolarmente qualificata, ma il CONI, di concerto con la Federcalcio, decise di non inviare la squadra dopo una segnalazione anonima (attribuita a una non precisata societ\u00e0 calcistica italiana, le cui intenzioni furono ascritte alla volont\u00e0 di non cedere i propri giocatori durante il campionato) con cui si denunciava lo \"status\" professionistico dei calciatori italiani al torneo.\nL'Italia s'iscrisse regolarmente alle qualificazioni per i Giochi del 1968. La selezione, ancora basata sulla nazionale giovanile, era stata affidata a Paolo Todeschini; dopo aver svolto delle amichevoli partecip\u00f2 ai Giochi del Mediterraneo, che vinse per sorteggio sulla Francia, anche se poi il titolo venne condiviso fra le due squadre. Proprio durante questo torneo la selezione venne accusata di schierare giocatori professionisti, cos\u00ec la federazione decise, come quattro anni prima, di ritirare la squadra.\nL'Italia venne eliminata nelle qualificazioni ai Giochi del 1972 dalla Germania Est, mentre non si iscrisse a quelle successive, per i Giochi del 1976. Un'altra mancata qualificazione vi fu nel 1980, nel secondo turno, per opera della Jugoslavia. In questa edizione l'Italia affront\u00f2 le qualificazioni con la nazionale Under 21, guidata da Azeglio Vicini.\nDal 1984 al 1988.\nDai Giochi olimpici del 1984, per la prima volta, venne autorizzato l'impiego di giocatori professionisti. Tuttavia le nazionali europee e sudamericane avrebbero potuto schierare solo quei giocatori che non avevano mai giocato in una fase finale di un Campionato mondiale di calcio. La stessa formula venne riproposta anche per i Giochi olimpici del 1988.\nLa Nazionale olimpica italiana venne ufficialmente istituita nel 1982 per delibera del Consiglio Federale della FIGC: con tale atto la Federcalcio stabil\u00ec che, dalla stagione 1982-1983, la nuova Nazionale avrebbe sostituito la nazionale sperimentale. Il debutto avvenne allo Stadio Olimpico di Roma, contro la Lega Irlandese. La nuova rappresentativa venne affidata a Cesare Maldini. Non essendo ancora chiaro quale dovesse essere lo \"status\" dei calciatori che avrebbero potuto partecipare ai Giochi Olimpici, la FIGC fece compilare ai calciatori un questionario in merito ai loro impegni pubblicitari.\nNel 1984 e nel 1988 la nazionale italiana giunse ai piedi del podio, quarta, dopo aver perduto le finali per il bronzo. Nel 1984, nel girone di qualificazione, l'Italia giunse alle spalle di Jugoslavia e Romania e non si qualific\u00f2 direttamente per la competizione, ma venne ripescata, dopo il \"forfait\" della Cecoslovacchia, vista la decisione di boicottare i giochi olimpici, che si tenevano a Los Angeles, da parte di molte nazioni del blocco orientale. L'Italia, per i Giochi, venne affidata a Enzo Bearzot, allenatore anche della nazionale maggiore. Durante il raduno preolimpico Salvatore Bagni venne escluso dalla rosa dei giocatori convocati, in quanto si era rifiutato di passare dall'Inter al Napoli; gli altri azzurri minacciarono di abbandonare il ritiro, e la stessa FIGC prospett\u00f2 l'idea dell'abbandono del torneo olimpico.\nL'Italia venne inserita nel gruppo D con l'Egitto, con i padroni di casa degli Stati Uniti, e la Costa Rica. Nonostante la sconfitta con i centroamericani, l'Italia vinse il girone e affront\u00f2 in seguito il Cile, battuto nei quarti per 1-0 dopo i tempi supplementari. In semifinale gli azzurri vennero battuti dal Brasile, di nuovo nei supplementari. Infine, nella finale per il bronzo, la nazionale azzurra fu sconfitta dalla Jugoslavia per 2-1.\nAi Giochi olimpici del 1988 l'Italia, allenata da Dino Zoff, si qualific\u00f2 direttamente e venne inserita nel gruppo B. Dopo la qualificazione per\u00f2 la FIGC decise di sostituire Zoff con Francesco Rocca, con cui collabor\u00f2 anche Bearzot.\nDopo aver sconfitto largamente il Guatemala (5-2), l'Italia incapp\u00f2 in una sconfitta clamorosa con lo Zambia, per 4-0. La successiva vittoria contro l'Iraq (2-0), permise agli azzurri di accedere alla fase a eliminazione diretta. Nei quarti l'Italia regol\u00f2 la Svezia (2-1), ancora una volta dopo i tempi supplementari. Curiosamente anche la semifinale, contro l'Unione Sovietica, termin\u00f2 solo dopo 120 minuti. Anche in questo caso, come 4 anni prima, la nazionale italiana dovette accontentarsi della finalina, dopo essere stata battuta per 3-2 dai sovietici, che poi si aggiudicarono il torneo. La finale per il bronzo fu di nuovo negativa: la Germania Ovest prevalse per 3-0. La partecipazione alle Olimpiadi ritard\u00f2 l'inizio del campionato di Serie A al 9 ottobre.\nL'era degli Under 23.\nDal 1992, per la prima volta, venne introdotta la regola degli Under-23: tutte le squadre avrebbero dovuto essere composte da giocatori di et\u00e0 uguale o inferiore a 23 anni. La base di queste Nazionali \u00e8 perci\u00f2 formata dai calciatori che militano nella Nazionale Under-21 al termine del loro ciclo, e perci\u00f2 con un'eta inferiore ai 23 anni. Per tale motivo, l'Almanacco Panini riporta le partite disputate alle Olimpiadi dalla nazionale olimpica, a partire dal 1992, nell'elenco delle partite disputate dall'Under-21. La FIGC considera invece le partite giocate ai Giochi Olimpici, o quelle di preparazione, come effettuate dalla nazionale Olimpica.\n1992.\nIl Campionato europeo di calcio Under-21 1992 fece da selezione per le 4 rappresentative europee che avrebbero partecipato alle successive olimpiadi di Barcellona, assieme alla Spagna, padrona di casa. L'Italia si aggiudic\u00f2 il campionato continentale e venne cos\u00ec inserita nel gruppo A. Dopo la vittoria contro gli USA (evento che di fatto inaugur\u00f2 i giochi, prima ancora della cerimonia ufficiale d'apertura) e la sconfitta con la Polonia, l'Italia batt\u00e9 il Kuwait, e si qualific\u00f2 ai quarti di finale, dove venne battuta proprio dai padroni di casa, che si aggiudicarono poi i Giochi.\n1996.\nVincendo il Campionato europeo di calcio Under-21 1996 la nazionale italiana ottenne la qualificazione ai successivi Giochi olimpici; da questa edizione le selezioni Under 23 possono convocare fino a un massimo di tre fuoriquota. La nazionale era ancora affidata a Cesare Maldini, che convoc\u00f2 tre giocatori non Under 23: Gianluca Pagliuca, Massimo Crippa e Marco Branca. L'Italia, inserita nel gruppo C, fu eliminata gi\u00e0 dopo le prime sconfitte con Messico e Ghana, e a nulla serv\u00ec la vittoria, nell'ultima partita del girone, contro la Corea del Sud.\n2000.\nLa quarta vittoria della nazionale Under 21 all'europeo di categoria, nel 2000, consent\u00ec all'Italia la partecipazione ai Giochi olimpici del 2000, disputati a Sydney. La selezione azzurra era guidata da Marco Tardelli, che non convoc\u00f2 nessun fuoriquota.\nInserita nel gruppo A l'Italia regol\u00f2 prima l'Australia, poi l'Honduras, prima di pareggiare con la Nigeria. L'avventura termin\u00f2 ai quarti, ancora una volta contro la Spagna, che poi avrebbe perso la finale ai tiri di rigore contro il Camerun.\nIl bronzo di Atene 2004.\nL'Italia si aggiudic\u00f2 anche il Campionato europeo di calcio Under-21 2004, venendo cos\u00ec qualificata, assieme alla seconda e terza della competizione, pi\u00f9 la Grecia, padrona di casa, ai Giochi olimpici del 2004.\nInserita nel gruppo B, la nazionale italiana pareggi\u00f2 con il Ghana, batt\u00e9 il Giappone, e si qualific\u00f2 alla fase a eliminazione diretta, nonostante la sconfitta col Paraguay, nella terza e ultima gara del girone. L'Italia chiuse a 4 punti, come il Ghana, e con la stessa differenza reti degli africani, 0, ma con 5 gol fatti, uno in pi\u00f9 degli avversari.\nNei quarti, come accaduto nel 1984 e nel 1988, pass\u00f2 solo ai supplementari, piegando per 1-0 il Mali. In semifinale la nazionale azzurra venne travolta dall'Argentina, che poi vinse la medaglia d'oro, per 3-0. Nella finale per il bronzo la nazionale italiana sconfisse l'Iraq per 1-0, ottenendo la prima medaglia olimpica dall'oro del 1936 a Berlino.\n2008.\nNel Campionato europeo di calcio Under-21 2007, qualificazione alle olimpiadi dell'anno seguente, era previsto che le quattro nazionali semifinaliste si qualificassero automaticamente, con l'eccezione dell'Inghilterra, in quanto i suoi giocatori avrebbero potuto partecipare solo come parte del . Avendo l'Inghilterra raggiunto le semifinali, si rese necessario uno spareggio tra Portogallo e Italia, le due squadre che si sono piazzate al terzo posto dei rispettivi gironi, per assegnare il quarto posto disponibile per la partecipazione ai Giochi olimpici del 2008. La nazionale italiana vinse lo spareggio ai rigori.\nIn preparazione alla rassegna olimpica la nazionale si aggiudic\u00f2 il Torneo di Tolone. La finale contro il Cile viene decisa da un gol di Osvaldo.\nL'avventura dell'Italia ai Giochi olimpici del 2008 inizi\u00f2 con un rotondo 3-0 contro l'Honduras, e prosegu\u00ec con un'altra vittoria per 3-0 sulla Corea del Sud. Alla fine chiuse con un pareggio contro il Camerun per 0-0. L'Italia cadde contro il Belgio, per 3-2, ai quarti di finale. Nonostante la precoce eliminazione, Giuseppe Rossi termin\u00f2 la competizione con il titolo di capocannoniere, secondo italiano a vincere la classifica marcatori del torneo olimpico, dopo Annibale Frossi nel 1936.\nLa triplice mancata qualificazione.\nLa nazionale Under 21 non si qualific\u00f2 per la fase finale del Campionato europeo di calcio Under-21 2011, eliminata dalla Bielorussia nel play-off. Perse cos\u00ec la possibilit\u00e0 di partecipare ai Giochi olimpici del 2012. Per la prima volta dall'edizione di Mosca del 1980 l'Italia mancava ai Giochi olimpici. La nazionale italiana aveva vinto il gruppo 3, mentre, nello spareggio, dopo aver vinto per 2-0 in casa all'andata, venne piegata 3-0 in trasferta, dopo i tempi supplementari.\nAnche per i successivi Giochi olimpici del 2016 la nazionale italiana non fu capace di qualificarsi. Giunta alla fase finale del Campionato europeo Under 21, sarebbe dovuta entrare tra le semifinaliste, ma giunse solo terza nel suo girone eliminatorio, alle spalle di Portogallo e Svezia.\nNel 2019, nell'europeo disputatosi in casa, l'Italia manc\u00f2 anche l'accesso ai Giochi olimpici del 2020, arrivando seconda nel suo girone dietro la Spagna (non pass\u00f2 come migliore seconda alle semifinali del torneo).\nColori e simboli.\nLa nazionale olimpica condivide i colori di tutte le altre selezioni della FIGC: la maglia interna \u00e8 azzurra con calzoncini bianchi, quella esterna inverte le tinte.\nDal punto di vista simbologico, sebbene essa competa formalmente in rappresentanza del Comitato olimpico nazionale italiano e non della FIGC, la nazionale olimpica in quasi tutte le sue partecipazioni ha portato ricamato sul petto delle maglie lo stesso emblema usato nelle normali competizioni professionistiche: lo scudetto tricolore bianco-rosso-verde con la dicitura \"ITALIA\" in capo, oppure il logo federale, talora anche corredato dalle stelle rappresentative delle vittorie in Coppa del Mondo. Ai giochi di Pechino 2008 tale prassi si \u00e8 interrotta e la squadra ha adottato maglie che portavano sul petto uno dei logotipi del CONI, il cosiddetto \"codice a barre\" tricolore sormontato dalla scritta \"Italia\".\nPartecipazioni ai tornei internazionali.\nGiochi olimpici.\nLa FIFA considera che, fino al 1948, ai Giochi Olimpici abbiano partecipato nazionali maggiori. La FIGC ascrive anche la partecipazione del 1952 alla Nazionale A."}
{"id": "2288129", "revid": "33689", "url": "https://it.wikipedia.org/wiki?curid=2288129", "title": "R\u0101ga", "text": ""}
{"id": "2288130", "revid": "729019", "url": "https://it.wikipedia.org/wiki?curid=2288130", "title": "Forte del Lazzeretto", "text": "Il forte del Lazzeretto era una struttura difensiva costiera situata a Porto Santo Stefano, capoluogo di Monte Argentario, all'estremit\u00e0 occidentale del Porto Vecchio.\nStoria.\nIl complesso venne costruito dai Francesi nel 1805, durante il periodo napoleonico, con le duplici funzioni di struttura difensiva costiera e di luogo di quarantena per chi contraeva gravi malattie infettive (in quell'epoca ci furono nella zona alcuni casi di febbre gialla).\nLa parte del complesso adibita a funzioni difensive era dotata di una batteria in grado di colpire eventuali imbarcazioni nemiche che vi si avvicinassero; tuttavia, nel 1808 il forte venne espugnato da soldati britannici giunti inaspettatamente con una serie di imbarcazioni.\nVerso la met\u00e0 dell'Ottocento, il complesso difensivo venne potenziato e, in seguito, furono dismessi gli ambienti di quarantena che furono trasformati nei locali uffici sanitari. Passato sotto la giurisdizione del Regno d'Italia, la struttura prosegu\u00ec nelle sue funzioni difensive, integrando parzialmente il forte del Pozzarello che venne costruito pi\u00f9 ad est.\nLa struttura venne semidistrutta durante i bombardamenti della seconda guerra mondiale; al suo posto venne costruita la palazzina che ospita la sede del Compartimento marittimo di Porto Santo Stefano.\nIl perduto forte del Lazzeretto si presentava come un edificio a pianta rettangolare che si articolava si due livelli. Lungo la facciata principale era dotato di due porte d'ingresso rettangolari, inframezzate da finestre di forma quadrangolare, che si aprivano anche al livello superiore. La parte alta culminava con un tetto di copertura a quattro spioventi."}
{"id": "2288133", "revid": "126257", "url": "https://it.wikipedia.org/wiki?curid=2288133", "title": "Bandiera di Milano", "text": ""}
{"id": "2288135", "revid": "74801", "url": "https://it.wikipedia.org/wiki?curid=2288135", "title": "Brian Merriman", "text": "La vita.\nIn base alla tradizione popolare avvalorata da vari indizi lo si ritiene figlio illegittimo, allevato dalla madre e da un patrigno. Secondo \u00d3 Tuama (1995: 63) anche il cognome Merriman, non riferibile a famiglie irlandesi, sembra confermare la non appartenenza ad una famiglia regolare.\nVisse a Feakle (in gaelico An Fhiacail), e in quella zona tenne una scuola che era presumibilmente una \"hedge school\"; inoltre coltivava un podere e nel 1797 vinse premi per la qualit\u00e0 della sua coltivazione di lino dalla Royal Dublin Society. A Feakle intorno al 1780, quand'era ancora scapolo, scrisse il celebre poemetto di cui si dir\u00e0 pi\u00f9 avanti. Si spos\u00f2 soltanto pi\u00f9 tardi, intorno al 1787, ed ebbe due figlie; intorno al 1802 pass\u00f2 a Limerick dove insegn\u00f2 matematica; e in quella citt\u00e0 mor\u00ec improvvisamente nel 1805. \u00c8 sepolto nel cimitero di Feakle.\nIl Tribunale di mezzanotte.\nLa sua fama \u00e8 interamente dovuta a un poemetto di versi: \"C\u00fairt an Mhe\u00e1n-O\u00edche\" (Il Tribunale di mezzanotte). Bench\u00e9 quest'opera lo dimostri poeta esperto, di lui non si conosce quasi nient'altro.\nIl poemetto ebbe un grande successo fra i lettori, tanto che s\u00f9bito dopo la sua composizione si fecero moltissime copie del manoscritto originale, e l'opera rimase popolare tra la gente di lingua gaelica anche in quei periodi in cui incontr\u00f2 disapprovazioni ufficiali.\nNumerose sono le traduzioni in versi inglesi, prima di tutte quella di Denis Woulfe risalente al terzo decennio dell'Ottocento e poi ripubblicata in versione purgata su \"The Irishman\" nel 1880. La traduzione di Arland Ussher nel 1926 ebbe una prefazione di W. B. Yeats, ma la traduzione pi\u00f9 nota \u00e8 quella di Frank O' Connor del 1945. In passato le traduzioni inglesi di quest'opera, ritenuta audace e trasgressiva su problemi sessuali, incontrarono a volte difficolt\u00e0 e censure, alle quali sfugg\u00ec pi\u00f9 facilmente il testo originale gaelico.\nFra le edizioni moderne del testo gaelico si ricordano: quella curata da R. \u00d3 Foghludha nel 1912; quella curata nel 1968 da David Greene (\u00d3 Uaithne); e quella definitiva curata nel 1982 da Liam \u00d3 Murch\u00fa.\nDal 1967 esiste il Cumann Merriman (Sodalizio Merriman) che fra l'altro promuove ogni anno, nella contea Cl\u00e1r (ingl. Clare), una scuola estiva di cultura gaelica intitolata al poeta.\nStruttura e contenuto del poema.\nIl poemetto \u00e8 articolato in una introduzione, tre discorsi in forma di accese perorazioni davanti al Tribunale di Mezzanotte, e un epilogo.\nL'introduzione mostra l'autore che gode le dolcezze della natura fra i prati e i boschi in vista del Loch Gr\u00e9ine (un lago poco pi\u00f9 a nord di Fiacail) e alla fine si appisola dolcemente. In questo quadretto lo stile \u00e8 seducente e raffinato e sembra voler seguire modelli convenzionali settecenteschi; ma l'autore se ne serve a scopo di contrasto, per dare pi\u00f9 risalto ai sorprendenti cambi di scena successivi. Infatti il dormiente non ha dolci sogni, ma una visione tremenda: turbini e bufere con l'arrivo di un'orrenda gigantessa, sbirro di un tribunale femminile davanti al quale il poeta viene bruscamente trascinato. Questo tribunale, interamente formato da donne e dichiaratamente alternativo alle usanze e leggi di stampo inglese, \u00e8 presieduto da Aoibheall, mitica figura femminile del mondo magico. Ed \u00e8 appunto Aoibheall a delineare il problema che il suo tribunale intende affrontare: gli uomini sono restii a sposarsi e la popolazione d'Irlanda declina.\n Una prima testimonianza-perorazione \u00e8 svolta da una ragazza che con coloriti accenti e riferimenti locali espone la propria frustrazione. Per quanto essa si dia da fare frequentando ogni possibile occasione di incontri e affidandosi a tutti i possibili talismani, pratiche propiziatorie e veggenti, non riesce a trovare chi la sposi, perch\u00e9 i giovanotti non vogliono legarsi se non con anziane donne ricche.\n Il secondo a parlare \u00e8 \"un vecchio squallido e invelenito\" che \"salta su in fretta e furia\" portandosi al banco dei testimoni. Egli attacca astiosamente la ragazza, sostenendo che costei \u00e8 di stirpe e provenienza miserabile ma si orna di fronzoli alla moda pagati chiss\u00e0 come, e sottolinea gli inconvenienti di sposare simili fraschette. In proposito racconta con vivacit\u00e0 i guai del proprio matrimonio con una giovane che gli ha appioppato un figlio nato pochi mesi dopo le nozze e asseritamente prematuro, ma in realt\u00e0 robusto e perfetto. Perci\u00f2 critica le anacronistiche regole matrimoniali che l'hanno esposto a questa situazione imbarazzante, e sostiene che sarebbe meglio dar via libera ai figli naturali, che sono molto pi\u00f9 saggi e forti e che potrebbero riportare l'Irlanda ai fasti degli eroi dell'antichit\u00e0\n A questo punto interviene di nuovo la giovane di prima, che giustifica la sposa del vecchio. Spiega che quella poverina, schiacciata da una completa miseria, era stata praticamente comprata dal vecchio con ampie promesse di vita serena; ma su un punto essenziale era rimasta totalmente delusa, perch\u00e9 le sue giuste e ardenti voglie di giovane sposa - descritte con molto vigore - erano rimaste inappagate dall'anziano marito. Troppe ragazze vengono cos\u00ec sacrificate a vecchi mariti; perci\u00f2 la testimone chiede che si procurino sposi giovani e robusti, e in particolare chiede che la Chiesa autorizzi il matrimonio anche dei preti, molti dei quali gi\u00e0 d\u00e0nno prova di s\u00e9 con figli naturali allevati sotto nomi altrui.\nDopo sentite queste sbrigliate deposizioni, Aoibheall emette la sentenza.\nNon abolisce il matrimonio come proponeva il vecchio, ma riconosce che le giovani poste sotto la protezione matrimoniale di un anziano siano libere di prendersi amanti della loro stessa et\u00e0.\nQuanto al matrimonio dei preti, raccomanda prudenza nel parlare di \"quei potentati suscettibili\", ma preconizza \"che pur dovranno sposarsi, quando che sia\": \"giorno verr\u00e0, col pieno assenso d'un Concilio, e il Papa lo sottoscriver\u00e0 col suo potere\"; e alle donne predice che quel consesso \"si occuper\u00e0 della sventura del paese e a voi sar\u00e0 consegnato, in lacci e pastoie, un bollore di sangue e il tumulto della carne, l'oggetto del vostro desiderio, questi caldi omaccioni\".\n\"Quanto ad ogni altro nato di donna\", la sentenza \u00e8 pi\u00f9 immediata: \"Decretiamo come legge alle donne di trascinare per il capo, a forza e senza piet\u00e0, chi a ventun anni \u00e8 privo di lacci nuziali\", per legarlo e punirlo a frustate. \"Quelli poi capitati in l\u00e0 con gli anni\", che grettamente \"dissipano il proprio valore mentre ci sono donne disponibili in vana attesa d'essere colte dal ramo\", vengono condannati a maggiori supplizi e tormenti a discrezione delle donne; e il primo contro cui scagliarsi \u00e8 proprio Merriman, ancora scapolo alla sua et\u00e0. Mentre il provvedimento del Tribunale di Mezzanotte viene datato e firmato; e mentre le donne furiose si avventano su Merriman per eseguire su di lui la sentenza, egli terrorizzato si desta dalla visione: \"io uscii dal sopore, sciolsi gli occhi e di scatto balzai fuori dalla pena: ero sveglio!\"\nI commenti della critica.\nQuesto vivace poemetto, oltre a riscuotere successo fra i lettori, ha suscitato e suscita l'attenzione dei commentatori e critici letterari, che spesso si dividono nel discuterne fonti, significati ed intenti, ma in generale concordano sul suo alto valore. Oltre ai commentatori citati qui sotto nella bibliografia, vari altri sono menzionati in Caerwyn Williams (1985: 30), dove si legge questa sintesi delle loro valutazioni: \"In generale si riconosce che il Tribunale di Mezzanotte \u00e8 una delle poesie pi\u00f9 potenti nella produzione gaelica. Ha un'esattezza metrica, un ritmo forte e un linguaggio sonoro e vigoroso, ma il pregio che di solito viene menzionato \u00e8 la freschezza dei pensieri e la franchezza con cui il poeta li esprime.\"\nCirca le origini dell'idea di visione, \u00e8 ben noto che nel XVII secolo, dopo il completo assoggettamento dell'Irlanda, erano state frequenti le visioni poetiche nelle quali appariva, a un uomo afflitto per l'asservimento del paese, una donna celestiale apportatrice di speranze di liberazione per l'Irlanda. Poi il modello era un po' decaduto in poeti che non speravano pi\u00f9 nell'arrivo di un salvatore, ma si trattava pur sempre di visioni sulla situazione politica; solo con Merriman la visione si trasforma completamente, sia perch\u00e9 porta a trattare temi sessuali e personali, sia perch\u00e9 la situazione di partenza \u00e8 invertita: anzich\u00e9 l'apparizione di una donna celestiale per sollevare un poeta afflitto, c'\u00e8 un poeta lieto e sereno a cui compare una donna orrenda che lo trascina in un tribunale dove sar\u00e0 minacciato di torture.\nIn \u00d3 Tuama (1995: 64 e segg.) si passano in rassegna molti possibili precedenti, europei o irlandesi, prevalentemente medievali, sui temi del poema: una megera come guida; una corte non ufficiale o un parlamento femminile; libere trattazioni sulla sessualit\u00e0 e sui casi connessi, come quello della malmaritata o dei figli naturali. Ma che quei precedenti - raccolti con molto acume - siano effettivamente serviti a Merriman come fonti o modelli, \u00e8 soltanto un'ipotesi.\nQualche commentatore ha pensato anche ad una forte influenza dei pensatori settecenteschi come Rousseau e Voltaire. Altri, invece, ritengono preponderante il permanere - in ambienti legati all'intellettualit\u00e0 irlandese o a comunit\u00e0 rurali conservatrici - di un certo attaccamento alle antiche tradizioni gaeliche (combattute dal puritanesimo dei nuovi padroni inglesi, in ci\u00f2 spalleggiati anche dalla Chiesa cattolica) che avevano comportato maggiore autonomia delle donne, matrimoni pi\u00f9 flessibili, nessuna discriminazione per i figli naturali, e forse anche qualche prassi di tacita tolleranza per i preti\nQueste discussioni sulle possibili fonti ed influenze sono certamente interessanti per un inquadramento storico-culturale; ma, come scrive lo stesso prof. \u00d3 Tuama (1995: 72), il poema di Merriman \"naturalmente pu\u00f2 essere letto con immenso piacere e profitto da un lettore che nulla sappia dei suoi precedenti e retroscena letterari.\" A volte, per\u00f2, le discussioni sull'originalit\u00e0 o non originalit\u00e0 delle posizioni di Merriman hanno influenzato le valutazioni dell'opera da parte dei commentatori. In proposito O' Neill (1996: 49) cita \"l'entusiasmo di critici come Piaras B\u00e9asla\u00ed e Frank O' Connor che hanno visto il poeta come una specie di Rousseau irlandese\", ma ricorda che gi\u00e0 un commentatore dei primi del Novecento (O' Rahilly) aveva mostrato che c'erano dei precedenti e quindi aveva trovato il poema \"convenzionalissimo in letteratura\" (oltre ad essere scandalizzato per la sua scarsa decenza), pur riconoscendo anch'egli che quest'opera \"\u00e8 di gran lunga il pi\u00f9 riuscito lavoro prolungato in versi in irlandese moderno\".\nAnche sugli intenti del poeta non mancano discussioni. C'\u00e8 chi gli attribuisce un intento puramente scherzoso: questa \u00e8 per esempio la posizione di Daniel Corkery, criticata da Kiberd (2001: 191 e segg.) che attribuisce al poeta una seriet\u00e0 di fondo e una partecipazione reale alle tesi del poemetto. Ed anche \u00d3 Tuama conclude nel senso che il poemetto sembra dar voce a sentimenti profondi del poeta, pur nella forma brillante e divertente che rende l'opera \"uno dei maggiori lavori comici della letteratura, e certo la massima poesia comica mai scritta in Irlanda\".\nAnaloghe discussioni riguardano anche la sentenza finale del Tribunale. Chi attribuisce all'opera un intento prevalentemente scherzoso interpreta i limiti di quella sentenza come un accorgimento prudenziale del poeta; chi invece pensa ad una partecipazione pi\u00f9 profonda interpreta quei limiti come una conferma del suo sostanziale realismo.\nInfine, sul linguaggio poetico di Merriman, \u00e8 stato osservato che egli ha saputo inquadrare in forma metrica il comune e vivace idioma parlato, senza restar legato alle precedenti e pi\u00f9 complesse convenzioni linguistiche dei poeti tradizionali; ed anche in ci\u00f2 si \u00e8 ravvisato uno dei pregi dell'opera."}
{"id": "2288137", "revid": "287204", "url": "https://it.wikipedia.org/wiki?curid=2288137", "title": "Raga (religione)", "text": ""}
{"id": "2288139", "revid": "1543377", "url": "https://it.wikipedia.org/wiki?curid=2288139", "title": "Amiga Unix", "text": "Amiga Unix, inizialmente Commodore Amiga Unix, anche conosciuto informalmente come AMIX, \u00e8 una versione del sistema operativo Unix per computer Amiga.\nAmiga Unix \u00e8 stato il sistema operativo in dotazione a due workstation di Commodore International, l'Amiga 2500UX e l'Amiga 3000UX, commercializzate tra il 1989 e il 1992, ma all'epoca era acquistabile anche separatamente da tali workstation in modo da poterlo utilizzare con altri modelli di computer Amiga.\nDescrizione.\nAmiga Unix \u00e8 un porting di Unix System V che nel 1987 AT&amp;T Inc. ha licenziato a Commodore Amiga Inc. (una consociata di Commodore International).\nVersioni.\nDi Amiga Unix sono state commercializzate principalmente due release, la 1.x e la 2.x. Le release 1.x sono un porting di Unix System V Release 3, mentre le release 2.x un porting di Unix System V Release 4.\nCon Amiga Unix 1.x, oltre a Unix System V Release 3, \u00e8 compreso il windowing system X Window System: si tratta del primo Unix della storia commercializzato con di serie X Window System.\nCon Amiga Unix 2.x, oltre a Unix System V Release 4, \u00e8 compreso il windowing system X Window System, il desktop environment Open Look, le shell testuali Bourne Shell, Berkeley Shell, Korn Shell, Restricted Shell, Remote Shell e Job Control Shell, gli editor di testo Emacs e vi.\nIl computer di sviluppo che conteneva i sorgenti, un 386 con strumenti di cross-compiling, in seguito alla liquidazione di Commodore International \u00e8 stato riformattato dai nuovi proprietari per installarvi DOS e Windows 3.1.\nHardware supportato.\nAmiga Unix supporta solo i chipset OCS e ECS (non il chipset AGA) e funziona solo con i microprocessori Motorola 68020 e 68030 dotati di FPU e MMU. Ci\u00f2 significa che Amiga Unix, oltre che su Amiga 2500UX e Amiga 3000UX, funziona anche sui seguenti personal computer Amiga:\nAltro hardware supportato \u00e8 il seguente:"}
{"id": "2288140", "revid": "827882", "url": "https://it.wikipedia.org/wiki?curid=2288140", "title": "Liam Gogan", "text": "Scrisse in lingua irlandese.\nVita.\nDopo la scuola presso i Fratelli Cristiani, studi\u00f2 cultura celtica al Collegio Universitario di Dublino. Appartenne ai Volontari Irlandesi, organizzazione paramilitare per l'indipendenza, di cui fu vicesegretario dal 1913 al 1915. Nel 1914 divenne vice-conservatore delle antichit\u00e0 nel Museo Nazionale d'Irlanda, ma in s\u00e9guito all'insurrezione del 1916 fu internato e solo nel 1922, dopo l'indipendenza, fu riammesso nel Museo; ivi divenne conservatore della Divisione arte e industria dal 1936 al 1956.\nPass\u00f2 vario tempo in Francia e Germania approfondendo la conoscenza di quelle letterature (fra l'altro con un ampio studio sull'opera di Rilke), e negli ultimi anni soleva trascorrere le sue vacanze a Roma.\nAttivit\u00e0 per la lingua gaelica.\nDal 1923 al 1927 collabor\u00f2 con P\u00e1draig Duinn\u00edn (Patrick S. Dinneen) al rifacimento - pubblicato nel 1927 - del famoso dizionario gaelico-inglese. Nella prefazione al dizionario padre Dinneen menzion\u00f2 pi\u00f9 volte l'apporto di G\u00f3gan: a pag.VII (\"In tutti gli ampliamenti dell'opera la ricerca del sig.G\u00f3gan ha abilmente completato i miei sforzi\"), a pag.XI (a proposito di certi vocaboli particolari della regione di Connacht), e soprattutto a pag.XII (\"Ho potuto utilizzare il consiglio e l'ampio sapere del sig.G\u00f3gan, M.A., N.U.I. e vice-conservatore delle antichit\u00e0 irlandesi al Museo Nazionale, durante la maggior parte della preparazione dell'opera; ma ancor pi\u00f9 egli si \u00e8 prodigato durante gli ultimi quattro o cinque anni, con instancabile energia e fervore, nel lavoro di revisione, trascrizione, sistemazione e ricerca, a un grado irraggiungibile dal mio singolo sforzo. Egli mi \u00e8 venuto in aiuto quando la pressione del lavoro era al culmine e quando la massa del materiale per la sua stessa vastit\u00e0 minacciava di risultare ingovernabile da un singolo operatore; il suo ardore si \u00e8 dimostrato inestinguibile, e non io soltanto, ma tutta l'ampia cerchia a cui questo libro \u00e8 rivolto, abbiamo un debito di gratitudine per la sua prolungata fatica patriottica\").\nG\u00f3gan fu particolarmente attivo nella Lega degli Scrittori. Inoltre, con vari altri cultori della lingua, collabor\u00f2 alle iniziative della compagnia teatrale gaelica fondata nel 1913 da Piaras B\u00e9asla\u00ed.\nIn gaelico pubblic\u00f2 numerosissimi articoli e saggi su varie riviste. Per limitarsi a quelli apparsi su \"Feasta\", se ne trova un lungo elenco in Mac Peairc\u00edn, sui pi\u00f9 diversi argomenti e anche su temi esteri; fra questi non mancano articoli su poeti italiani: \"File na H\u00e1ta S\u00edoda, Belli\" (Il poeta dal cilindro, Belli) nel settembre 1964, \"B\u00e1s File, Giuseppe Ungaretti\" (Morte d'un poeta, Giuseppe Ungaretti) nel settembre 1970.\nNumerose anche le traduzioni in gaelico: N\u00ed Mhuir\u00edosa (1980: 17) menziona la sua traduzione del volume \"Gaelic Pioneers of Christianity\"; in Welch si ricordano sue traduzioni di opere classiche e moderne di poeti europei, oltre ad uno studio inedito sulla poesia europea; O'Brien (1978: 105-106) menziona traduzioni o adattamenti da Austin Clarke, Thomas Hardy. Catullo, Rilke ed altri.\nL'opera poetica.\nLa produzione poetica di G\u00f3gan copre parecchi decenni, con sei successive raccolte: \"Nua-dh\u00e1nta\" (Poesie nuove) nel 1919, \"D\u00e1nta agus Duan\u00f3ga\" (Poesie e cantici) nel 1929, \"D\u00e1nta an Lae Indiu\" (Canti del giorno d'oggi) nel 1936, \"D\u00e1nta eile 1939-1947\" (Altre poesie 1939-1941) nel 1947, \"D\u00e1nta agus duanta 1941-1947\" (Poesie e canti 1941-1947) nel 1952, \"Duanaire a s\u00e9\" (Raccolta numero sei) nel 1966.\nDurante quel lungo scorrere di anni la storia della poesia gaelica in generale vedeva grandi evoluzioni, dalla faticosa fase di rinascita ancora pionieristica coi primi tentativi di modernizzazione di P\u00e1draig Mac Piarais (Patrick Pearse) morto nel 1916, a una fase di oscuramento fra le due guerre, sino all'improvvisa grande fioritura, sempre pi\u00f9 ampia e moderna, dalla seconda guerra mondiale in poi Ma in mezzo a queste vicende generali la posizione di G\u00f3gan rimase sempre piuttosto isolata e solitaria.\nLo studioso statunitense Frank O' Brien, che nel 1968 \u00e8 stato il primo a studiare sistematicamente la poesia gaelica del Novecento, gli ha dedicato commenti piuttosto critici (O' Brien: 105-106), ma poi ha incluso alcune sue poesie nella propria antologia poetica gaelica moderna (\"Duanaire Nuafhil\u00edochta\", An Cl\u00f3chomhar Tta, Dublino 1969). O' Brien riconosceva che a suo tempo G\u00f3gan fu tra i pochissimi a tentare in gaelico una poesia immaginosa colta (e a volte anche - ma con esiti poco validi - una poesia sarcastica, per la collera diffusa nei primi tempi dell'indipendenza fra quanti erano delusi per la modestia dei governi rispetto alle attese eroiche); ma lamentava che G\u00f3gan, grande vocabolarista, avesse ecceduto nell'uso di vocaboli inconsueti non sempre adatti al contesto poetico; e citava come esempio il volume \"D\u00e1nta agus Duanta 1941-1947\" che dovette essere accompagnato da un glossario per spiegare centinaia di vocaboli inusitati. In conclusione questo primo critico lo classificava come poeta minore, pur attribuendogli il merito di aver introdotto nella sua poesia una tendenza alla cultura cittadina che doveva poi entrare in gran parte della poesia gaelica moderna; comunque gli riconosceva un interessante stile impressionistico in poesie come \"Eachtra Criosant\u00e9imeach\" (Evento crisantemico), che difatti ha poi incluso nella sua antologia.\nUn critico pi\u00f9 recente, il prof. \u00d3 Tuama (1995: 6-7), pur rilevando che lo stile di G\u00f3gan \u00e8 rimasto isolato e non ha fornito modelli alle generazioni successive, d\u00e0 di G\u00f3gan una valutazione pi\u00f9 positiva. Anzitutto gli riconosce di aver catturato qua1cosa del mondo contemporaneo in un'epoca in cui ci\u00f2 era inconsueto. Ammette che il suo linguaggio insolito ed eccentrico, segnato dalla tradizione settecentesca e dal sapere vocabolaristico, \u00e8 talvolta troppo letterario; tuttavia osserva che egli \u00e8 il primo poeta gaelico, dopo parecchi secoli, a suo agio nel regno delle arti visive, e in particolare loda quelle poesie in cui G\u00f3gan riesce a situare un incontro amoroso in un bosco che sembra uscito da una quadro di Corot, o a dipingere la navigazione di una chiatta in un canale nei modi dell'impressionismo.\nInfine l\"'Oxford Companion for Irish Literature\" (Welch 1996: 218) caratterizza G\u00f3gan per la tendenza alla modernit\u00e0 e per i metri e forme, legati alla tradizione ma anche all'esempio di poeti innovatori come Th\u00e9ophile Gautier e Arthur Rimbaud.\nLe poesie apprezzate dai critici sopra nominati sono tra quelle ancora lette e incluse nelle antologie.\nLa poesia \"Evento crisantemico\" (\"Eachtra Criosaint\u00e9imeacht\"), menzionata da O' Brien, \u00e8 tutta basata su un impasto di colori e di impressioni che vanno dagli \"alto-verdeggianti fiori gialli\" in giardino, tra le foglie autunnali castane cadute dagli alberi, al riapparire dei gialli crisantemi in un \"antico vaso d'argilla ricolmo di castano\" in una stanza, sino all'arrivo \"come nota musicale\" della giovane Katia \"in rossa veste\", coi suoi capelli castani, essa stessa \"fior degli alto-verdeggianti fiori\", \"forma, fiamma splendente\" che attraverso i cieli giunge \"ad un queto riposo in questa poesia\".\nQuanto alle due poesie lodate da \u00d3 Tuama, la prima \u00e8 intitolata \"Fantais Coille\" (Fantasia boschiva) ed ha un contenuto tra pittorico e allegorico: una coppia lascia una festa e si inoltra solitaria in \"un bosco alla Corot\" dai magici colori, ma alla fine \u00e8 attratta \"passo passo verso un intrico di ortiche\", dove una visione di terrore la fa tornare \"a passi tardi e mesti\" l\u00e0 donde era venuta \"tanto tempo fa\". E la poesia \"L\u00edobharn St\u00e1it\" (Natante di Stato) \u00e8 a sua volta un'allegoria dei governanti \"ignavi che non conoscono il valore e le prodezze degli oceani profondi\", e vengono raffigurati come una pigra chiatta trainata da un cavallo bolso in un modesto canale; ma il blando intento ironico \u00e8 soverchiato dall'amore per il paesaggio irlandese, e questa navigazione fra i campi finisce per costituire un placido quadro, tanto che lo stesso autore ha aggiunto al titolo l'indicazione: \"dath-rionna\u00edocht\" (incisione a colori)."}
{"id": "2288146", "revid": "827882", "url": "https://it.wikipedia.org/wiki?curid=2288146", "title": "Geneva Palexpo", "text": "Geneva palexpo \u00e8 l'area fiere della citt\u00e0 svizzera di Ginevra. \u00c8 situata in periferia ed \u00e8 adiacente all'Aeroporto Internazionale di Ginevra.\nQuesta zona fiere \u00e8 famosa soprattutto per ospitare il Salone Internazionale dell'automobile.\nCostruito tra il 1977 ed il 1981, il complesso venne ampliato alcune volte, l'ultima delle quali nel 2003. Venne aggiunta anche una sala da concerti. Ha una superficie interna di 102'000 m2.\nIn ambito sportivo viene utilizzato sempre pi\u00f9 spesso dalle squadre svizzere di Fed Cup e di Coppa Davis, nel settembre 2014 si \u00e8 giocata la semifinale di Coppa Davis tra Italia e Svizzera che ha permesso agli elvetici di raggiungere la seconda finale in ambito maschile, vinta contro la Francia per 3-1.\nNel settembre 2019 ha ospitato la terza edizione della Laver Cup, competizione tennistica del circuito ATP che ha visto trionfare il team Europa, capitanato dall'idolo di casa Roger Federer, sul Resto del Mondo per la terza volta consecutiva. "}
{"id": "2288147", "revid": "767487", "url": "https://it.wikipedia.org/wiki?curid=2288147", "title": "Chuck Dukowski", "text": "Dukowski ha scritto alcune canzoni per la band, \"My War\", \"What I See\", \"I've Heard It Before\" e \"Spray Paint\". Lasci\u00f2 la band dopo la pubblicazione dell'album \"My War\", e fu in seguito manager della band. Dukowski \u00e8 stato anche comproprietario della SST Records insieme a Greg Ginn fino alla fine degli anni '90.\nDopo aver lasciato i Black Flag, Dukowski ha continuato a suonare in band come i Wurm e il supergruppo della SST October Faction, e ha formato una sua band, chiamata SWA, nel 1985 insieme a Merrill Ward degli Overkill.\nDukowski suona attualmente in una nuova band, i The Chuck Dukowski Sextet, insieme a sua moglie Lora Norton.\n\u00c8 inoltre apparso nei documentari \"American Hardcore\" e \"We Jam Econo\"."}
{"id": "2288152", "revid": "22833109", "url": "https://it.wikipedia.org/wiki?curid=2288152", "title": "AMIX", "text": ""}
{"id": "2288153", "revid": "174925", "url": "https://it.wikipedia.org/wiki?curid=2288153", "title": "Blackhill Enterprises", "text": "La Blackhill Enterprises \u00e8 stata una compagnia manageriale nell'ambito del rock fondata dai primi 4 membri dei Pink Floyd insieme a Peter Jenner e Andrew King.\nLa Blackhill \u00e8 nota anche per aver organizzato il primo concerto gratuito all'Hyde Park di Londra. \nDopo la fuoruscita di Syd Barrett dai Pink Floyd, Jenner e King abbandonarono i Floyd, ma continuarono a seguire Barrett.\nTra gli artisti di cui furono manager vi sono anche:\nDopo lo scioglimento della societ\u00e0 sia Jenner che King continuarono a lavorare nel music management."}
{"id": "2288156", "revid": "22833120", "url": "https://it.wikipedia.org/wiki?curid=2288156", "title": "Amix", "text": ""}
{"id": "2288157", "revid": "2519", "url": "https://it.wikipedia.org/wiki?curid=2288157", "title": "Aodh Mac Gabhrain", "text": "Fu tra quegli intellettuali gaelici che a Dublino facevano gruppo intorno al poeta e lessicografo Tadhg \u00d3 Neacht\u00e1in.\nDi Mac Gabhr\u00e1in si conoscono poche opere, ma brillanti e significative per la poesia gaelica del primo Settecento.\nMolto noto \u00e8 il suo \"Pl\u00e9ar\u00e1ca na Ruarcach\" (Il festino degli O'Rourke) che descrive un tumultuoso banchetto con divertimenti e risse. Questa poesia fu messa in musica da un popolare arpista e artista di quei tempi, Toirdhealbhach \u00d3 Cearbhall\u00e1in (Turlough Carolan), e piacque a Jonathan Swift che nel 1720 la traspose in inglese col titolo \"The Description of an Irish Feast\".\nA Mac Gabhr\u00e1in \u00e8 attribuita anche la spassosa poesia \"Achas\u00e1n an Mharcaigh\" (La sfuriata del cavaliere), in cui un cavaliere si sfoga a insultare il proprio cavallo dopo essere stato disarcionato e aver fatto la figuraccia di cadere a terra proprio mentre la sua bella lo guardava dalla finestra. \nLa poesia comincia con i versi: \"Ronzino che m'hai fatto perdere l'amata, - va' al diavolo e abbandona la mia vista; - [...] Non ti vergogni, o stupido ronzino, - diabolico bighellone sgraziato, - a lasciarmi a pancia in gi\u00f9 nella cacca - sotto gli occhi della mia futura sposa?\"; e prosegue con una immaginosa e colorita serie di maledizioni equine."}
{"id": "2288160", "revid": "1714743", "url": "https://it.wikipedia.org/wiki?curid=2288160", "title": "Elisabetta Elena di Thurn und Taxis", "text": "Biografia.\nEra figlia di Alberto I di Thurn und Taxis e dell'arciduchessa Margherita Clementina d'Austria, figlia del principe palatino d'Ungheria Giuseppe Carlo Luigi d'Asburgo-Lorena.\nElisabetta Elena appartenne alla dinastia dei principi Thurn und Taxis, un tempo addetta al servizio postale del Sacro Romano Impero e poi resa nobile dal XVII secolo. Nelle vene di Elisabetta scorreva inoltre, per via materna, anche il sangue della grande dinastia imperiale degli Asburgo-Lorena.\nSua nonna fu Elena di Baviera, sorella dell'imperatrice Elisabetta d'Austria e della regina Maria Sofia delle Due Sicilie.\nVenne data in sposa ventenne al principe ereditario Federico Cristiano di Sassonia, figlio del re di Sassonia Federico Augusto III. Il matrimonio venne celebrato a Ratisbona il 16 giugno 1923 e le diede il titolo di principessa reale.\nElisabetta Elena diede al marito cinque figli:\nElisabetta non divenne per\u00f2 mai regina: suo suocero infatti, re dal 1904, rinunci\u00f2 al trono il 13 novembre 1918 e la Sassonia divenne una regione amministrativa della Repubblica di Weimar."}
{"id": "2288170", "revid": "729019", "url": "https://it.wikipedia.org/wiki?curid=2288170", "title": "Forte Tre Natali", "text": "Il forte Tre Natali era una struttura difensiva costiera situata a Porto Santo Stefano, capoluogo di Monte Argentario. La sua ubicazione era sulla modesta altura di punta Nera, all'estremit\u00e0 orientale della'abitato cittadino.\nLa fortificazione fu costruita nel 1811 dai Francesi, a seguito di un ordine pervenuto direttamente da Napoleone Bonaparte. Lo scopo era quello di proteggere a est la cittadina di Porto Santo Stefano, operando in sinergia con il forte del Lazzeretto che venne costruito all'estremit\u00e0 opposta occidentale: il rischio di attacco via mare condotto da navi britanniche era, infatti, molto elevato in quegli anni di dominazione napoleonica. La struttura era presidiata stabilmente da almeno una guarnigione.\nDopo una temporanea chiusura poco prima della met\u00e0 dell'Ottocento, la struttura riprese la propria attivit\u00e0 nel 1853, per poi essere definitivamente dismesso e chiuso 14 anni dopo.\nVenduto a privati, risultava gi\u00e0 in rovina nella prima met\u00e0 del secolo scorso. Nel dopoguerra, i materiali edilizi rimasti furono sfruttati per costruire uno dei moderni edifici abitativi che caratterizzano l'area.\nDel forte Tre Natali, che si trovava lungo via del Fortino, sono visibili solo alcuni resti incorporati in un'abitazione privata. Originariamente, la fortificazione si presentava a forma pentagonale, col vertice rivolto a nord verso il mare, ed era munita di una serie di batterie di cannoni."}
{"id": "2288171", "revid": "110459343", "url": "https://it.wikipedia.org/wiki?curid=2288171", "title": "Grand Tour in Sicilia", "text": "Il Grand Tour \u00e8 un viaggio a tappe, diffusosi dal 1400 in poi in tutta Europa, Sicilia compresa. \u00c8 un percorso necessario al giovane rampollo di famiglia aristocratica per completare la sua formazione universitaria. Al termine degli studi i ragazzi iniziano un viaggio di \"istruzione\" che li conduce nelle principali corti europee. Ovviamente l'Italia, culla della civilt\u00e0 classica, \u00e8 stata al centro della vita culturale e artistica europea, ospitando nelle sue corti un gran numero di studenti stranieri, con grande beneficio per la vita artistica ed intellettuale dell'epoca.\nStoria.\nNel 1700 Wincklemann, un archeologo di fama mondiale, port\u00f2 alla luce Ercolano e Pompei. Un rinnovato interesse per l'arte classica pervase gli intellettuali europei, incrementato dal movimento illuministico, dall'enciclopedismo e da un nuovissimo interesse per i fenomeni scientifici. Tutto ci\u00f2 pone la Sicilia al centro dell'attenzione della vita culturale europea, e per la prima volta, il Gran Tour supera i confini tradizionali di Roma e Napoli.\nOgnuno di questi viaggiatori ha lasciato un diario di viaggio ricco e variegato, in cui \u00e8 possibile ritrovare inalterate le emozioni provate nell'attraversare questi luoghi. Sulla scia delle loro indicazioni \u00e8 possibile ripercorrere gli itinerari di viaggio tracciati.\nOgnuno dei viaggiatori ha osservato l'isola da diversi punti di vista: dall'analisi storico-antropologica a quella paesaggistica, cui si affiancano le emozioni e le tesi dello studioso o le riproduzioni dell'artista. Ci\u00f2 permette di ricostruire in modo alquanto dettagliato l'immagine della Sicilia del '700: com'era e come appariva agli occhi dei viaggiatori stranieri: \u00ab\"la Sicilia \u00e8 il puntino sulla i dell'Italia, [...] il resto d'Italia mi par soltanto un gambo posto a sorreggere un simil fiore\"\u00bb scrisse Hessemer nelle sue lettere dalla Sicilia all'inizio dell'800.\nI luoghi maggiormente visitati dagli intellettuali del Grand Tour nel loro viaggio in Sicilia erano prevalentemente quelle localit\u00e0 famose per i fenomeni vulcanici. Spiccano tra tutti l'Etna, con l'ascesa al cratere, e le Isole Eolie, senza tralasciare quelle localit\u00e0 come Acireale, Siracusa, Segesta, Selinunte, note per le bellezze architettoniche d'arte classica che ospitano. Alcuni hanno visitato anche luoghi \"insoliti\", come la Villa dei Mostri di Bagheria (PA) o il Deserto delle Macalube ad Aragona di Sicilia (AG) il Castello di Sperlinga di cui Houel fa un resoconto minuzioso della parte scavata nella roccia, riportando le pi\u00f9 svariate impressioni, emblematiche del sentire settecentesco.\nSchinkel in merito all'architettura monumentale della Sicilia scrive: \"\"Oltre che per i resti dell'architettura siciliana \u00e8 interessante per le opere saracene e per molti nuovi complessi. [...] Questa antichissima eredit\u00e0 non \u00e8 ancora svanita; qui si tiene molto alla solita esecuzione dei palazzi e le molte grandi citt\u00e0 della Sicilia mostrano una grande quantit\u00e0 di belle opere\".\"\nTra i viaggiatori pi\u00f9 noti del Grand Tour in Sicilia possiamo ricordare: Edmondo De Amicis, Algernon Swinburne, Didier, Francis Elliot, Emerson Farjasse, Alexandre Dumas padre (che si limit\u00f2 ad eseguire il periplo dell'isola in barca), Joseph Hager, Hessemer, Knight, Emily Lowe, Claude de Marcellus, Munther, Tocqueville.\nElenco dei viaggiatori.\nElenco dei viaggiatori in ordine cronologico:\nTra gli studiosi della penisola:"}
{"id": "2288173", "revid": "1442080", "url": "https://it.wikipedia.org/wiki?curid=2288173", "title": "Microperoryctes papuensis", "text": "Il bandicoot papua (Microperoryctes papuensis ) \u00e8 un marsupiale dell'ordine dei Peramelemorfi. \u00c8 endemico delle montagne della Papua Nuova Guinea sud-orientale, da Fane a ovest fino al Monte Simpson a est. Vive nelle foreste pluviali ad altitudini comprese tra i 1200 e i 2650 m."}
{"id": "2288175", "revid": "1543377", "url": "https://it.wikipedia.org/wiki?curid=2288175", "title": "Giovanni Bellucci", "text": "Biografia.\nDopo aver scoperto casualmente il pianoforte in tarda et\u00e0, intraprende gli studi al Conservatorio Santa Cecilia di Roma sotto la guida del Maestro Franco Medori. Diplomatosi con lode e menzione d'onore, ottiene in seguito il \"Master\" dell'Accademia pianistica di Imola. In quel periodo si avvale di preziosi consigli ricevuti da personalit\u00e0 artistiche di rilievo, fra cui Lazar' Naumovi\u010d Berman, Paul Badura-Skoda, Michele Campanella e Maurizio Pollini.\nConsiderato uno dei pi\u00f9 autorevoli pianisti del nostro tempo, per la rivista britannica Gramophone \"\u00ab\u00e8 un artista destinato a continuare la grande tradizione italiana storicamente rappresentata da Zecchi, Busoni, Michelangeli, Ciani\u00bb\". Invece, secondo Piero Rattalino, Giovanni Bellucci \"\u00absu Beethoven ha saputo dire qualcosa di diverso e nuovo\u00bb\".\nParticolarmente apprezzato per le sue esecuzioni di Liszt, Beethoven e Chopin, ottiene una lunghissima serie di successi fra i pi\u00f9 prestigiosi concorsi internazionali: dal \"Reine Elizabeth\" di Bruxelles al \"Ferruccio Busoni\" di Bolzano, dal \"Claude Kahn\" di Parigi al \"Prague Spring Competition\", culminando poi nel 1996 con la vittoria alla World Piano Masters Competition di Monte Carlo, evento riservato solamente ai vincitori di altre competizioni pianistiche. Nel 2005, in seguito alla sua prima tourn\u00e9e australiana, ha inoltre ricevuto dal Sydney Morning Herald il premio \"Recital of the year\".\nNel suo repertorio discografico sono da includere le esecuzioni delle trascrizioni lisztiane della \"Symphonie fantastique\" di Berlioz e della monumentale integrale delle 32 Sonate e delle 9 sinfonie di Beethoven. Inoltre, la sua esecuzione delle Parafrasi di Liszt sulle opere di Verdi e Bellini \u00e8 stata inserita dalla rivista francese Diapason nella top ten delle migliori incisioni lisztiane della storia, unico italiano di questa speciale classifica, assieme a Marta Argerich, Claudio Arrau, Gyorgy Cziffra e Krystian Zimerman.\nTutte le su incisioni discografiche sono state premiate dalle pi\u00f9 diffuse riviste specializzate: \"Choc\" di Le Monde de la Musique in Francia, \"Editor Choice\" della britannica Gramophone, \"5 Stelle\" di Musica, \"5 Stelle\" anche dal BBC Music Magazine, \"Cd exceptionnel\" per R\u00e9pertoire, \"ffff\" di T\u00e8l\u00e9rama, \"Miglior CD\" per la rivista italiana Suono."}
{"id": "2288176", "revid": "63756", "url": "https://it.wikipedia.org/wiki?curid=2288176", "title": "LLRP", "text": "LLRP \u00e8 l'acronimo di \"Low Level Reader Protocol\", definito dalla EPCGlobal nell'aprile del 2007, ed \u00e8 considerato il protocollo di riferimento standard per interagire con i lettori RFID.\nFunzionamento.\nIl protocollo LLRP viene utilizzato da un sistema per accedere alle informazioni contenute in un lettore RFID. In LLRP il lettore RFID viene chiamato \"Reader\" mentre il sistema che lo interroga viene chiamato \"Client\". Da notare che LLRP non usa il classico schema client-server tipico delle applicazioni distribuite in rete ma definisce che sia il Reader che il Client possono essere sia client che server (ovviamente il Reader \u00e8 sempre un server mentre il Client \u00e8 sempre un client), questo perch\u00e9 un lettore RFID pu\u00f2 decidere di connettersi con il Client.\nTramite un messaggio LLRP il Client richiede la configurazione del Reader e quindi lo istruisce affinch\u00e9 questo esegua delle operazioni. Le operazioni che si possono fare su di un Reader sono essenzialmente operazioni di \"Inventario\" e di accesso in lettura/scrittura alla memoria dei vari \"tag\" che il lettore RFID rileva di volta in volta.\nLa particolarit\u00e0 di LLRP \u00e8 che questo permette ad un Client di connettersi con pi\u00f9 Reader ma un Reader pu\u00f2 accettare la connessione di un solo Client alla volta."}
{"id": "2288177", "revid": "24281", "url": "https://it.wikipedia.org/wiki?curid=2288177", "title": "Pezz", "text": ""}
{"id": "2288178", "revid": "125461573", "url": "https://it.wikipedia.org/wiki?curid=2288178", "title": "Disastro di Morgnano", "text": "Il disastro di Morgnano fu un incidente minerario avvenuto il 22 marzo 1955 nell'omonima frazione del comune di Spoleto, in un pozzo della locale miniera di lignite, parte delle miniere di Spoleto, di propriet\u00e0 della societ\u00e0 Terni, gestrice delle acciaierie ternane. Il numero definitivo fu di 23 vittime.\nStoria.\nL'incidente fu causato da una sacca naturale di gas compresso, il grisou, scaricatasi improvvisamente nel pozzo Orlando fino a saturarne l'aria. La situazione di pericolo si protrasse senza conseguenze solo per un breve lasso di tempo, durante il quale gli operai presenti nel sottosuolo ebbero la possibilit\u00e0 di effettuare una telefonata di soccorso in superficie, con cui chiedevano l'invio delle maschere di protezione antigas, non presenti nelle gallerie minerarie.\nL'innesco della deflagrazione avvenne dopo circa 15 minuti dalla diffusione del gas, un tempo che rese inutile ogni tentativo di soccorso. L'esplosione caus\u00f2 la morte di 23 operai.\nIl 22 marzo 2009, cinquantaquattresimo anniversario dell'incidente, nella localit\u00e0 umbra \u00e8 stato inaugurato il \"Museo delle miniere di Morgnano\", inteso come luogo di memoria alla conoscenza del disastro."}
{"id": "2288179", "revid": "43530", "url": "https://it.wikipedia.org/wiki?curid=2288179", "title": "I viaggiatori del Grand Tour in Sicilia", "text": ""}
{"id": "2288181", "revid": "22833521", "url": "https://it.wikipedia.org/wiki?curid=2288181", "title": "County of London", "text": ""}
{"id": "2288182", "revid": "1305772", "url": "https://it.wikipedia.org/wiki?curid=2288182", "title": "Vincenzo Rizzo", "text": "Biografia.\nIscritto all'universit\u00e0 di Padova, alla facolt\u00e0 di ingegneria, dopo l'Armistizio di Cassibile, entra a far parte della Resistenza vicentina, nella brigata \"Cesare Battisti della Divisione Monte Grappa.\nDopo il primo periodo viene nominato comandante della brigata, incarico che mantiene fino alla fine dei combattimenti.\nL'attivit\u00e0 della brigata comport\u00f2 per il nemico tedesco danni che possono essere riassunti come segue:\nMuore nel 1948 per una malattia contratta durante gli anni della resistenza. Per i suoi meriti gli \u00e8 stata assegnata la medaglia d'argento al valor militare."}
{"id": "2288186", "revid": "319546", "url": "https://it.wikipedia.org/wiki?curid=2288186", "title": "Llrp", "text": ""}
{"id": "2288187", "revid": "1318658", "url": "https://it.wikipedia.org/wiki?curid=2288187", "title": "NTV (Russia)", "text": "NTV (\u041d\u0422\u0412 in cirillico) \u00e8 una emittente televisiva russa, di propriet\u00e0 della Gazprom-Media."}
{"id": "2288192", "revid": "697352", "url": "https://it.wikipedia.org/wiki?curid=2288192", "title": "Daniela Martani", "text": ""}
{"id": "2288194", "revid": "486946", "url": "https://it.wikipedia.org/wiki?curid=2288194", "title": "Societ\u00e0 Terni", "text": ""}
{"id": "2288199", "revid": "258720", "url": "https://it.wikipedia.org/wiki?curid=2288199", "title": "Heterodontidae", "text": ""}
{"id": "2288200", "revid": "75075541", "url": "https://it.wikipedia.org/wiki?curid=2288200", "title": "Speronisti", "text": "Il movimento degli Speronisti \u00e8 un movimento sorto ad opera di Ugo Speroni nella seconda met\u00e0 del XII sec., dichiarato eretico dalla Chiesa cattolica, poich\u00e9 non riconosceva la validit\u00e0 spirituale della Liturgia Cattolica e pertanto pu\u00f2 essere considerato quasi come movimento predecessore della Riforma protestante.\nIl movimento sorse probabilmente nel 1185 e si sciolse nel 1200.\nLa regola degli Speronisti non era rigida come quella di altri movimenti: i membri non compirono mai opere missionarie di predicazione e potevano tranquillamente avere una famiglia, difatti non riconoscevano gli ordini sacerdotali e perci\u00f2 i sacerdoti erano tali e quali i laici.&lt;br&gt;\nUna volta dichiarato eretico, i membri del movimento rientrarono nuovamente e definitivamente a far parte della Chiesa cattolica nel 1200, sotto Innocenzo III."}
{"id": "2288206", "revid": "11959", "url": "https://it.wikipedia.org/wiki?curid=2288206", "title": "Hanafiti", "text": ""}
{"id": "2288207", "revid": "1442080", "url": "https://it.wikipedia.org/wiki?curid=2288207", "title": "Rhynchomeles prattorum", "text": "Il bandicoot di Seram (Rhynchomeles prattorum ), noto anche come bandicoot dal naso lungo dell'Isola di Seram, \u00e8 un raro marsupiale dell'ordine dei Peramelemorfi. \u00c8 noto solamente a partire da una serie di sette esemplari catturati nel febbraio 1920 in un'unica localit\u00e0 dell'isola di Seram (Indonesia). Vive nelle foreste pluviali ed uno degli esemplari \u00e8 stato catturato a 1.800\u00a0m di altitudine."}
{"id": "2288209", "revid": "767487", "url": "https://it.wikipedia.org/wiki?curid=2288209", "title": "Il ritmo del successo", "text": "Il ritmo del successo \u00e8 un film del 2000, diretto da Nicholas Hytner, incentrato sul tema della danza.\nIl film colpisce lo spettatore non per la trama, quasi inesistente, ma per i numeri di alto livello eseguiti da ballerini professionisti e per le coreografie spettacolari.\nFra i protagonisti Ethan Stiefel, primo ballerino dell'American Ballet Theatre, la ballerina professionista Amanda Schull, la prima ballerina dell'American Ballet Theatre Julie Kent e l'attrice Zoe Saldana, nota per i suoi studi di danza classica.\nIn questo film fa il suo esordio Ilia Kulik, pattinatore russo vincitore delle Olimpiadi invernali del 1998.\nL'uscita del film in Italia fu programmata per il 15 settembre 2000.\nTrama.\nDopo una serie di audizioni a livello nazionale, 12 ballerini ottengono la possibilit\u00e0 di entrare a far parte dell'American Ballet Academy di New york.\nLa storia si articola intorno al sudore, la sofferenza, la competizione, e gli amori di questo gruppo di ballerini, poco pi\u00f9 che adolescenti, che nel corso dell'anno si impegnano in vista della prima, che consentir\u00e0, ad alcuni di loro, di entrare a far parte della compagnia di danza della scuola.\nSequel.\n (2008) un film del regista Steven Jacobson.\nLa storia vede come protagonista questa volta Kate (Rachele Brooke Smith), una ballerina autodidatta cresciuta a Detroit, che ha come sogno nel cassetto quello di entrare nel prestigioso American Ballet di New York. La competizione per\u00f2 \u00e8 agguerritissima e la ragazza non supera il provino. Ma fallire una volta non significa rinunciare e per Kate la lotta per il successo continua... a passo di danza!"}
{"id": "2288210", "revid": "22833859", "url": "https://it.wikipedia.org/wiki?curid=2288210", "title": "Rhynchomeles", "text": ""}
{"id": "2288220", "revid": "112758485", "url": "https://it.wikipedia.org/wiki?curid=2288220", "title": "Scilicet", "text": "L'avverbio latino scilicet (forma abbreviata: scil., sc. o sl., da \"sci(re) licet\", letteralmente \"\u00e8 lecito sapere\") significa \"vale a dire\", \"cio\u00e8\", ma anche \"s'intende\", \"beninteso\".\n\"Scilicet\" d\u00e0 una spiegazione parentetica, rimuove un'ambiguit\u00e0 o aggiunge una parola omessa nel testo. In inglese \"scilicet\" viene anche letto come \"that is\", \"namely\" o \"to wit\", altrimenti viene pronunciato come tale ( o ).\nUn'espressione simile \u00e8 \"videlicet\" (forma abbreviata, soprattutto in inglese: \"viz.\", letteralmente \"\u00e8 lecito vedere\"), che di solito \u00e8 usato per elaborare o dettagliare il testo che lo precede.\nAltra espressione \u00e8 \"id est\" (forma abbreviata: \"i.e.\", letteralmente \"cio\u00e8\"), frequentemente usato nel linguaggio tecnico o formale.\n\"Scilicet\" \u00e8 anche il nome comunemente usato per designare il vascello che compare nello stemma di Parigi."}
{"id": "2288223", "revid": "188402", "url": "https://it.wikipedia.org/wiki?curid=2288223", "title": "Stato Esperantista Indipendente di Amikejo", "text": ""}
{"id": "2288228", "revid": "339392", "url": "https://it.wikipedia.org/wiki?curid=2288228", "title": "Team Telekom", "text": ""}
{"id": "2288235", "revid": "486946", "url": "https://it.wikipedia.org/wiki?curid=2288235", "title": "Ali b. Abi Talib", "text": ""}
{"id": "2288236", "revid": "339392", "url": "https://it.wikipedia.org/wiki?curid=2288236", "title": "Mu'awiya b. Abi Sufyan", "text": ""}
{"id": "2288242", "revid": "300067", "url": "https://it.wikipedia.org/wiki?curid=2288242", "title": "Mervin Jackson", "text": ""}
{"id": "2288245", "revid": "22834212", "url": "https://it.wikipedia.org/wiki?curid=2288245", "title": "Pozzo minerario", "text": ""}
{"id": "2288246", "revid": "599013", "url": "https://it.wikipedia.org/wiki?curid=2288246", "title": "Joe Kennedy (cestista)", "text": ""}
{"id": "2288247", "revid": "729019", "url": "https://it.wikipedia.org/wiki?curid=2288247", "title": "Stefano Pugliese", "text": "Comandante dell'incrociatore corazzato \"San Giorgio\" durante le fasi iniziali della seconda guerra mondiale, fu decorato con la Medaglia d'oro al valor militare per il coraggio dimostrato durante le fasi dell'autoaffondamento dell'unit\u00e0, avvenuto a Tobruk nel gennaio 1941.\nBiografia.\nNato a Catanzaro il 12 aprile 1901, entr\u00f2 come Allievo nell'Accademia navale di Livorno nel settembre 1915, conseguendo la nomina a Guardiamarina nel luglio 1920. Dopo essere stato imbarcando su unit\u00e0 della Squadra Navale, svolgendo vari incarichi, prese parte a lunghe crociere addestrative all'estero. Conseguito il brevetto di Direttore del Tiro (D.T.) fu imbarcato su varie navi da battaglia fino al febbraio 1934, quando assunse il comando del nuovo sommergibile \"Nereide\". Promosso Capitano di corvetta nel dicembre dello stesso anno, si imbarc\u00f2 sull'incrociatore pesante \"Pola\" con l'incarico di 1\u00b0 Direttore del Tiro. Successivamente comand\u00f2 il sommergibile \"Balilla\" con il quale prese parte ad alcune missioni speciali durante la guerra civile spagnola. Promosso Capitano di fregata nel gennaio 1939, nel successivo mese di maggio assunse l'incarico di Comandante in seconda sull'incrociatore leggero \"Giuseppe Garibaldi\", partecipando alla battaglia di Punta Stilo al largo delle coste calabresi. Rimase imbarcato sul \"Giuseppe Garibaldi\" fino al novembre 1940, quando assunse il comando dell'incrociatore corazzato \"San Giorgio\", protagonista della difesa di Tobruk in Libia.\nNel gennaio del 1941 dopo strenui combattimenti con le unit\u00e0 navali e con le forze terrestri britanniche che assediavano la piazzaforte chiese l'autorizzazione a lasciare gli ormeggi ed affrontare le navi nemiche in mare. L'autorizzazione non fu concessa perch\u00e9 il comando italiano riteneva il \"San Giorgio\" perno della difesa della citt\u00e0.\nAll'atto dell'occupazione della base da parte del nemico, egli predispose l'autodistruzione della nave rimanendo a bordo fino all'esplosione finale. Ferito fu ricoverato in ospedale per catturato dagli inglesi l'indomani. Per questa azione fu decorato della Medaglia d'Oro al Valor Militare e promosso Capitano di vascello per meriti di guerra nel dicembre 1942.\nRinchiuso nel campo di concentramento di Yol, in India, fu rimpatriato dopo la fine della guerra, ricoprendo poi vari incarichi tra i quali quello di Capo di Stato Maggiore della 5\u00aa Divisione Navale, di comandante dell'incrociatore leggero \"Raimondo Montecuccoli\" e quello del Deposito C.E.M.M. di Taranto.\nPromosso Contrammiraglio nel gennaio 1950, divenne Ammiraglio di divisione nel marzo 1954 e Ammiraglio di squadra nel dicembre 1957, in quegli anni ricopr\u00ec in successione l'incarico di comandante D.A.T. Marina, del Comando Autonomo Marina Militare della Sicilia e quello della 2\u00aa Divisione Navale. Destinato al Ministero Marina con l'incarico di Direttore Generale per il personale del C.E.M.M., nell'ottobre 1959 assunse il comando del Dipartimento M.M. dello Ionio e del Canale d'Otranto. Il 30 novembre 1962 divenne comandante delle forze navali NATO dell'area del Mediterraneo centrale con Quartier generale a Napoli. Il 13 aprile 1964 fu posto in posizione ausiliaria per raggiunti limiti d'et\u00e0, spegnendosi a Cir\u00f2 (provincia di Catanzaro) il 22 agosto 1978."}
{"id": "2288251", "revid": "300067", "url": "https://it.wikipedia.org/wiki?curid=2288251", "title": "Lee Davis (cestista)", "text": ""}
{"id": "2288252", "revid": "183694", "url": "https://it.wikipedia.org/wiki?curid=2288252", "title": "Henri Pad\u00e9", "text": "Attivit\u00e0.\nPad\u00e9 entr\u00f2 alla Scuola Normale Superiore di Parigi e ottenne la laurea in matematica nel 1889. Prosegu\u00ec i suoi studi in Germania, prima all'Universit\u00e0 di Lipsia poi all'Universit\u00e0 di Gottinga, sotto la direzione di Felix Klein e di Hermann Amandus Schwarz. \nRitorn\u00f2 in Francia nel 1890 e insegn\u00f2 al liceo Faidherbe di Lilla, studiando contemporaneamente per il dottorato sotto la supervisione di Charles Hermite. La sua tesi affrontava uno studio sistematico di quella che oggi chiamiamo approssimante di Pad\u00e9. \nDal 1897 al 1902 fu professore all'\u00c9cole centrale de Lille e Universit\u00e0 di Lille I.\nFu poi nominato professore di meccanica razionale e applicata nel giugno del 1902 all'Universit\u00e0 di Poitiers. A 44 anni venne nominato rettore dell'Accademia di Besan\u00e7on, poi dell'Accademia di Digione nel 1923. Si ritir\u00f2 nel 1934, all'et\u00e0 di 70 anni, dopo essere stato rettore all'Universit\u00e0 di Aix-Marseille."}
{"id": "2288253", "revid": "599013", "url": "https://it.wikipedia.org/wiki?curid=2288253", "title": "Jim Marsh", "text": ""}
{"id": "2288258", "revid": "767487", "url": "https://it.wikipedia.org/wiki?curid=2288258", "title": "Milt Williams", "text": ""}
{"id": "2288264", "revid": "921573", "url": "https://it.wikipedia.org/wiki?curid=2288264", "title": "Las Vegas Film Critics Society Award per la migliore attrice non protagonista", "text": "Il Las Vegas Film Critics Society Award per la migliore attrice non protagonista \u00e8 una categoria di premi assegnata da Las Vegas Film Critics Society, per la migliore attrice non protagonista dell'anno.\nVincitori e candidati.\nI vincitori sono indicati in grassetto."}
{"id": "2288266", "revid": "599013", "url": "https://it.wikipedia.org/wiki?curid=2288266", "title": "Chuck Williams", "text": ""}
{"id": "2288267", "revid": "118561377", "url": "https://it.wikipedia.org/wiki?curid=2288267", "title": "One More Chance (The Notorious B.I.G.)", "text": "One More Chance \u00e8 il terzo singolo del rapper statunitense The Notorious B.I.G., estratto dall'album di debutto, \"Ready to Die\", il brano vanta la produzione di Rashad Smith e Sean Combs alias Puff Daddy. La versione originale, presente nell'album, presenta la collaborazione del gruppo Total invece di Evans e Blige. Il singolo \u00e8 entrato nella Hot 100 di Billboard alla posizione numero 5, diventando uno dei singoli con il debutto pi\u00f9 alto nella storia della classifica statunitense fino a quel momento, insieme a \"Scream\" di Michael Jackson e Janet Jackson. Il pezzo ha raggiunto la seconda posizione della Hot 100 ed \u00e8 stato il primo singolo dell'artista a raggiungere la prima posizione della Hot R&amp;B/Hip-Hop Songs di \"Billboard\". Il singolo ha ricevuto anche la certificazione di disco di platino dalla RIIA.\nDescrizione.\nLa canzone inizia con dei messaggi registrati su una segreteria telefonica. In uno dei quali, una delle figlie di B.I.G., dietro apparentemente suggerimento di sua madre, chiede al padre di far cessare le chiamate di donne a casa. Seguono poi altri messaggi lasciati da ex amanti di Biggie che esprimono sentimenti misti di affetto, desiderio, disprezzo e confusione nei suoi confronti.\nDopo l'introduzione, il contenuto del brano \u00e8 largamente incentrato sulle prodezze sessuali del rapper. B.I.G. fa una serie di affermazioni, paragonando per intensit\u00e0 le proprie performance sessuali al celebre incontro di pugilato \"Thrilla in Manila\", e dichiarando che le misure del suo pene sono ragguardevoli.\nOltre alle affermazioni di cui sopra, B.I.G si esprime anche circa le proprie preferenze in fatto di relazioni sentimentali, che devono essere principalmente basate sul sesso, e con donne che una volta consumato il rapporto, lo lascino da solo in pace subito dopo. Si suggerisce implicitamente che questa sua decisione sia il risultato del fatto che le donne si sono affezionate troppo a lui in passato, e si presume che alcune lo abbiano pedinato. La canzone si chiude con il ritornello del titolo, dove una voce femminile canta: \"\u00abOh, Biggie, give me one more chance\u00bb\" (\"Oh, Biggie, dammi un'altra possibilit\u00e0\").\nVideo.\nIl videoclip del singolo \u00e8 stato diretto da Hype Williams ed \u00e8 ambientato in un tipico venerd\u00ec sera alle 11:38 in una casa di Brooklyn, dove si sta tenendo un mega-party. Il video inizia con una panoramica dall'alto che mostra una folla immensa di persone che cerca di entrare nella casa dove c'\u00e8 la festa, mentre una sorta di buttafuori li tiene a bada e avverte che non c'\u00e8 pi\u00f9 posto all'interno. Biggie appare in diversi scenari, tra cui in una sequenza in cui rappa disteso sul lettone accanto alla moglie e Faith e un'altra in cui siede su un trono circondato da una miriade di candele. Il videoclip vanta numerosi camei tra gli ospiti della festa: Total, Luther Campbell, Heavy D, Mary J. Blige, Faith Evans, Da Brat, Jermaine Dupri, D-Nice, Patra, Miss Jones, Queen Latifah, Craig Mack, Tyson Beckford, Aaliyah, Changing Faces, Zhan\u00e9 e Sean Combs, produttore del brano. Le artiste femminili che appaiono nel video cantano il brano su uno sfondo neutro durante il ritornello.\nCover.\nIl rapper italiano Nesli ha realizzato una cover intitolata \"Con me non ci parli mai\", con la collaborazione di Romina Falconi. La canzone \u00e8 contenuta nell'album \"Le verit\u00e0 nascoste\" del rapper.\nInoltre anche il rapper statunitense Bohagon ha campionato la base di \"One More Chance\", modificandola per uno stile pi\u00f9 crunk, adattandola per una canzone chiamata \"Coogi Down 2 The Socks\", contenuta nell'album \"Crunk In HD\", realizzato in collaborazione con i rapper Eldorado Redd e Polo Joe."}
{"id": "2288270", "revid": "124911770", "url": "https://it.wikipedia.org/wiki?curid=2288270", "title": "Approssimante di Pad\u00e9", "text": "In matematica, e pi\u00f9 precisamente in analisi complessa, l'approssimante di Pad\u00e9 costituisce un metodo d'approssimazione di una funzione analitica con una funzione razionale. Si pu\u00f2 considerare una estensione dello sviluppo della funzione in una serie di Taylor troncata (sviluppo limitato) che costituisce un'approssimazione della funzione con un polinomio.\nCome lo sviluppo troncato in serie di Taylor tende ad una serie di potenze intera, che sotto opportune ipotesi converge alla funzione iniziale, l'approssimante di Pad\u00e9 si pu\u00f2 associare ad una successione, poich\u00e9 si esprime come il troncamento di una frazione continua il cui limite \u00e8 proprio la funzione iniziale. In questo senso le approssimanti fanno parte della vasta teoria delle frazioni continue.\nIn analisi complessa le approssimanti forniscono uno sviluppo della funzione con un dominio di convergenza a volte pi\u00f9 ampio di quello della serie di potenze relativa alla funzione stessa. Esse permettono anche di prolungare alcune funzioni analitiche e di studiare aspetti riguardanti la questione delle serie divergenti. In teoria analitica dei numeri l'approssimante permette di mettere in evidenza la natura di un numero o di una funzione aritmetica come quella chiamata zeta di Riemann. Nell'analisi numerica l'approssimante viene utilizzata ad esempio per valutare il comportamento di una soluzione di un sistema dinamico in aiuto alla teoria delle perturbazioni.\nL'approssimante di Pad\u00e9 fu utilizzata per la prima volta da Eulero (1707 - 1783), per dimostrare l'irrazionalit\u00e0 di \"e\", la base del logaritmo naturale. Una tecnica analoga permise a Johann Heinrich Lambert (1707 - 1777) di mostrare l'irrazionalit\u00e0 di \u03c0. Fu poi Henri Pad\u00e9 (1863 - 1953) che ne svilupp\u00f2 la teoria.\nPremessa.\nPresentazione dell'argomento.\nSi sa che \u00e8 utile poter approssimare una funzione data con una successione di funzioni facilmente studiabili. Questa osservazione fu all'origine della teoria delle serie di potenze che consiste nell'approssimare sempre pi\u00f9 precisamente una funzione analitica per mezzo della serie dei suoi sviluppi limitati. La corrispondente teoria, oltre che sulle esigenze di calcolo numerico, influisce su molte altre questioni matematiche. Gli sviluppi limitati e cos\u00ec pure le serie di potenze sono utilizzati, ad esempio, per il calcolo di limiti e per la soluzione di equazioni differenziali.\nL'obiettivo dell'approssimante di Pad\u00e9 \u00e8, in molti sensi, analogo a quello delle serie di potenze: si tratta di avvicinarsi \"il pi\u00f9 possibile\" ad una funzione analitica mediante una funzione razionale. \"Il pi\u00f9 possibile\" vuole dire che, per una coppia di interi positivi (\"p\", \"q\") data, la funzione razionale \"h\"(\"t\") / \"k\" (\"t\") \u00e8 tale che \"h\"(\"t\") e \"k\" (\"t\") sono polinomi il cui grado non supera rispettivamente \"p\" e \"q\", e lo sviluppo di Taylor di questa frazione coincide \"il pi\u00f9 possibile\" a quello della funzione \"f\"(\"t\"). \nDi regola i due sviluppi di Taylor coincidono fino all'ordine \"p\" + \"q\". Una tale funzione \u00e8 detta approssimante di Pad\u00e9 della funzione \"f\"(\"t\").\nCos\u00ec come \u00e8 interessante considerare la serie di Taylor di una funzione, \u00e8 indispensabile studiare la successione delle approssimanti che si avvicinano sempre pi\u00f9 alla funzione \"f\". Le serie possono esprimersi sempre come frazioni continue. Nel caso dei polinomi, gli sviluppi limitati sono caratterizzati da un intero positivo, il loro grado, con la cui variabilit\u00e0 si ottiene la serie di potenze. Le approssimanti di Pad\u00e9 sono caratterizzate da una coppia di interi positivi, che portano a una successione a due indici il cui studio risulta pi\u00f9 complesso. Anche altre cause rendono l'approccio allo studio di queste approssimanti pi\u00f9 complesso. Ad esempio pu\u00f2 accadere che la somma, il prodotto, la derivata o la primitiva dell'approssimante di Pad\u00e9 non siano approssimanti di Pad\u00e9.\nQueste successioni per\u00f2 offrono vantaggi che le serie di potenze non hanno: in particolare le dimostrazioni della irrazionalit\u00e0 e della trascendenza di \u03c0 e di e si servono di questa teoria.\nLe successioni delle approssimanti di Pad\u00e9 hanno a volte un altro vantaggio. Certe funzioni inizialmente si sanno trattare mediante serie il cui dominio di convergenza \u00e8 limitato dalla presenza dei poli; un esempio \u00e8 dato dalla funzione zeta di Riemann.\nMolte espressioni sotto forma di successione di approssimanti di Pad\u00e9 non presentano questo problema. Il fatto che il dominio di convergenza di una serie di approssimanti di Pad\u00e9 sia pi\u00f9 ampio rispetto a quello di una serie di potenze \u00e8 un punto di forza non trascurabile. La fisica o l'astronomia offrono esempi di questa applicazione. Lo studio di un sistema dinamico un po' complesso pu\u00f2 richiedere la teoria delle perturbazioni e le soluzioni sono spesso funzioni analitiche espresse sotto forma di serie di potenze, ma la presenza di poli implica a volte un raggio di convergenza troppo piccolo per permettere un'analisi effettivamente utile. Diventa quindi necessario trovare una buona successione di approssimanti di Pad\u00e9 che consenta di studiare la funzione analitica in un dominio di convergenza pi\u00f9 ampio.\nApprossimazione mediante frazione continua.\nUn numero reale costruibile si pu\u00f2 approssimare con frazioni continue con la precisione che si desidera. Un ragionamento analogo si pu\u00f2 applicare alle funzioni analitiche.\nSe \"t\"0 \u00e8 un punto del dominio di definizione della funzione \"f\" e \"t\" uno scalare di modulo strettamente inferiore ad \"r\", il raggio di convergenza della \"f\" nel punto \"t\"0, \u00e8 possibile sviluppare \"f\" in serie di potenze nella maniera seguente: \n\"f\"(\"t\"0 + \"t\") = \u03b10 + \u03b1n1.\"t\"n1 + ... dove \u03b1n1 e i coefficienti successivi sono scelti diversi da 0. Per questa ragione \"n\"1 non \u00e8 necessariamente uguale a 1. Esiste una funzione analitica \"f\"1 tale che 0 appartenga al suo insieme di definizione e:\nformula_1\nUn ragionamento analogo per la funzione \"f\"1, poi per \"f\"2, mostra che \u00e8 possibile scrivere la funzione \"f\" nel modo seguente:\nformula_2\nQuesto algoritmo permette di approssimare la funzione analitica \"f\" con funzioni razionali. Se \"f\" \u00e8 essa stessa una funzione razionale, esiste un valore \"p\" tale che \"f\"p sia una funzione costante e il processo si arresta; in caso contrario, il processo pu\u00f2 continuare quanto si vuole. \nQuesta costruzione \u00e8 analoga a quella che porta ad esprimere i numeri razionali mediante frazioni continue.\nPer comodit\u00e0 utilizzeremo le notazioni seguenti, dette di \"Pringsheim\":\nformula_3\nSe il processo si ferma al \"p\"esimo passaggio, si ottiene una funzione razionale che \"approssima\" la funzione iniziale \"f\". Questa funzione razionale \u00e8 un esempio di approssimante di Pad\u00e9. \nPer ragioni di semplicit\u00e0 prenderemo come valore di \"t\"0 lo 0.\nFunzione tangente.\nPer illustrare questo procedimento, consideriamo la funzione tangente, storicamente uno dei primi esempi di funzione analitica di cui sono state calcolate le approssimanti di Pad\u00e9:\nformula_4\nUn primo calcolo, realizzato da Johann Heinrich Lambert, mostra l'uguaglianza dei due sviluppi ma non ne studia la convergenza, che non \u00e8 garantita. Un'analisi pi\u00f9 precisa mostra che se \"t\" non \u00e8 della forma \"k\"\u03c0 + \u03c0/2, dove \"k\" \u00e8 un intero, il termine di destra tende a tan(\"t\").\nApplichiamo l'algoritmo del paragrafo precedente al punto \"t\"0 = 0. Il valore \"a\"0 \u00e8 uguale a 0 e \"n\"1 a 1. Si ottiene una prima funzione razionale \n\"h\"0(\"t\") / \"k\"0 (\"t\") che approssima la funzione tangente:\nformula_5\nPer procedere conviene esprimere \"f\"1 con l'aiuto degli sviluppi in serie di Taylor delle funzioni \"seno\" e \"coseno\":\nformula_6\nSi ottiene una espressione pi\u00f9 precisa della funzione tangente:\nformula_7\nSe l'espressione in frazione continua \u00e8 ridotta al minimo denominatore, e se la frazione si denota\n\"h\"n(\"t\") / \"k\"n (\"t\"), si possono determinare espressioni definite per ricorrenza di \"h\" e \"k\" e rappresentare graficamente queste differenti approssimazioni:\nformula_8\nLe approssimazioni successive permettono di \"eliminare\" i poli della funzione tangente. Sui reali positivi, la seconda approssimazione, in viola nella figura, simula il primo polo con un asintoto in \u221a3 anzich\u00e9 in \u03c0/2. La quarta approssimazione, in blu nell'intervallo [0,\u00a0\u03c0] non differisce in misura visibile dalla funzione tangente, in rosso nel grafico. Essa per\u00f2 presenta due poli reali positivi. L'ottava approssimazione, in verde, coincide con la funzione tangente nell'intervallo [0,\u00a02\u03c0] e possiede 4 poli positivi di cui 3 sono visibili nella figura. In generale, se \"n\" \u00e8 un intero strettamente positivo ed \u03b5 un numero reale strettamento positivo, la serie delle approssimanti converge uniformemente sull'insieme degli intervalli [0,\u00a0\u03c0/2 - \u03b5] e [(2j-1) \u03c0/2 - \u03b5, (2j+1) \u03c0/2 + \u03b5] dove \"j\" varia da 1 a \"n\".\nQuesta propriet\u00e0 di \"eliminare\" i poli \u00e8 uno dei punti di forza delle approssimanti di Pad\u00e9; questo vantaggio \u00e8 ancora pi\u00f9 marcato se si devono trattare funzioni complesse di variabile complessa. A differenza delle serie di potenze, le approssimanti di Pad\u00e9 forniscono delle informazioni sulla funzione tangente al di fuori del cerchio di raggio \u03c0/2. Questa propriet\u00e0, ad esempio, \u00e8 utilizzata per lo studio della funzione zeta di Riemann. Inoltre, pi\u00f9 semplicemente, questa frazione continua \u00e8 lo strumento principale con cui viene dimostrata l'irrazionalit\u00e0 di \u03c0.\nFunzione esponenziale.\n\u00c8 possibile applicare un algoritmo simile alla funzione esponenziale; nei primi passi si ottengono le seguenti coppie di polinomi i cui rapporti forniscono le approssimazioni:\nformula_9 .\nSi trova poi la formula di ricorrenza:\nformula_10 ;\nda questa si deduce una espressione in frazione continua:\nformula_11\nL'algoritmo utilizzato qui \u00e8 un po' differente. I numeratori non sono pi\u00f9 delle costanti ma delle funzioni affini. Resta per\u00f2 valida una propriet\u00e0: lo sviluppo di Taylor delle frazioni \"h\"p / \"k\"p di ordine uguale alla somma dei gradi del numeratore e del denominatore \u00e8 identico a quello della funzione esponenziale.\nEsistono molteplici espressioni differenti della funzione esponenziale sotto forma di frazione continua. Questo comporta una serie di quesiti di ordine generale sulle approssimazioni con frazioni razionali di una funzione analitica. Quattro sono particolarmente importanti agli occhi di Pad\u00e9: per una coppia di interi strettamente positivi (\"p\", \"q\"), esiste una frazione continua \"h\"(\"x\") / \"k\"(\"x\") tale che \"h\"(\"x\") sia un polinomio di grado \"p\", \"k\"(\"x\") un polinomio di grado \"q\" e tale che la frazione continua abbia lo stesso sviluppo di Taylor di ordine \"p\" + \"q\" della funzione esponenziale? Esistono delle relazioni definite per ricorrenza che permettono di passare da un'approssimante all'altra con l'aiuto di formule analoghe presentate in questo esempio? Queste formule definite per ricorrenza permettono di trovare delle frazioni continue? Infine queste frazioni continue convergono verso la funzione obiettivo?\nQueste risposte, tutte positive per la funzione esponenziale, sono trattate approfonditamente da Pad\u00e9 che riporta proprio questo esempio per introdurre la sua teoria.\nDefinizioni e prime propriet\u00e0.\nDefinizioni.\nDenotiamo con \"f\"(\"t\") una funzione analitica in 0 che non si annulla in 0. Il fatto che questa funzione non si annulli in 0 non limita la generalit\u00e0 della trattazione: se \"g\"(\"t\") \u00e8 una funzione analitica in 0, esiste necessariamente un \"n\" tale che \"g\"(\"t\") sia uguale a \"t\"n\"f\"(\"t\"), dove \"f\" \u00e8 una funzione che soddisfa le ipotesi precedenti. \nCon \"p\" e \"q\" denotiamo due interi positivi.\nPer Pad\u00e9 la prima questione associata alla sua teoria \u00e8: dati \"p\" e \"q\", esiste una frazione continua \"h\"(\"x\") / \"k\"(\"x\") tale che \"h\"(\"x\") sia un polinomio di grado \"p\", \"k\"(\"x\") un polinomio di grado \"q\" e tale che la frazione continua abbia lo stesso sviluppo di Taylor di ordine \"p\" + \"q\" della \"f\"(\"t\")? Questa domanda porta alla seguente definizione:\nAnche se questa definizione viene spesso ripresa, essa non \u00e8 totalmente soddisfacente. Per rendersene conto la cosa pi\u00f9 semplice \u00e8 considerare il caso in cui \"f\"(\"t\") sia uguale a 1\u00a0+\u00a0\"t\"2. Cerchiamo l'approssimazione di indice (1,1) :\nse \"a\" + \"bt\" designa il numeratore, il suo prodotto con la funzione \"f\"(\"t\") non deve riportare il termine di secondo grado, e questo implica che \"a\" deve essere nullo. Il numeratore deve essere quindi uguale a \"bt\". Si ottiene cos\u00ec la seguente uguaglianza:\nformula_12\nMa, una volta semplificati i fattori comuni di \"h\"(\"t\") e \"k\"(\"t\"), si ottiene per approssimante la funzione costante 1. Questo esempio mostra che non esiste un'approssimante di Pad\u00e9 di indice (1,1). Per questa ragione si rende necessaria una seconda definizione. Non si considera pi\u00f9 una frazione che approssima la funzione \"f\" all'ordine \"p\" + \"q\", ma unicamente quella che approssima meglio \"f\" :\nPrime propriet\u00e0.\nLa definizione di ridotta, meno restrittiva di quella di approssimante di Pad\u00e9, attenua l'assenza di una risposta positiva alla prima questione. Le due definizioni sono relativamente vicine:\nPer l'esempio precedente, la funzione costante 1 \u00e8 la ridotta di indice (1,1) della funzione\n1\u00a0+\u00a0\"t\"2. La funzione costante 1 \u00e8 anche un'approssimante di Pad\u00e9 degli indici (0,0), (1,0) e (0,1). Un risultato essenziale per questa teoria garantisce non solo l'esistenza di una ridotta ma, sotto certe condizioni, anche la sua unicit\u00e0:\nLe analogie con la frazione continua sono molteplici, e questo giustifica un vocabolario comune. Certi risultati assomigliano a quelli delle frazioni continue:\nTavola di Pad\u00e9.\nUn metodo per presentare le approssimanti \u00e8 la tavola di Pad\u00e9. Essa consiste in una tavola a doppia entrata che in linea di principio potrebbe estendersi quanto si vuole, in cui la casella di coordinate \"p\" e \"q\" contiene la ridotta di indice (\"p\", \"q\"). \nNon \u00e8 detto per\u00f2 che le funzioni razionali nelle caselle siano tutte differenti, come ad esempio mostra la tavola della funzione arctan(t)/ \"t\":\nQui le stesse funzioni razionali sono associate allo stesso colore. Si nota che le funzione analoghe tra loro sono distribuite su quadrati, eccetto quelle della colonna 4, poich\u00e9 manca la colonna 5.\nQuesta propriet\u00e0 non \u00e8 caratteristica della sola funzione arcotangente:\nNel caso in cui \"f\" sia una funzione razionale il risultato \u00e8 lo stesso, ma \u03c9 pu\u00f2 assumere il valore infinito."}
{"id": "2288277", "revid": "767487", "url": "https://it.wikipedia.org/wiki?curid=2288277", "title": "Sam Williams (cestista 1945)", "text": ""}
{"id": "2288281", "revid": "36426", "url": "https://it.wikipedia.org/wiki?curid=2288281", "title": "Merletti", "text": ""}
{"id": "2288282", "revid": "38120", "url": "https://it.wikipedia.org/wiki?curid=2288282", "title": "Problema del postino cinese", "text": "Il problema del postino cinese \u00e8 un problema della teoria dei grafi formulato dal matematico cinese Mei-Ku Kwan (o Kuan) nel 1962. Consiste nella creazione di un cammino ciclico di lunghezza minima in un grafo non orientato che ne attraversi tutti i suoi archi.\nIl nome del problema (\"postino cinese\") fu coniato da Alan Goldman del NIST.\nIn un grafo euleriano, la soluzione \u00e8 rappresentata da un cammino euleriano, e la lunghezza del cammino pi\u00f9 corto equivale al numero degli archi presenti.\nSe un grafo non \u00e8 euleriano deve contenere vertici di grado dispari. Per via del lemma della stretta di mano, devono esserci un numero pari di questo tipo di vertici. Si noti che si devono visitare archi che escono da questi vertici di grado dispari per risolvere il problema. La soluzione consiste nel rendere il grafo euleriano, raddoppiando gli archi che connettono coppie di vertici di grado dispari. Si scelgano coppie tali per cui la distanza complessiva coperta da tutti i percorsi che connettono questi vertici sia la minore possibile; ora che il grafo \u00e8 euleriano, la soluzione del problema del postino cinese \u00e8 quindi un suo percorso euleriano."}
{"id": "2288283", "revid": "131358", "url": "https://it.wikipedia.org/wiki?curid=2288283", "title": "Giglio di Francia", "text": ""}
{"id": "2288289", "revid": "1924342", "url": "https://it.wikipedia.org/wiki?curid=2288289", "title": "Big Poppa", "text": "Big Poppa \u00e8 il secondo singolo del rapper statunitense The Notorious B.I.G., estratto da \"Ready to Die\" e prodotto da Poke e Sean Combs.\nIl singolo raggiunse la sesta posizione nelle classifiche statunitensi. Il singolo riceve una nomination ai Grammy Awards come Best Rap Solo Performance nel 1996, poi vinto da Coolio con \"Gangsta's Paradise\".\nDescrizione.\nNella canzone, il cui titolo si riferisce ad uno degli pseudonimi dell'artista, il rapper ringrazia Craig Mack per l'aiuto ricevuto nel debutto. La frase: \"\u00abI love it when you call me Big Poppa\u00bb\" \u00e8 un campionamento della voce di Biggie Smalls tratto dalla canzone \"Dolly My Baby\" di Super Cat, pubblicata nel 1993, alla quale aveva partecipato in veste di ospite insieme a Puff Daddy. La base \u00e8 presa dalla canzone \"Between the Sheets\" degli Isley Brothers (1983)."}
{"id": "2288290", "revid": "121640747", "url": "https://it.wikipedia.org/wiki?curid=2288290", "title": "Ugo Speroni", "text": "Biografia.\nUgo Speroni proveniva da una famiglia eminente della societ\u00e0 urbana piacentina dedita ai prestiti ai commerci e che risiedeva nei pressi di Porta Milanese. Dopo aver studiato diritto, non si \u00e8 certi se all\u2019universit\u00e0 di Bologna o in un\u2019altra scuola minore, si dedic\u00f2 agli affari di famiglia e tra il 1165 e il 1171 oper\u00f2 in qualit\u00e0 di membro del collegio consolare. Lo Speroni ag\u00ec negli anni del conflitto che vide contrapporsi i comuni lombardi all\u2019imperatore Federico I: in particolare, nel 1183 ottenne dal Barbarossa il diritto di riscuotere, a nome del comune, i pedaggi sul ponte e sul Po a seguito di una controversia con il monastero bresciano di Santa Giulia. Inoltre, rappresent\u00f2 il comune nelle trattative che precedettero la resa della citt\u00e0 e fu tra gli esponenti del ceto dirigente cittadino consegnati a turno all\u2019imperatore. La famiglia degli Speroni cooper\u00f2 con gli oppositori dell\u2019imperatore quando Piacenza entr\u00f2 a far parte della Lega lombarda nel 1167.\nIl pensiero religioso.\nUgo Speroni era un uomo dotato di una buona formazione biblica e teologica ed \u00e8 conosciuto per aver elaborato un originale pensiero religioso che ci \u00e8 noto solo attraverso la confutazione fattane dal suo compagno di studi Vacario nel \"Liber contra multiplices et varios errore\". Il \"Liber\", che si presenta sotto forma di lettera, rappresenta la risposta a uno scritto nel quale lo Speroni aveva esposto a Vacario le sue considerazioni in materia teologica. Alla luce degli argomenti coi quali maestro Vacario le confut\u00f2, le riflessioni dello Speroni furono ampie e andarono a toccare diversi temi fondamentali della dottrina cattolica come il sacerdozio, la grazia e la predestinazione, il battesimo e la circoncisione, l\u2019eucaristia, la giustizia interiore e il sacramento dell\u2019ordine, le opere e i mezzi di giustificazione. Lo Speroni promosse una religiosit\u00e0 interiorizzata, accentu\u00f2 la dimensione della grazia divina e della predestinazione: egli sosteneva che la comunione con Dio si compiva attraverso un\u2019interiore santificazione basata sugli indecifrabili disegni divini. Inoltre, perseguendo la volont\u00e0 di eliminare ogni irrazionalit\u00e0 attribuita al messaggio cristiano, non lasciava spazio n\u00e9 alle opere buone, n\u00e9 ad ascetismi e nemmeno alla partizione gerarchica della chiesa: egli, infatti, paragon\u00f2 la divisione tra chierici e laici a quella di padroni e schiavi.\nGli Speronisti.\nAllo Speroni Salvo Burci attribu\u00ec l\u2019origine di un gruppo ereticale, quello degli speronisti che, sulla base del suo trattato risalente al 1235, si form\u00f2 attorno al 1185 (nella Ad Abolendam del 1184 esso non figurava tra le altre eresie condannate da papa Lucio III).\nIndagando circa la genesi di questo gruppo scrisse:\u00ab\"\"\u00bbe affianc\u00f2 questa esperienza ad altre sette di eretici che presero vita in quegli stessi anni come i catari, i poveri di Lione e i poveri lombardi:\u00ab\"\"\u00bb.Non si conosce la durata dell\u2019eresia speronista: anche se il loro nome compare nelle liste ereticali emanate dall\u2019imperatore Federico II, \u00e8 dubbio sostenere che la loro vicenda si sia perpetuata a lungo, tesi avvalorata dal fatto che nel 1250 in un trattato antiereticale redatto dal frate inquisitore Raniero da Piacenza, n\u00e9 il nome di Ugo Speroni, n\u00e9 quello degli speronisti venne menzionato. Limitata fu anche la diffusione geografica in quanto probabilmente il gruppo ag\u00ec solo nel territorio lombardo.\nA partire dalle fonti di cui si dispone, infatti, non \u00e8 dato sapere se lo Speroni si fosse dedicato alla predicazione o se lo avesse fatto qualche suo seguace. Attraverso un\u2019anonima summa antiereticale, risalente ai primi decenni del XIII secolo, viene reso noto che gli speronisti si sposavano e continuavano a possedere i propri beni, a differenza di altri gruppi religiosi che scelsero di perseguire forme di vita pauperistico-evangeliche, come i Valdesi. Quello degli speronisti fu un impegno che non prevedeva l\u2019attuazione di un comportamento di tipo missionario o apostolico, ma gli studiosi hanno sottolineato come il pensiero dello Speroni si fondasse su un\u2019interpretazione delle Sacre Scritture resa possibile dall\u2019uso della ragione e della propria intelligenza e a causa di ci\u00f2 fu giudicato come eretico."}
{"id": "2288291", "revid": "298055", "url": "https://it.wikipedia.org/wiki?curid=2288291", "title": "Andr\u00e9 Fux", "text": ""}
{"id": "2288294", "revid": "287204", "url": "https://it.wikipedia.org/wiki?curid=2288294", "title": "Torre di Baracca", "text": "La Torre di Baracca si trova a Sesto Fiorentino, sulle pendici meridionali di Monte Morello, sotto poggio al Giro, ad un'altezza di 530 metri sul livello del mare.\nStoria.\nLa tradizione vuole che la torre fosse nata a controllo della vecchia mulattiera che, passando per Rifredi, il Casale e Carmignanello, superava il Monte Morello per dirigersi verso l'Appennino e Bologna. Dopo la battaglia di Montaperti (1260) fu assalita dai ghibellini, in quanto appartenente alla parte guelfa, e semidistrutta.\nI resti della torre, costruita in pietra alberese, costituiscono il nucleo del piccolo insediamento, di cui si ha notizia sin dal XIII secolo, in parte ancora abitato che si trova in una zona dove esistevano insediamenti etruschi (Necropoli di Palastreto). Nel XV secolo la torre fu trasformata in \"casa da signore\" dai Cioni, ai quali seguirono gli Strozzi e poi i Ginori, i quali impiantarono la cascina tuttora esistente.\nDescrizione.\nSi raggiunge da valle - a piedi - partendo dalla chiesa di San Bartolomeo a Carmignanello sentiero 4 e 2B del CAI, mentre da monte ci si arriva imboccando il sentiero 2B del CAI da via dei Colli Alti (zona fonte dei Seppi - si pu\u00f2 arrivare anche con un veicolo).\nLa torre presenta analogie con le torri esistenti nel perimetro della prima cerchia fiorentina e gode di un ampio panorama dal versante ovest del Monte Morello."}
{"id": "2288297", "revid": "22834907", "url": "https://it.wikipedia.org/wiki?curid=2288297", "title": "Apokolokynthosis", "text": ""}
{"id": "2288303", "revid": "22834976", "url": "https://it.wikipedia.org/wiki?curid=2288303", "title": "Apotheosis", "text": ""}
{"id": "2288305", "revid": "22835018", "url": "https://it.wikipedia.org/wiki?curid=2288305", "title": "De Agri Cultura", "text": ""}
{"id": "2288308", "revid": "697352", "url": "https://it.wikipedia.org/wiki?curid=2288308", "title": "Martin Gerber", "text": "Statistiche.\n\"Statistiche aggiornate a maggio 2012.\"\nPalmar\u00e8s.\nClub.\nCoppa svizzera:1\nEhc Kloten 2017"}
{"id": "2288310", "revid": "1305772", "url": "https://it.wikipedia.org/wiki?curid=2288310", "title": "Mahund", "text": "Mahund, Mahoun o Mahiound \u00e8 un termine dispregiativo usato per indicare Maometto, il profeta dell'Islam, che si trova nella letteratura medievale e moderna europea. Questa variante del nome proprio viene fortemente associata con gli atteggiamenti anti-islamici ampiamente diffusi in ambito occidentale, specialmente a causa degli attentati che hanno fatto seguito all'irrisolto conflitto israelo-palestinese, alla presa di potere in Iran degli Ayatollah e con l'esplodere del terrorismo di pretesa matrice fondamentalista islamica. \u00c8 in particolar modo connessa con la falsa credenza che Maometto sia una sorta di divinit\u00e0 adorata dai musulmani, o che egli sia addirittura un demone che avrebbe ispirato la \"falsa religione\" dell'Islam.\nConnotazioni peggiorative.\nLa credenza che i musulmani venerino Maometto deriva direttamente dall'Europa medievale. Secondo Bernard Lewis, lo \u00absviluppo del concetto riguardante Mahund \u00e8 partito dalla considerazione che Maometto era una sorta di demonio, o una falsa divinit\u00e0, adorata con Apollyon e Termangant, come terzo di una empia trinit\u00e0, i cui primi passi si possono rintracciare nella cosiddetta Chanson de Roland. Alla fine, dopo la Riforma, Maometto \u00e8 stato concepito come un furbo ed egoista impostore\u00bb.\nUna variante di tale credenza \u00e8 la falsa accusa mossa ai Templari di adorare una divinit\u00e0 chiamata Baphomet, diffusamente interpretato coma la corruzione del nome \"Mahommet\".\nIl nome ha acquisito la connotazione di \"diavolo\" o \"spirito delle tenebre\" nell'uso colloquiale inglese.\nIn letteratura.\nIl nome appare in diversi medievali Mystery play, in cui Mahund \u00e8 talvolta impiegato come sinonimo di una divinit\u00e0 pagana, adorata da scellerati come Erode e Faraone dell'Esodo. Un'opera descrive sia Erode il Grande, sia suo figlio Erode Antipa come adoratori di Mahund, mentre in un altro lavoro, Faraone incoraggia gli Egiziani suoi sudditi a inseguire gli Israeliti nei flutti del mar Rosso con le parole: \"In alto i cuori, per Mahund\".\nNella cultura popolare scozzese, \u00e8 usata la forma variante \"Mahoun\" come il nome di un diavolo, che era chiamato \"Vecchio Maoun\" (Old Mahoun).\nG. K. Chesterton si riferisce a questo concetto nel suo poema \"Lepanto\". Pi\u00f9 di recente, Salman Rushdie, nel suo romanzo \"I versi satanici\" (\"The Satanic Verses\"), ha scelto non a caso il nome Mahound per riferirsi a Maometto. Tuttavia egli non si \u00e8 spinto fino a identificare tale nome con Satana."}
{"id": "2288311", "revid": "122547987", "url": "https://it.wikipedia.org/wiki?curid=2288311", "title": "Duca di Gloucester", "text": "Duca di Gloucester \u00e8 un titolo inglese reale, riservato unicamente ai membri della famiglia reale britannica. Il titolo prende il nome dalla citt\u00e0 di Gloucester, capoluogo del Gloucestershire ed \u00e8 solitamente conferito ad un figlio di un sovrano. Le prime quattro creazioni del titolo rendevano pari d'Inghilterra, la quinta pari di Gran Bretagna e le seguenti pari del Regno Unito. L'attuale duca si fregia anche dei titoli sussidiari di conte di Ulster e barone Culloden.\nStoria.\nIl titolo venne conferito la prima volta a Thomas Woodstock, uno dei figli del re Edoardo III d'Inghilterra. Alla morte di Woodstock il titolo si estinse e fu creato una seconda volta per Humphrey di Lancaster, figlio del re Enrico IV d'Inghilterra.\nLa terza volta il titolo fu creato per Riccardo Plantageneto, fratello del re Edoardo IV d'Inghilterra e futuro re sotto il nome Riccardo III. Quando Riccardo divenne re il titolo si perse e non fu trasmesso per la terza volta. Per centocinquant'anni nessuno venne pi\u00f9 nominato duca di Gloucester. Fu solo con Enrico Stuart, figlio del re Carlo I d'Inghilterra, che il titolo venne ripristinato, per la quarta volta. Il nuovo duca tuttavia mor\u00ec ventenne e senza discendenza, cosicch\u00e9 il titolo and\u00f2 perduto ancora una volta.\nIl titolo venne cos\u00ec conferito, nella sua quinta creazione, a Guglielmo, unico figlio della regina Anna di Gran Bretagna, che mor\u00ec giovane. Per qualche anno Federico, principe di Galles e figlio del re Giorgio II di Gran Bretagna utilizz\u00f2 il titolo, che venne poi modificato in duca di Edimburgo.\nNel 1764 il titolo venne creato per William Henry, fratello minore del re Giorgio III del Regno Unito. Infine il titolo fu creato per il principe Henry, figlio del re Giorgio V del Regno Unito, che lo trasmise a suo figlio Richard, l'attuale duca, cugino della regina Elisabetta II del Regno Unito."}
{"id": "2288313", "revid": "729019", "url": "https://it.wikipedia.org/wiki?curid=2288313", "title": "Las Vegas Film Critics Society Award per il miglior regista", "text": "Il Las Vegas Film Critics Society Award per il miglior regista \u00e8 una categoria di premi assegnata da Las Vegas Film Critics Society, per il miglior regista.\nVincitori.\nI vincitori sono indicati in grassetto."}
{"id": "2288314", "revid": "599013", "url": "https://it.wikipedia.org/wiki?curid=2288314", "title": "Antonio Harvey", "text": ""}
{"id": "2288316", "revid": "76963", "url": "https://it.wikipedia.org/wiki?curid=2288316", "title": "Brandon Hammond", "text": "Biografia.\nIl suo primo ruolo \u00e8 come guest star nella serie televisiva \"La legge di Bird\" a 7 anni. Invece a cinema, ha debuttato nel film \"Nella giungla di cemento\" del 1993. Successivamente ha recitato in altri 10 film, tra cui \"Space Jam\" del 1996, nel quale ha interpretato Michael Jordan all'et\u00e0 di 10 anni. Ha lavorato anche come attore televisivo, partecipando ad alcune serie e sitcom. Nel 2002 ha interpretato nel film \"Our America\" trasmesso da Showtime."}
{"id": "2288330", "revid": "118053850", "url": "https://it.wikipedia.org/wiki?curid=2288330", "title": "Pragelpass", "text": "Il passo del Pragel \u00e8 un passo di montagna tra il canton Svitto e il Canton Glarona in Svizzera. Collega la localit\u00e0 di Muotathal con quella di Riedern. Scollina a un'altitudine di 1.548\u00a0m s.l.m.\nvoce nel Dizionario Storico della Svizzera: \"Passo del Pragel\" http://www.hls-dhs-dss.ch/textes/i/I8856.php\nDal punto di vista orografico il passo separa le Alpi Glaronesi dalla Prealpi Svizzere.\nIl passo \u00e8 chiuso nella stagione invernale. In estate la parte glaronese della strada \u00e8 vietata al traffico con veicoli motorizzati il sabato e la domenica, \u00e8 quindi molto frequentato dai ciclisti che l'apprezzano oltre che per il percorso impegnativo anche per il panorama: la strada costeggia il lago di Kl\u00f6ntal."}
{"id": "2288335", "revid": "767487", "url": "https://it.wikipedia.org/wiki?curid=2288335", "title": "Authorized Greatest Hits", "text": "Authorized Greatest Hits \u00e8 una raccolta della rock band Cheap Trick, pubblicata nel 2000 dalla Epic. In questo caso \u00e8 stata la band stessa a decidere le canzoni da includere nella raccolta."}
{"id": "2288337", "revid": "838137", "url": "https://it.wikipedia.org/wiki?curid=2288337", "title": "PalaTerdoppio", "text": "Il PalaTerdoppio, in precedenza chiamato \"Sporting Palace\" o pi\u00f9 semplicemente \"Palazzetto del Terdoppio\", \u00e8 un'arena coperta di Novara. Nell'ottobre 2015 si \u00e8 ufficializzata una nuova denominazione come \"PalaIgor Gorgonzola\", che prende il nome dallo sponsor della squadra di pallavolo femminile di Novara.\nQuesto edificio fa parte di un pi\u00f9 ampio complesso, l'Impianto Sportivo Comunale del Terdoppio (in precedenza chiamato \"Sporting Village\"), che comprende anche una struttura interamente dedicata agli sport acquatici, con piscina olimpica e tribuna per 1.000 spettatori. Quest'ultimo impianto ha ospitato le Final Four di Coppa Italia di pallanuoto il 18-19 aprile 2008 e il 25-26 aprile 2009, le partite in casa della Pallanuoto Libertas Novara in Serie C e Serie B dal 2008 al 2013, oltre a vari eventi di nuoto e nuoto sincronizzato.\nStoria.\nIl Basket Draghi Novara aveva qui giocato le partite casalinghe della stagione 2007-2008.\nHa ospitato, a partire dalla stagione 2008-2009 fino alla stagione 2011-2012, le partite in casa dell'Asystel Volley, oltre a vari concerti ed eventi extrasportivi. Dalla stagione 2012-2013 ospita le partite casalinghe dell'AGIL Volley.\nL'impianto ha ospitato anche:"}
{"id": "2288338", "revid": "300067", "url": "https://it.wikipedia.org/wiki?curid=2288338", "title": "Gene Littles", "text": ""}
{"id": "2288348", "revid": "599013", "url": "https://it.wikipedia.org/wiki?curid=2288348", "title": "Erzs\u00e8bet B\u00e1thory", "text": ""}
{"id": "2288350", "revid": "73843", "url": "https://it.wikipedia.org/wiki?curid=2288350", "title": "Luigi Mengoni", "text": " Ricopr\u00ec la carica di Giudice della Corte costituzionale dal 1987 al 1996.\nBiografia.\nNacque a Villazzano, nel comune di Trento nel 1922, da famiglia solandra di Rabbi. Il fratello Flavio fu presidente della Provincia Autonoma di Trento dal 1979 al 1985. Nel 1940 vinse una borsa di studio per il Collegio Augustinianum e si iscrisse alla Facolt\u00e0 di Giurisprudenza dell'Universit\u00e0 Cattolica del Sacro Cuore, dove si laure\u00f2 nel 1944 con una tesi di diritto commerciale. Nel 1951 divenne professore straordinario di diritto civile all'Universit\u00e0 degli Studi di Trieste. Nel 1954 divenne professore di diritto commerciale all'Universit\u00e0 Cattolica di Milano. Nel 1957 divenne professore di diritto civile in quella stessa universit\u00e0. Dal 1956 al 1987 fu professore ordinario.\nIl 27 ottobre 1987 fu nominato giudice della Corte costituzionale dal Presidente della Repubblica. Il 24 ottobre 1995 venne nominato vice presidente, cessando dalla carica il 3 novembre 1996. Nel 1995 Giuffr\u00e8 ha pubblicato degli scritti in suo onore, in tre volumi. Fra il 1998 e il 2000 fu presidente dell'Associazione italiana di diritto del lavoro e della sicurezza sociale (AIDLASS).\nMor\u00ec il 19 ottobre 2021 a Milano.\nPensiero giuridico.\nPartendo dalla riflessione nel suo campo di interesse, il diritto civile, Mengoni pervenne all'elaborazione di una vera e propria ermeneutica in ordine ai vincoli al discorso giuridico fissati dalla Costituzione. Tra di essi, si ricorda la differenza tra principi e regole: \"mentre la regola prescrive un comportamento specifico preciso (\u00abnon si passa col rosso\u00bb; \u00abil salario minimo \u00e8 di 6 euro\u00bb), il principio invece indica un valore che deve essere perseguito (tutela della vita, della libert\u00e0, dell'uguaglianza, della giustizia, ecc.). Dunque, mentre la regola ha un contenuto prescrittivo preciso predeterminato, il principio non ci dice esattamente come ci si deve comportare in ciascuna situazione: al contrario, lascia aperte diverse scelte pratiche attraverso le quali il valore pu\u00f2 essere perseguito\".\nContributi al diritto civile.\nIndubbiamente rilevante \u00e8 stato il contributo del pensiero di Mengoni alla disciplina delle obbligazioni, sotto molti profili, tra i quali spicca, la tradizionale distinzione tra \"obbligazioni di mezzi\" ed \"obbligazioni di risultato\". Gi\u00e0 in uno scritto del 1952, infatti, Mengoni intu\u00ec, alla stregua di quanto affermato in passato da Rosario Nicol\u00f2, che in un rapporto obbligatorio la mera condotta del debitore non esaurisce l'oggetto del vincolo e, in alcuni casi, non \u00e8 neanche in grado di per s\u00e9 di soddisfare l'interesse del creditore, la cui realizzazione potrebbe esigere anche la cooperazione di quest'ultimo. L'attuazione della condotta non va disgiunta, quindi, dal conseguimento del risultato dovuto, il quale va individuato nel bene, nel servizio o nell'utilit\u00e0 attesi dal creditore. La condotta va concepita, infatti, in un'ottica teleologica, ossia in funzione di un risultato, il quale non sempre coincide con l'interesse che ha indotto il creditore ad acquistare il proprio diritto, entrando in relazione con il debitore, ma che comunque non pu\u00f2 mancare, giacch\u00e9 in ogni obbligazione la condotta (i mezzi) \u00e8 finalizzata a uno scopo (il risultato), a volte coincidente con l'interesse che ha mosso il creditore, rivelandosi dunque predeterminato, a volte rappresentato da un interesse che si arresta prima del movente del creditore, perch\u00e9 rispetto a quest'ultimo strumentale, e, dunque, non determinabile \"a priori\" ma solo \"a posteriori\". \nI mezzi rivestono la forma giuridica del debito, situazione soggettiva passiva posta in capo al debitore; mentre il risultato assume la forma giuridica del credito, situazione soggettiva attiva a favore del creditore. Pur distinti nel contenuto, debito e credito sono caratterizzati da una correlazione funzionale, che li rende interdipendenti in misura tale da confluire in quell'unit\u00e0 funzionale in cui consiste l'oggetto dell'obbligazione. Ne discende che si ha adempimento soltanto quando l'interesse creditorio (il credito) \u00e8 realizzato tramite l'attivit\u00e0 strumentale dovuta (il debito), poich\u00e9 soltanto cos\u00ec si dispiega e attua l'oggetto dell'obbligazione. Di conseguenza, se per qualche ragione viene meno uno dei due termini della correlazione funzionale (cfr. l'art. 1189 c.c., ma anche l'art. 1180 c.c., salva l'ipotesi di surrogazione \"ex\" art. 1201 c.c.), non pu\u00f2 che cadere anche l'altro, determinando l'estinzione dell'obbligazione.\nDue anni pi\u00f9 tardi, in un celeberrimo saggio, Mengoni propose una visione d'insieme dell'obbligazione e della correlata responsabilit\u00e0 per inadempimento, dalla quale emerge che ogni rapporto obbligatorio \u00e8 contraddistinto da un dispiegamento di mezzi in vista del raggiungimento di un risultato (interesse, mediato o immediato, del creditore) (secondo, tra l'altro, una concezione degli istituti di diritto privato propria di Jhering) e che, pertanto, la tradizionale dicotomia tra obbligazioni di risultato ed obbligazioni di mezzi, pi\u00f9 che una distinzione concettuale in senso proprio, non \u00e8 altro che una classificazione descrittiva, che si limita a evidenziare che, dal punto di vista fenomenologico, \u00e8 possibile rinvenire obbligazioni nelle quali \u00e8 esaltata la componente del risultato, lasciando in secondo piano la dimensione della condotta, e obbligazioni nelle quali \u00e8 esaltata proprio quest'ultima, a causa della mancata specificazione del risultato al quale essa deve approdare. Una tale distinzione descrittiva non \u00e8, per\u00f2, in alcun modo in grado di determinare un diverso trattamento giuridico e, pi\u00f9 nel particolare, non influisce sulle regole di responsabilit\u00e0, le quali restano unitarie e imperniate sull'art. 1218 c.c.\nTale \"intuizione\" di Mengoni \u00e8 stata successivamente adottata giurisprudenzialmente dalla Corte di Cassazione che, dopo varie sentenze confermanti l'orientamento dottrinario di Mengoni, ha abbandonato definitivamente la classica distinzione. Un altro importante contributo in dottrina di Mengoni, sempre nell'ambito delle obbligazioni, tratto tra l'altro dallo stesso saggio, e che ha avuto ripercussioni anche nell'ambito della responsabilit\u00e0 civile, \u00e8 la critica della concezione ostiana del carattere di assolutezza dell'istituto della \"impossibilit\u00e0 sopravvenuta della prestazione non imputabile al debitore\" disciplinato dall'articolo 1256 comma I c.c., introducendo l'ipotesi del carattere relativo dell'impossibilit\u00e0."}
{"id": "2288353", "revid": "599013", "url": "https://it.wikipedia.org/wiki?curid=2288353", "title": "Eric Fernsten", "text": ""}
{"id": "2288356", "revid": "124728154", "url": "https://it.wikipedia.org/wiki?curid=2288356", "title": "Hermann Hankel", "text": "Ha studiato e lavorato, tra gli altri, con M\u00f6bius, Riemann, Weierstrass e Kronecker.\nHerman Hankel fu uno dei primi ad attribuire all'India il sistema di numerazione cosiddetto \"Indo-Arabico\" e la matematica che ne segu\u00ec. Disse \"Non si pu\u00f2 negare che la matematica moderna rassomigli pi\u00f9 ai contributi indiani che a quelli greci\"."}
{"id": "2288367", "revid": "767487", "url": "https://it.wikipedia.org/wiki?curid=2288367", "title": "Roy Ebron", "text": ""}
{"id": "2288369", "revid": "767487", "url": "https://it.wikipedia.org/wiki?curid=2288369", "title": "Futbol Club Barcelona 1984-1985", "text": ""}
{"id": "2288374", "revid": "767487", "url": "https://it.wikipedia.org/wiki?curid=2288374", "title": "Owen Wells", "text": ""}
{"id": "2288383", "revid": "767487", "url": "https://it.wikipedia.org/wiki?curid=2288383", "title": "Lloyd Batts", "text": ""}
{"id": "2288386", "revid": "767487", "url": "https://it.wikipedia.org/wiki?curid=2288386", "title": "La citt\u00e0 che aveva paura", "text": "La citt\u00e0 che aveva paura (\"The Town That Dreaded Sundown\") \u00e8 un film slasher del 1976, diretto da Charles B. Pierce.\nAll'epoca dell'uscita, venne classificato dalla MPAA con un visto censura \"Restricted\" per le numerose scene di violenza e sanguinolente.\nTrama.\nIl capitano di polizia J.D. Morales \u00e8 in cerca di un misterioso assassino che da alcuni mesi terrorizza gli abitanti di Texarkana. Durante le turbolente indagini viene colpito dalla bella Helen Reed, ma proprio lei sar\u00e0 l'ultima vittima di un assassino mai svelato.\nSoggetto.\nIl soggetto \u00e8 liberamente ispirato ad avvenimenti realmente accaduti nella localit\u00e0 di Texarkana, in Texas, durante il 1946. L'assassino seriale ottenne i soprannomi di \"Killer fantasma\" e \"Fantasma di Texarkana\", mentre il caso giudiziario aperto fu ribattezzato \"Omicidi al chiaro di luna di Texarkana\" (en. \"Texarkana Moonlight Murders\").\nIl periodo d'azione dell'assassino fu in un arco compreso dal 23 febbraio al 4 maggio 1946, date del primo e ultimo omicidio, per un totale di cinque vittime e tre tentati omicidi. I sospetti ricaddero su Youell Swinney, ma l'uomo non fu mai ufficialmente indagato per il fatto.\nSequel.\nIl film ha avuto un sequel, intitolato \"The Town That Dreaded Sundown\", diretto nel 2014 da Alfonso Gomez-Rejon e interpretato fra gli altri da Addison Timlin, Travis Tope, Spencer Treat Clark, Ed Lauter, Veronica Cartwright, Gary Cole, Anthony Anderson, Joshua Leonard, Edward Herrmann.\nCuriosit\u00e0.\nIl film in Italia \u00e8 conosciuto anche col titolo Il terrore arriva al tramonto"}
{"id": "2288387", "revid": "767487", "url": "https://it.wikipedia.org/wiki?curid=2288387", "title": "Jimmy Foster (cestista)", "text": ""}
{"id": "2288388", "revid": "1543377", "url": "https://it.wikipedia.org/wiki?curid=2288388", "title": "Rizal (Laguna)", "text": "Rizal \u00e8 una municipalit\u00e0 di Quinta classe delle Filippine, situata nella Provincia di Laguna, nella Regione del CALABARZON.\nRizal \u00e8 formata da 11 baranggay:"}
{"id": "2288393", "revid": "767487", "url": "https://it.wikipedia.org/wiki?curid=2288393", "title": "Mickey Johnson", "text": ""}
{"id": "2288395", "revid": "599013", "url": "https://it.wikipedia.org/wiki?curid=2288395", "title": "Ben Clyde", "text": "Carriera.\nDopo aver giocato al college a Florida State University ha fatto parte per una stagione del roster dei Boston Celtics, con i quali \u00e8 sceso in campo in 25 occasioni nella NBA."}
{"id": "2288397", "revid": "486946", "url": "https://it.wikipedia.org/wiki?curid=2288397", "title": "Netmask", "text": ""}
{"id": "2288399", "revid": "599013", "url": "https://it.wikipedia.org/wiki?curid=2288399", "title": "Greg Jackson", "text": ""}
{"id": "2288402", "revid": "273939", "url": "https://it.wikipedia.org/wiki?curid=2288402", "title": "AVES", "text": ""}
{"id": "2288403", "revid": "287204", "url": "https://it.wikipedia.org/wiki?curid=2288403", "title": "San Pedro (Laguna)", "text": "San Pedro \u00e8 una municipalit\u00e0 di Prima classe delle Filippine, situata nella Provincia di Laguna, nella Regione del Calabarzon.\nSan Pedro si trova nella regione IV-A o Calabarzon. San Pedro \u00e8 il confine tra Laguna e Metro Manila, quindi San Pedro \u00e8 conosciuta come \"Laguna's Gateway to Metro Manila\". San Pedro condivide i confini con la citt\u00e0 pi\u00f9 meridionale della metropolitana di Manila, Muntinlupa (nord) delimitata dal fiume Tunasan, Bi\u00f1an (sud), Dasmari\u00f1as (ovest), Carmona e il generale Mariano Alvarez (sud-ovest) legata al fiume San Isidro. La sua posizione rende San Pedro una popolare comunit\u00e0 residenziale suburbana, dove molti residenti si recano quotidianamente a Metro Manila per lavoro.\nBarangay.\nSan Pedro \u00e8 politicamente suddiviso in 27 barangay. Originariamente erano 20, ma l'11 luglio 2015 un plebiscito ha ne ha istituiti sette nuovi. Barangay San Antonio \u00e8 il pi\u00f9 grande barangay, che ha un totale di 780 ettari, mentre Barangay San Vicente \u00e8 il pi\u00f9 popoloso con una popolazione totale di 92.092 abitanti."}
{"id": "2288405", "revid": "599013", "url": "https://it.wikipedia.org/wiki?curid=2288405", "title": "Dean Tolson", "text": ""}
{"id": "2288407", "revid": "273939", "url": "https://it.wikipedia.org/wiki?curid=2288407", "title": "Forza aerea venezuelana", "text": ""}
{"id": "2288408", "revid": "729019", "url": "https://it.wikipedia.org/wiki?curid=2288408", "title": "Alexandros Papagos", "text": "Carriera militare.\nStudente all'Accademia Militare di Bruxelles e alla Scuola di Cavalleria di Ypres, si un\u00ec all'Esercito ellenico nel 1906 come 2\u00b0 tenente di cavalleria.\nNella prima guerra dei Balcani prest\u00f2 servizio come ufficiale subalterno nello Stato Maggiore del re Costantino I. Era un comprovato monarchico, dunque nel 1917, insieme a molti altri ufficiali, fu congedato dall'esercito. Fu richiamato dopo il ritorno di re Costantino nel 1920 e prest\u00f2 servizio in Asia minore.\nNel 1923 fu nuovamente congedato in seguito alla rivoluzione del 1922, ma fu richiamato nel 1927 con il grado di maggiore generale. Promosso a tenente generale e poi a comandante di corpo d'armata nel 1934, Papagos raggiunse una posizione elevata nella struttura di comando dell'esercito. Nell'ottobre 1935, come tenente generale e Comandante in Capo dell'Esercito, insieme ai comandanti della Marina e dell'Aviazione, esegu\u00ec un colpo di Stato contro il governo di Panag\u012bs Tsaldar\u012bs e proclam\u00f2 la restaurazione della monarchia, consentendo il ritorno di re Giorgio II. Fu nominato Ministro della Guerra nei governi di Georgios Kondylis, Konstantinos Dertzis e Ioannis Metaxas e, grazie alla sua posizione, impieg\u00f2 l'esercito in appoggio alla proclamazione della dittatura di Metaxas, il 4 agosto 1936.\nNegli anni successivi riorganizz\u00f2 e riequipaggi\u00f2 l'esercito e nel 1940 diresse con successo le operazioni di difesa contro le forze italiane che invadevano la Grecia. Nonostante l'attacco fosse stato sferrato il 28 ottobre, gi\u00e0 l'8 novembre l'avanzata italiana veniva interrotta ed entro la fine di dicembre le forze italiane erano respinte dalla controffensiva ellenica al di l\u00e0 del confine con l'Albania.\nDopo l'invasione tedesca del 6 aprile 1941, si arrese dopo aver tentato di opporre resistenza in Macedonia. Mentre il governo greco era costretto a fuggire in esilio, Papagos fu arrestato e deportato nel campo di concentramento di Dachau. Trasferito a fine aprile del 1945 in Alto Adige insieme a 140 prigionieri di rilievo, il 5 maggio fu liberato dalla 5\u00aa Armata americana.\nRientrato in Grecia, si riun\u00ec all'esercito con il grado di Stratego (generale) nel 1947, unico ufficiale a conseguire questo grado, che era riservato ai membri della famiglia reale ellenica; nell'esercito greco il grado pi\u00f9 alto era Antistratigos (tenente generale). Il 29 gennaio 1949, per via della sua esperienza, fu nominato nuovamente Comandante in Capo, con l'obiettivo di sconfiggere i combattenti comunisti dell'Esercito Democratico Greco nella guerra civile. Con vasti aiuti britannici e americani riusc\u00ec a sconfiggere l'Esercito Democratico Greco tra l'agosto e l'ottobre 1949. Come ricompensa per i suoi meriti fu onorato con il titolo di Stratarca (maresciallo) il 28 ottobre 1949, anche in questo caso unico ufficiale generale ad essere stato insignito di questo grado, che inizialmente assegnato a re Costantino I per il suo comando nelle guerre balcaniche venne ripristinato nel 1939 per Re Giorgio ed i suoi successori fino all'abolizione della monarchia nel 1974.\nCarriera politica.\nContinu\u00f2 ad essere Comandante in Capo fino al 1951, quando si conged\u00f2 dall'esercito per dedicarsi alla politica. Vinse le elezioni del 1952 con un partito conservatore di stampo gollista, grazie alla popolare immagine di uomo autorevole e determinato. Form\u00f2 un governo, ma fu duramente criticato dall'opposizione per non aver fatto niente per favorire la riconciliazione in un paese ancora profondamente diviso ideologicamente, e che lo sarebbe stato ancora per molto tempo, in una situazione di forte instabilit\u00e0 politica.\nMor\u00ec il 4 ottobre 1955 ad Atene mentre era primo ministro."}
{"id": "2288409", "revid": "599013", "url": "https://it.wikipedia.org/wiki?curid=2288409", "title": "Connie Norman", "text": ""}
{"id": "2288411", "revid": "122234917", "url": "https://it.wikipedia.org/wiki?curid=2288411", "title": "Kings (serie televisiva)", "text": "Kings \u00e8 una serie televisiva serializzata statunitense di genere drammatico/politico, ispirata alla storia biblica di Re Davide ma ambientata in un ipotetico regno moderno molto simile agli Stati Uniti dei nostri giorni. Trasmessa a partire da marzo 2009 negli Stati Uniti su NBC e Citytv, sebbene avesse ricevuto svariate critiche molto positive, la \"premi\u00e8re\" dello show ha ottenuto un rating molto basso, raggiungendo solo i 6 milioni di spettatori.\nContenuti.\nPur avendo a disposizione un numero ristretto di episodi, la serie si confronta con svariati temi e ogni episodio sembra voler focalizzarsi su uno di questi. Primo fra tutti il potere: chi non \u00e8 capace di separarsene, re Silas, chi non lo desidera ma vi \u00e8 destinato, David, chi trama da lungo tempo nell'ombra per averlo, William Cross, chi lo vede in ultima analisi sottoposto all'assenso o al dissenso di Dio, il reverendo Samuels, chi lo intende come un modo di essere d'esempio per la gente, la regina Rose. A questo filo conduttore si aggiungono temi come la fiducia, la morte, l'amore in tutte le sue declinazioni - tra i sessi, verso Dio, materno - e il contrasto tra gli interessi generali impostici dal ruolo nella societ\u00e0 e i propri interessi personali, visibile sia nelle figure di Re Silas sia del principe Jack.\nLa serie si ispira volontariamente alle vicende bibliche di Davide, pur con leggere variazioni. David si conquista l'attenzione della corte reale e del proprio paese distruggendo da solo un temibile modello di carrarmato, il Goliath. L'atteggiamento di Re Silas verso David osciller\u00e0 pericolosamente tra l'avversione, che sfocer\u00e0 in parecchi tentativi di farlo uccidere, e la stima pi\u00f9 totale, che lo far\u00e0 preferire in certe occasioni perfino al figlio Jack e gli varr\u00e0 la nomina di consigliere del Re. Come nella Bibbia, David si innamorer\u00e0 della figlia di Silas, Michelle, e in un'occasione allieter\u00e0 il proprio Re non con l'arpa ma con un pi\u00f9 moderno pianoforte. Alla fine David sar\u00e0 costretto alla fuga dalla corte, su cui si chiude la stagione e che anche nella Bibbia precedeva il suo avvento definitivo come Re.\nSe il legame con le vicende bibliche \u00e8 ricercato, la serie non vi \u00e8 supina e ne d\u00e0 una rilettura in chiave moderna, operazione che la rende particolarmente pregevole. Il Dio di Kings \u00e8 un'idea astratta e, sebbene un suo atteggiamento giudicatore ricordi la tradizione biblica, assume i caratteri di entit\u00e0 non riconducibile a una liturgia, come \u00e8 mostrato dal fatto che nelle occasioni in cui i personaggi intonano delle preghiere il testo di queste non venga esplicitato. Un altro tema innovativo \u00e8 l'omosessualit\u00e0 del principe Jack. Lo stesso reverendo Samuels, in occasione del funerale per il suicidio del compagno di Jack, la vedr\u00e0 come una forma d'amore e come tale non in contrasto con la religione.\nI personaggi sono delle figure sfaccettate e il loro sviluppo percorre l'intera serie. Ci\u00f2 \u00e8 particolarmente vero per i personaggi secondari come il principe Jack, la regina Rose, il principe Andrew, le cui scelte spesso prendono delle pieghe inattese. Lo stesso Re Silas \u00e8 una figura contrastata, la cui grandezza - nel male e nel bene - \u00e8 sorretta da un'interpretazione magistrale di Ian McShane: lo muovono amore per la figlia e la moglie, odio per i nemici, necessit\u00e0 di un contatto privilegiato con Dio, ricerca della serenit\u00e0, bene della nazione. David \u00e8 forse il personaggio pi\u00f9 statico nella sua obbedienza e fedelt\u00e0 al re, fatto salvo il rapporto con Michelle: questa obbedienza per\u00f2 non \u00e8 affatto scontata alla luce degli eventi e proprio il suo carattere incondizionato ne costituisce un pregio.\nL'attenzione della serie per certi temi \u00e8 quasi filosofica e i personaggi finiscono col diventare dei tipi umani: tuttavia non vanno esclusi riferimenti pi\u00f9 concreti alle vicende politiche mondiali. Il primo, pi\u00f9 scontato, \u00e8 ancora una volta legato con la trasposizione biblica, e avvicina il regno di Gilboa al moderno Stato di Israele. In seconda battuta il regno di Gilboa si identifica in parte con gli Stati Uniti, dove la serie \u00e8 stata prodotta: svariati sono gli agganci. Si considerino ad esempio la potenza militare, l'enfasi riservata alla carta costituzionale, il cui furto \u00e8 oggetto di una puntata, il lancio di una scarpa durante una conferenza stampa di Re Silas. Non si tratta in ogni caso di una corrispondenza uno a uno, ma piuttosto di una parziale sovrapposizione."}
{"id": "2288412", "revid": "1543377", "url": "https://it.wikipedia.org/wiki?curid=2288412", "title": "Fantasma di Texarkana", "text": "Fantasma di Texarkana (inglese: \"The Texarkana Phantom\") \u00e8 lo pseudonimo dato a un assassino seriale mai identificato che ha agito a Texarkana nel 1946 e che avrebbe ucciso otto persone fra il 23 febbraio e il 4 maggio 1946.\nTra gli altri nomi affibbiatigli vi \u00e8 \"assassino al chiaro di luna\" (inglese: \"The Moonlight Murderer\"), poich\u00e9 alcune vittime vennero uccise nelle notti di luna piena.\nOmicidi.\nLa notte del 23 febbraio 1946 Jimmy Hollis (24 anni) e la sua compagna, Mary Jeanne Larey (19 anni), furono aggrediti nella loro auto mentre erano appartati. Dopo una colluttazione con Jimmy l'assalitore aggredisce sessualmente Mary, ma scappa dopo aver visto una volante in lontananza. Dalle testimonianze della coppietta emerge che l'uomo era alto sul metro e ottanta con il volto coperto da una maschera bianca, con due fori per permettergli la vista.\nIl 23 marzo, a un mese dai fatti, un'altra giovane coppia, Richard Griffin (29 anni) e Polly Ann Moore (17 anni), \u00e8 ritrovata assassinata, in una strada poco fuori Texarkana, con segni di fucilate e colpi di revolver 32 alla nuca. Alcune scie di sangue trovate a pochi metri di distanza dall'auto fanno presumere che i due siano stati uccisi in strada e successivamente messi nel veicolo.\nNel mese di aprile vengono trovati morti altri due giovani del posto, il diciassettenne Paul Martin e Betty Jo Booker di quinidici anni, presso lo \"Spring Lake Park\". Il cadavere di Martin \u00e8 trovato a poca distanza dalla sua auto abbandonata, in una strada di campagna vicina al parco, mentre quello di Betty nei dintorni del bosco circostante. Come nel caso di duplice omicidio precedente, anche queste vittime sono state uccise con una revolver 32.\nA seguito dell\"'escalation\" di violenza che ha dilagato nella localit\u00e0, la \"Gazzetta di Texarkana\" soprannomina il misterioso assassino \"Fantasma di Texarkana\" per via del suo mascheramento.\nLa polizia, capitanata da Manuel T. \"Lone Wolf\" Gonzaullas rafforza i pattugliamenti in citt\u00e0 e proprio questo provoca un radicale cambiamento nel \"modus operandi\" dell'assassino. Il 4 maggio un uomo viene aggredito nella propriet\u00e0 personale della contea di Miller, a pochi chilometri da Texarkana. La stessa notte avviene l'ultimo omicidio, quello di Virgil Starks, assassinato mentre \u00e8 affacciato alla finestra della camera del salotto.\nI successivi riscontri effettuati dalla polizia hanno dimostrato che i proiettili sparati dall'assassino sono per\u00f2 di una semiautomatica 22, ma la pista seguita dagli inquirenti insiste nel colpevolizzare dell'uccisione il \"fantasma\".\nDue giorni pi\u00f9 tardi viene ritrovato il corpo pugnalato a morte di Earl McSpadden legato alle rotaie della ferrovia. Nonostante la polizia archivi il caso come suicidio, i giornalisti locali insistono nell'indicare come autore del fatto il \"fantasma di Texarkana\".\nSospetti.\nLe indagini della polizia portarono a identificare l'assassino come Youell Swinney, un ventinovenne (all'epoca dei fatti) con precedenti per rapina e aggressione, arrestato a luglio dello stesso anno con l'accusa di essere l'omicida.\nL'arresto giunge dopo le dichiarazioni della moglie di Swinney, convinta della colpevolezza del marito e successivamente pentita e considerata testimone inattendibile. L'uomo non confess\u00f2 mai gli omicidi, ma nel 1947 fu incarcerato in Texas dopo alcuni interrogatori e condannato all'ergastolo.\nNel 1970 Swinney demand\u00f2 un \"Habeas corpus\" alla corte per richiedere la scarcerazione, vista l'assenza di prove con cui venne incarcerato e condannato. A una seconda richiesta alla corte d'appello fu scarcerato nel 1974. Swinney mor\u00ec nel 1994 e il caso del fantasma di Texarkana permane negli archivi degli omicidi seriali irrisolti."}
{"id": "2288413", "revid": "2092989", "url": "https://it.wikipedia.org/wiki?curid=2288413", "title": "Santa Cruz (Laguna)", "text": "Santa Cruz \u00e8 una municipalit\u00e0 di Prima classe delle Filippine, capoluogo della Provincia di Laguna, nella Regione del CALABARZON.\nSanta Cruz \u00e8 formata da 26 baranggay:"}
{"id": "2288421", "revid": "767487", "url": "https://it.wikipedia.org/wiki?curid=2288421", "title": "Kevin Restani", "text": "Carriera.\nDopo essere stato selezionato dai Cleveland Cavaliers con la 34\u00aa scelta al draft NBA 1974, Restani esordisce con i Milwaukee Bucks, franchigia in cui all'epoca militava anche Kareem Abdul-Jabbar. Disputa complessivamente 550 partite in NBA, nelle otto stagioni trascorse tra Milwaukee, Kansas City, San Antonio e Cleveland. Durante il periodo agli Spurs, Restani insieme ai compagni George Johnson, Paul Griffin, Dave Corzine e Mark Olberding faceva parte dei cosiddetti \"Bruise Brothers\" (traduzione di \"fratelli lividi\"), soprannome assegnatogli per la loro intensit\u00e0 difensiva.\nNel 1982 approda in Italia alla Libertas Livorno, squadra in cui rimarr\u00e0 per 4 anni facendo coppia con Abdul Jeelani per 3 di questi. Terminato questo periodo gioca una stagione alla Libertas Forl\u00ec e una alla Sebastiani Rieti, l'ultima della sua carriera da professionista.\nUna volta ritiratosi dall'attivit\u00e0 agonistica, Restani \u00e8 stato assistente di coach Alberto Bucci in quella Libertas Livorno che nel 1988-89 sfior\u00f2 lo scudetto, per poi vivere due anni da capo-allenatore a Rovereto in Serie B2.\nRientra poi negli States, facendo ritorno alla Riordan High School nelle vesti di coach dal 1995 al 1997. Nell'ultimo periodo vissuto ha collaborato con i Milwaukee Bucks allenandone le ali. Muore nella sua casa di San Francisco all'et\u00e0 di 58 anni."}
{"id": "2288422", "revid": "1543377", "url": "https://it.wikipedia.org/wiki?curid=2288422", "title": "Santa Maria (Laguna)", "text": "Santa Maria \u00e8 una municipalit\u00e0 di Quarta classe delle Filippine, situata nella Provincia di Laguna, nella Regione del CALABARZON.\nSanta Maria \u00e8 formata da 25 baranggay:"}
{"id": "2288432", "revid": "1543377", "url": "https://it.wikipedia.org/wiki?curid=2288432", "title": "Siniloan", "text": "Siniloan \u00e8 una municipalit\u00e0 di Terza classe delle Filippine, situata nella Provincia di Laguna, nella Regione del CALABARZON.\nSiniloan \u00e8 formata da 20 baranggay:"}
{"id": "2288434", "revid": "307923", "url": "https://it.wikipedia.org/wiki?curid=2288434", "title": "Episodi di Kings", "text": "La prima e unica stagione di \"Kings\" \u00e8 andata in onda negli USA sul network NBC dal 15 marzo al 25 luglio 2009.\nIn Italia \u00e8 stata trasmessa dall'11 dicembre 2009 al 29 gennaio 2010 su Joi di Mediaset Premium."}
{"id": "2288435", "revid": "599013", "url": "https://it.wikipedia.org/wiki?curid=2288435", "title": "Harvey Catchings", "text": "Ha una figlia, Tamika, professionista in WNBA."}
{"id": "2288436", "revid": "543975", "url": "https://it.wikipedia.org/wiki?curid=2288436", "title": "FM (serie televisiva)", "text": "FM \u00e8 una serie TV britannica in onda su ITV2 con Chris O'Dowd (IT Crowd) e Kevin Bishop (Star Stories). Il primo episodio \u00e8 andato in onda il 25 febbraio 2009 e la serie prevede 6 episodi.\nLe musiche della serie includono canzoni di autori emergenti e di star speciali."}
{"id": "2288438", "revid": "196390", "url": "https://it.wikipedia.org/wiki?curid=2288438", "title": "Istituto Tecnico per Geometri", "text": ""}
{"id": "2288439", "revid": "6923", "url": "https://it.wikipedia.org/wiki?curid=2288439", "title": "Austin A35 Seven", "text": ""}
{"id": "2288441", "revid": "196390", "url": "https://it.wikipedia.org/wiki?curid=2288441", "title": "Istituto Tecnico Aeronautico", "text": ""}
{"id": "2288444", "revid": "1543377", "url": "https://it.wikipedia.org/wiki?curid=2288444", "title": "Victoria (Laguna)", "text": "Victoria \u00e8 una municipalit\u00e0 di Quarta classe delle Filippine, situata nella Provincia di Laguna, nella Regione del CALABARZON.\nVictoria \u00e8 formata da 9 baranggay:"}
{"id": "2288446", "revid": "767487", "url": "https://it.wikipedia.org/wiki?curid=2288446", "title": "Wilbur Holland", "text": ""}
{"id": "2288450", "revid": "309289", "url": "https://it.wikipedia.org/wiki?curid=2288450", "title": "Lala", "text": ""}
{"id": "2288452", "revid": "300067", "url": "https://it.wikipedia.org/wiki?curid=2288452", "title": "Andy Walker", "text": ""}
{"id": "2288453", "revid": "86343", "url": "https://it.wikipedia.org/wiki?curid=2288453", "title": "Lanao del Norte", "text": ""}
{"id": "2288465", "revid": "287204", "url": "https://it.wikipedia.org/wiki?curid=2288465", "title": "Nagri Kalan", "text": " \nNagri Kalan \u00e8 una suddivisione dell'India, classificata come \"census town\", di 7.693 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 19' 60 N e 85\u00b0 10' 60 E e ha un'altitudine di 661 .\nSociet\u00e0.\nEvoluzione demografica.\nAl censimento del 2001 la popolazione di Nagri Kalan assommava a 7.693 persone, delle quali 4.156 maschi e 3.537 femmine. I bambini di et\u00e0 inferiore o uguale ai sei anni assommavano a 1.219, dei quali 623 maschi e 596 femmine. Infine, coloro che erano in grado di saper almeno leggere e scrivere erano 4.510, dei quali 2.896 maschi e 1.614 femmine."}
{"id": "2288466", "revid": "287204", "url": "https://it.wikipedia.org/wiki?curid=2288466", "title": "Nirsa", "text": " \nNirsa \u00e8 una suddivisione dell'India, classificata come \"census town\", di 13.903 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 46' 60 N e 86\u00b0 43' 0 E e ha un'altitudine di 138 .\nSociet\u00e0.\nEvoluzione demografica.\nAl censimento del 2001 la popolazione di Nirsa assommava a 13.903 persone, delle quali 7.571 maschi e 6.332 femmine. I bambini di et\u00e0 inferiore o uguale ai sei anni assommavano a 1.983, dei quali 1.072 maschi e 911 femmine. Infine, coloro che erano in grado di saper almeno leggere e scrivere erano 8.917, dei quali 5.460 maschi e 3.457 femmine."}
{"id": "2288468", "revid": "767487", "url": "https://it.wikipedia.org/wiki?curid=2288468", "title": "John Kuester", "text": ""}
{"id": "2288469", "revid": "287204", "url": "https://it.wikipedia.org/wiki?curid=2288469", "title": "Noamundi", "text": " \nNoamundi \u00e8 una suddivisione dell'India, classificata come \"census town\", di 16.228 abitanti, situata nel distretto del Singhbhum Occidentale, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 8' 60 N e 85\u00b0 31' 60 E e ha un'altitudine di 486 .\nSociet\u00e0.\nEvoluzione demografica.\nAl censimento del 2001 la popolazione di Noamundi assommava a 16.228 persone, delle quali 8.369 maschi e 7.859 femmine. I bambini di et\u00e0 inferiore o uguale ai sei anni assommavano a 2.235, dei quali 1.143 maschi e 1.092 femmine. Infine, coloro che erano in grado di saper almeno leggere e scrivere erano 10.266, dei quali 6.096 maschi e 4.170 femmine."}
{"id": "2288473", "revid": "287204", "url": "https://it.wikipedia.org/wiki?curid=2288473", "title": "Okni No. II", "text": " \nOkni No. II \u00e8 una suddivisione dell'India, classificata come \"census town\", di 8.203 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 59' 59 N e 85\u00b0 21' 11 E.\nSociet\u00e0.\nEvoluzione demografica.\nAl censimento del 2001 la popolazione di Okni No. II assommava a 8.203 persone, delle quali 4.391 maschi e 3.812 femmine. I bambini di et\u00e0 inferiore o uguale ai sei anni assommavano a 1.129, dei quali 611 maschi e 518 femmine. Infine, coloro che erano in grado di saper almeno leggere e scrivere erano 6.374, dei quali 3.554 maschi e 2.820 femmine."}
{"id": "2288474", "revid": "1442080", "url": "https://it.wikipedia.org/wiki?curid=2288474", "title": "Carlos Babington", "text": "Era soprannominato \"El Ingl\u00e9s\" (in lingua italiana \"l'inglese\").\nInsieme a Beckenbauer, van Reenen e Passarella \u00e8 l'unico giocatore ad essere stato anche allenatore e presidente della stessa squadra (Huracan).\nCarriera.\nInizia la sua carriera nell'Hurac\u00e1n nel 1969, vincendo il campionato metropolitano nel 1973.\nDopo aver disputato i Mondiali 1974 si trasferisce in Germania, nelle file del Wattenscheid. In Germania resta fino al 1979, sommando 120 gare e 46 reti. In quell'anno torna in Argentina, e di nuovo nell'Hurac\u00e1n, dove gioca fino al 1982. In tutto, nelle otto stagioni in tale squadra somma 305 partite e 126 gol.\nA 33 anni accetta una breve esperienza in terra statunitense, in Florida, nelle file del Tampa Bay Rowdies. Qui vi resta una stagione, poich\u00e9 nel 1983 d\u00e0 l'addio al calcio giocato. In Nazionale ebbe poco spazio: solo 13 presenze e 2 reti. Nel 1987 partecip\u00f2, come giocatore, al Campionato mondiale di calcio over 35, torneo per vecchie glorie detto anche Coppa Pel\u00e9. In quell'edizione vinse proprio l'Argentina, battendo il Brasile in finale per 1-0.\nIn seguito allener\u00e0 l'Huracan, tra il 1988 e il 1991, e nel 2005 ne diverr\u00e0 presidente."}
{"id": "2288480", "revid": "287204", "url": "https://it.wikipedia.org/wiki?curid=2288480", "title": "Orla (India)", "text": " \nOrla \u00e8 una suddivisione dell'India, classificata come \"census town\", di 5.871 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 43' 27 N e 85\u00b0 28' 55 E.\nSociet\u00e0.\nEvoluzione demografica.\nAl censimento del 2001 la popolazione di Orla assommava a 5.871 persone, delle quali 3.200 maschi e 2.671 femmine. I bambini di et\u00e0 inferiore o uguale ai sei anni assommavano a 762, dei quali 401 maschi e 361 femmine. Infine, coloro che erano in grado di saper almeno leggere e scrivere erano 3.456, dei quali 2.208 maschi e 1.248 femmine."}
{"id": "2288490", "revid": "1718925", "url": "https://it.wikipedia.org/wiki?curid=2288490", "title": "Friedrich Wilhelm von Haugwitz", "text": "Biografia.\nDal 1725 fu un impiegato austriaco a Breslavia e nel 1742 divenne presidente della Slesia austriaca.\nHaugwitz fu incaricato da Maria Teresa d'Austria nel 1747 di riformare l'amministrazione della Carinzia e Carniola. Nel 1749 divenne presidente del \"Directorium in publicis et cameralibus\" (gestione finanziaria e politica) e nel 1753 primo cancelliere austriaco."}
{"id": "2288499", "revid": "436907", "url": "https://it.wikipedia.org/wiki?curid=2288499", "title": "Cry for the Moon", "text": "Cry for the Moon \u00e8 un singolo del gruppo musicale olandese Epica, pubblicato il 16 maggio 2004 come terzo estratto dal primo album in studio \"The Phantom Agony\".\nDescrizione.\nIl brano \u00e8 tra i primi composti dal gruppo, apparendo gi\u00e0 nel demo omonimo distribuito nel gennaio 2003 quando il gruppo era ancora noto come Sahara Dust.\nAll'interno del singolo sono contenute le versioni complete del brano e di \"Run for a Fall\" e le corrispettive versioni ridotte, che si caratterizzano per la sostituzione della batteria e dei riff di chitarra in favore di batteria ed effetti elettronici."}
{"id": "2288505", "revid": "599013", "url": "https://it.wikipedia.org/wiki?curid=2288505", "title": "Hollis Copeland", "text": ""}
{"id": "2288506", "revid": "284225", "url": "https://it.wikipedia.org/wiki?curid=2288506", "title": "Solitary Ground", "text": ""}
{"id": "2288508", "revid": "220636", "url": "https://it.wikipedia.org/wiki?curid=2288508", "title": "Alexander Papagos", "text": ""}
{"id": "2288509", "revid": "767487", "url": "https://it.wikipedia.org/wiki?curid=2288509", "title": "Mark Radford", "text": ""}
{"id": "2288510", "revid": "1684799", "url": "https://it.wikipedia.org/wiki?curid=2288510", "title": "Never Enough", "text": ""}
{"id": "2288511", "revid": "37056", "url": "https://it.wikipedia.org/wiki?curid=2288511", "title": "Archibusoni", "text": ""}
{"id": "2288512", "revid": "2519", "url": "https://it.wikipedia.org/wiki?curid=2288512", "title": "Iligan", "text": "Iligan \u00e8 una citt\u00e0 indipendente altamente urbanizzata (HUC) delle Filippine, geograficamente situata nella Provincia di Lanao del Norte ma amministrativamente indipendente, nella Regione del Mindanao Settentrionale.\nIligan \u00e8 formata da 44 baranggay:"}
{"id": "2288513", "revid": "1305772", "url": "https://it.wikipedia.org/wiki?curid=2288513", "title": "Midnight Sun", "text": ""}
{"id": "2288514", "revid": "2163589", "url": "https://it.wikipedia.org/wiki?curid=2288514", "title": "Villa Rufolo", "text": "Villa Rufolo \u00e8 un edificio del centro storico di Ravello, comune in provincia di Salerno, che si affaccia di fronte al Duomo nella piazza del Vescovado ed il cui impianto iniziale risale al secolo XIII, con ampi rimaneggiamenti ottocenteschi.\nStoria.\nAppartenente in origine alla potente e ricca famiglia dei Rufolo che eccelleva nei commerci (un Landolfo Rufolo \u00e8 protagonista di una novella nel Decamerone del Boccaccio), pass\u00f2 in seguito per successione ad altri proprietari quali i Confalone, i Muscettola ed i d'Afflitto.\nIl complesso monumentale rappresenta un esempio mirabile dello stile arabo-normanno leggibile chiaramente nel Chiostro, che presenta un doppio ordine di colonne con caratteristiche decorazioni arabo-sicule; elementi medioevali sono presenti ovunque partendo dalla \"Torre di ingresso\" che custodisce quattro statue simboleggianti la Carit\u00e0 e l'Ospitalit\u00e0 e la volta a botte della Cappella nell'edificio principale.\nDall'esterno \u00e8 visibile la \"Torre Maggiore\", alta circa 30 metri, che per secoli ha rappresentato la testimonianza della potenza economica e sociale della famiglia Rufolo e che dal 2017, grazie ad un imponente intervento di restauro e valorizzazione, ospita il Museo verticale di Villa Rufolo. I visitatori, dopo un'ascesa di circa 100 gradini, possono accedere ad uno dei Belvedere pi\u00f9 suggestivi sul centro storico di Ravello e sulla Costiera Amalfitana.\nSi accede alla villa grazie ad un'apertura ogivale nella \"Torre d'ingresso\"; dopo un breve viale si giunge ad uno slargo su cui si innalza la \"Torre Maggiore\": quest'ultima fronteggia il campanile del duomo di Ravello e domina i terrazzamenti (superiore ed inferiore) a strapiombo sulla costiera amalfitana e sul golfo di Salerno che ospitano straordinari giardini fioriti per gran parte dell'anno.\nTra i locali della villa, inoltre, sono da menzionare le Sale superiori, anche queste restaurate di recente, che affacciano sui giardini e ospitano spesso mostre ed eventi.\nIpotesi sulla cronologia.\nAdolf Goldschmid nel suo testo sul castello della Fawara (Maredolce) a Palermo ritrova attinenze stilistiche tra la sala delle udienze del palazzo palermitano e l'analoga sala del palazzo Rufolo. La cronologia verrebbe quindi a suo parere anticipata al XII secolo: \nInfine, alcuni anni addietro il pi\u00f9 giovane allievo di Goldschmid, il prof. Koenig, descriveva (con la collaborazione di Silvana Braida e Antonio Santamaura) l'aula regia del ritrovato castello di Caronia (ME) decorata in maniera simile.\nLa Villa e il romanticismo.\nIntorno alla met\u00e0 dell'Ottocento, Villa Rufolo fu venduta allo scozzese Francis Nevile Reid che ne cur\u00f2 un restauro generale, attribuendole l'odierna ambientazione.\nIl Lord scozzese, esperto d'arte e botanica, confer\u00ec alla Villa un aspetto in linea con le tradizioni europee e quelle tipiche di fine Ottocento, rendendola un capolavoro architettonico che presto divenne sede di un grande fervore culturale.\nPer ricordare la visita del celebre musicista Richard Wagner nel 1880 - che qui immagin\u00f2 il giardino di Klingsor, nel secondo atto del \"Parsifal\" -, ogni anno il \"giardino inferiore\" di Villa Rufolo ospita, con successo di pubblico, il Ravello Festival.\nL'associazione del nome di Wagner con Villa Rufolo era un'attrattiva assai influente e ispir\u00f2 presto, infatti, la realizzazione di concerti ed eventi musicali. Sin dagli anni trenta del novecento, furono molte le esibizioni, soprattutto dell'Orchestra del Teatro di San Carlo di Napoli, con programmi dedicati al maestro tedesco.\nNel 1953, in occasione dei 70 anni dalla morte di Wagner, grazie al contributo di Girolamo Bottiglieri e Paolo Caruso, nacquero \"I Concerti Wagneriani nei Giardini di Klingsor\", ripresi poi dalla Fondazione Ravello nel 2003 e trasformati nell'odierno Ravello Festival, uno dei festival di musica pi\u00f9 famosi d'Italia.\nLa nascita dei Concerti Wagneriani avrebbe presto identificato Ravello stessa quale \u201cCitt\u00e0 della Musica\u201d.\nCon la morte di Reid, la Villa fu divisa tra gli eredi per poi essere nuovamente acquistata nel 1974 dall'Ente Provinciale per il Turismo di Salerno, che gest\u00ec la Villa fino al 2007.\nAttualmente la gestione della Villa \u00e8 stata affidata alla Fondazione Ravello che si occupa della valorizzazione e della tutela del sito."}
{"id": "2288517", "revid": "287204", "url": "https://it.wikipedia.org/wiki?curid=2288517", "title": "Jerry Eaves", "text": ""}
{"id": "2288519", "revid": "767487", "url": "https://it.wikipedia.org/wiki?curid=2288519", "title": "Bacolod (Lanao del Norte)", "text": "Bacolod \u00e8 una municipalit\u00e0 di Quinta classe delle Filippine, situata nella Provincia di Lanao del Norte, nella Regione del Mindanao Settentrionale.\nBacolod \u00e8 formata da 16 baranggay:"}
{"id": "2288521", "revid": "52122", "url": "https://it.wikipedia.org/wiki?curid=2288521", "title": "Massa Castello", "text": "Massa Castello \u00e8 una frazione del comune di Ravenna situata in prossimit\u00e0 del confine con la Provincia di Forl\u00ec. Originariamente denominata Massa Forese essa dista circa 18\u00a0km dal capoluogo di provincia. Il centro abitato ha una popolazione di 159 persone, mentre nell'intero territorio della frazione vivono 332 abitanti.\nDescrizione.\nTutte le case della piccola cittadina si trovano disposte lungo la via di Massa e la via Chiesa e, proprio all'incrocio di queste due strade, sorge anche la Chiesa di Sant'Andrea Apostolo, che ha alle spalle il cimitero.\nOriginariamente il paese si chiamava Massa Forese, poi la frazione \u00e8 stata unita con la frazione di Castellaccio e rinominata Massa Castello; il nome di Castellaccio deriva dal palazzo attualmente conosciuto come Palazzo Masini. Oltre alla Chiesa Parrocchiale di Sant'Andrea Apostolo, nella frazione sorge un'altra chiesetta, quella di Castello, rifatta completamente durante gli anni sessanta e situata proprio lungo la via Castello.\nInoltre, durante gli scavi per la realizzazione del Canale Emiliano Romagnolo (anni cinquanta del Novecento), nelle vicinanze di Massa-Castello sono venuti alla luce alcuni resti di un'antica villa romana."}
{"id": "2288522", "revid": "2033069", "url": "https://it.wikipedia.org/wiki?curid=2288522", "title": "The Beast (serie televisiva 2009)", "text": "The Beast \u00e8 una serie televisiva statunitense trasmessa dalla A&amp;E Network nel 2009. La serie racconta la storia di due agenti dell'FBI sotto copertura: il poco ortodosso ma efficace veterano, Charles Barker (Patrick Swayze), a cui viene assegnato il nuovo giovane partner, Ellis Dove (Travis Fimmel).\nBen presto le cose si complicano e Dove viene avvicinato da un gruppo di agenti dell'FBI che vuole il suo aiuto per dimostrare che Barker \u00e8 un agente corrotto.\nDopo le difficolt\u00e0 di continuare con costanza a lavorare nel progetto, dovute allo stato di salute del protagonista Patrick Swayze, morto pochi mesi dopo e qui infatti al suo ultimo lavoro, la serie \u00e8 stata cancellata.\nLa serie ha debuttato in Italia il 13 dicembre 2010 sulla rete televisiva Cielo."}
{"id": "2288523", "revid": "300067", "url": "https://it.wikipedia.org/wiki?curid=2288523", "title": "Brian Rowsom", "text": ""}
{"id": "2288525", "revid": "172126", "url": "https://it.wikipedia.org/wiki?curid=2288525", "title": "Astrologia Maya", "text": ""}
{"id": "2288527", "revid": "439868", "url": "https://it.wikipedia.org/wiki?curid=2288527", "title": "Baloi", "text": "Baloi \u00e8 una municipalit\u00e0 di Quarta classe delle Filippine, situata nella Provincia di Lanao del Norte, nella Regione del Mindanao Settentrionale.\nBaloi \u00e8 formata da 21 baranggay:"}
{"id": "2288528", "revid": "125799608", "url": "https://it.wikipedia.org/wiki?curid=2288528", "title": "Victor Victoria - Niente \u00e8 come sembra", "text": "Victor Victoria - Niente \u00e8 come sembra \u00e8 stato un programma televisivo italiano di LA7 andato in onda dal 2009 al 2010, con la conduzione di Victoria Cabello.\nStoria.\nIl programma, che segna il passaggio di Victoria Cabello da MTV (dove ha condotto \"Very Victoria\") a LA7, \u00e8 un \"late night show\" nel quale Victoria intervista i suoi ospiti (due a puntata), cercando di mettere in risalto le curiosit\u00e0 e l'inaspettato delle biografie dei personaggi, come suggeriva anche il sottotitolo della trasmissione, \u00abniente \u00e8 come sembra\u00bb. Il programma in media ha totalizzato il 3% di share. A coadiuvarla c'\u00e8 la comica Geppi Cucciari (che commenta le risposte a ironici - ma reali - sondaggi proposti al pubblico riguardo agli ospiti della serata), l'annunciatrice \"meccanica\" interpretata dalla comica Virginia Raffaele e \"Il pistola alla tempia\", il giornalista di \"Vanity Fair\" Ildo Damiano.\nLa prima puntata \u00e8 andata in onda il 10 marzo 2009. Protagonista dello spot di lancio del programma \u00e8 stato Claudio Petruccioli, presidente della Rai, con le parole: \u00abAuguri a LA7 e grazie. Finch\u00e9 era in giro questa mina vagante c'era il rischio che arrivasse alla Rai, sarebbe stata una terribile s\u00f2la\u00bb. Al programma, dalla seconda edizione, partecipano inoltre Lillo &amp; Greg, che portano sul piccolo schermo le loro surreali rubriche radiofoniche quali \"Estiqaatsi\", \"Corri in edicola\" e \"Talk Club\". Sono state presentate nel corso delle puntate le parodie di videoclip musicali firmati dai Manetti Bros., nei quali video celebri sono stati copiati pedissequamente, sostituendo i cantanti con personaggi dello spettacolo (tra cui, la riproposizione de \"Centro di gravit\u00e0 permanente\" con Marco Travaglio nei panni di Franco Battiato, e \"Mamma Mia\" con Lillo &amp; Greg, Victoria Cabello e Caterina Guzzanti a confronto con gli ABBA).\nNella prima edizione Victoria era affiancata, oltre da Geppi e Ildo, anche da Carlo Antonelli, allora direttore della rivista \"Rolling Stone\", il quale accoglieva uno dei due ospiti in una camera buia chiamata \"Dark Room\", conducendo una breve intervista pi\u00f9 intima, nella quale spesso il VIP riusciva a togliersi la \"maschera\" e a mostrare un lato diverso di s\u00e9. Sempre nella prima edizione, Marisa Passera conduceva l'angolo del \"Truciverbone\", dove veniva richiesto al pubblico di indovinare parole \"scomode\".\nLa prima edizione del programma \u00e8 andata in onda dal 17 marzo 2009 il marted\u00ec, il mercoled\u00ec e il gioved\u00ec dalle ore 23:40 al 01:00, su LA7; la seconda \u00e8 partita il 23 settembre dello stesso anno, sempre agli stessi orari e sulla stessa rete, per poi riprendere, dopo una pausa di alcuni mesi, dal 9 marzo 2010 per la terza edizione. Nella quarta edizione entrano nel cast della trasmissione la scrittrice Melissa P., nel ruolo di cartomante, e la cantante Arisa accompagnata al pianoforte da Gioni Barbera, che eseguono per ogni ospite la reinterpretazione di una canzone famosa, risultato di un mash-up tra questa e un altro brano antitetico. La sigla \u00e8 \"Toop Toop\" di Cassius."}
{"id": "2288534", "revid": "1909199", "url": "https://it.wikipedia.org/wiki?curid=2288534", "title": "Roberto Ravaglia", "text": "Carriera.\nSoprannominato \"Il Doge\" e \"Principe del Turismo\", inizia la carriera di pilota con i kart, ma le sue scarse disponibilit\u00e0 economiche non gli permettono di passare alle formule minori. Tuttavia nel 1980, mentre Ravaglia studia ingegneria meccanica a Padova, il settimanale Autosprint, ricevuta in regalo dalla FIAT una vettura di Formula Fiat Abarth, indice una selezione tra giovani piloti per assegnare la vettura e garantire la partecipazione al campionato, la scelta finale del caporedattore Marco Magri, che era anche pilota di vetture Turismo, cade proprio su Ravaglia. Ravaglia finisce il campionato in quarta posizione ottenendo diversi giri pi\u00f9 veloci in gara, questo gli vale la chiamata di Pino Trivellato per disputare il Campionato italiano di Formula 3 dell'anno seguente, in cui otterr\u00e0 la sua prima vittoria automobilistica.\nNon avendo grande disponibilit\u00e0 economica per continuare a correre con le \"ruote scoperte\" decide nel 1984 di accettare l'offerta della BMW per correre nei Campionati Turismo e nelle gare di durata. Con la BMW correr\u00e0 praticamente per tutta la vita agonistica vincendo 1 campionato mondiale (1987), 2 europei (1986, 1988), 3 italiani (1990, 1991, 1993), 1 tedesco (1989), 2 volte la 24 Ore del N\u00fcrburgring (1989, 1995) e 3 quella di Spa (1985, 1988, 1994).\nAttualmente team principal dell\u2019Ceccato Motors Racing Team(BMW TEAM ITALIA) e ex proprietario del Team Italy-Spain con cui ha vinto 1 Campionato europeo superturismo nel 2001 (con Peter Kox) e 1 italiano nel 2005 (con Alex Zanardi) entrambi con BMW."}
{"id": "2288535", "revid": "767487", "url": "https://it.wikipedia.org/wiki?curid=2288535", "title": "Baroy", "text": "Baroy \u00e8 una municipalit\u00e0 di Quarta classe delle Filippine, situata nella Provincia di Lanao del Norte, nella Regione del Mindanao Settentrionale.\nBaroy \u00e8 formata da 23 baranggay:"}
{"id": "2288538", "revid": "838137", "url": "https://it.wikipedia.org/wiki?curid=2288538", "title": "Kapatagan", "text": "Il toponimo Kapatagan pu\u00f2 riferirsi a diverse localit\u00e0 delle Filippine:"}
{"id": "2288539", "revid": "22838304", "url": "https://it.wikipedia.org/wiki?curid=2288539", "title": "Hipparcos Catalogue", "text": ""}
{"id": "2288541", "revid": "767487", "url": "https://it.wikipedia.org/wiki?curid=2288541", "title": "Kapatagan (Lanao del Norte)", "text": "Kapatagan \u00e8 una municipalit\u00e0 di Terza classe delle Filippine, situata nella Provincia di Lanao del Norte, nella Regione del Mindanao Settentrionale.\nKapatagan \u00e8 formata da 33 baranggay:"}
{"id": "2288547", "revid": "21880", "url": "https://it.wikipedia.org/wiki?curid=2288547", "title": "Phong Nha-Ke Bang", "text": ""}
{"id": "2288549", "revid": "767487", "url": "https://it.wikipedia.org/wiki?curid=2288549", "title": "The Essential Cheap Trick", "text": "The Essential Cheap Trick \u00e8 una raccolta della rock band Cheap Trick, pubblicata nel 2004 dalla Epic."}
{"id": "2288550", "revid": "287204", "url": "https://it.wikipedia.org/wiki?curid=2288550", "title": "Ilvamaddalena 1903", "text": "L'Associazione Sportiva Dilettantistica Ilvamaddalena 1903, meglio nota come Ilvamaddalena, \u00e8 una societ\u00e0 calcistica italiana con sede a La Maddalena in provincia di Sassari. Milita in Eccellenza.\nFondata nel 1903 l'Ilvamaddalena \u00e8 insieme alla Torres la societ\u00e0 pi\u00f9 antica della Sardegna.\nIl miglior risultato conseguito dalla squadra \u00e8 stata una partecipazione alla Serie C2.\nI colori sociali sono il bianco e il celeste. Disputa le partite di casa allo stadio stadio Pietro Secci.\nStoria.\nNata nel 1903 con la sezione di Ginnastica della societ\u00e0 Ilva, nel 1912 partecipa al primo torneo regionale di rilievo con Torres e Amsicora Cagliari. Dopo un secondo torneo, questa volta in casa nel 1915, la societ\u00e0 si ricostituir\u00e0 nel 1919 al termine della prima guerra mondiale.\nNel 1961 raggiunge la finale del campionato per squadre dilettanti e viene sconfitto per 1-0 dal Borgomanero.\nL'anno seguente trovandosi in un girone piuttosto ostico in serie D la squadra biancoceleste retrocede in Prima Categoria.\nNegli anni '70 e '80 muter\u00e0 pi\u00f9 volte il nome e si ritroveranno denominazioni come \"Ilvarsenal\" e \"Ilvamarisardegna\".\nNella stagione 1988-89, l'Ilva (denominata Ilvamarisardegna) raggiunge il suo massimo risultato arrivando in serie C2, dove militer\u00e0 per una sola stagione.\nNel 1994 l'Ilva si fonder\u00e0 con l'altra societ\u00e0 dell'isola, la Polisportiva Maddalena, andando cos\u00ec a formare l'attuale Ilvamaddalena."}
{"id": "2288553", "revid": "22838616", "url": "https://it.wikipedia.org/wiki?curid=2288553", "title": "Sarasin &amp; Cie", "text": ""}
{"id": "2288554", "revid": "22838653", "url": "https://it.wikipedia.org/wiki?curid=2288554", "title": "JP Morgan Chase", "text": ""}
{"id": "2288555", "revid": "22838669", "url": "https://it.wikipedia.org/wiki?curid=2288555", "title": "LGT Group", "text": ""}
{"id": "2288556", "revid": "486946", "url": "https://it.wikipedia.org/wiki?curid=2288556", "title": "A.S.D. Ilvamaddalena 1903", "text": ""}
{"id": "2288558", "revid": "320578", "url": "https://it.wikipedia.org/wiki?curid=2288558", "title": "Bella records", "text": ""}
{"id": "2288564", "revid": "486946", "url": "https://it.wikipedia.org/wiki?curid=2288564", "title": "Polisportiva Ilva", "text": ""}
{"id": "2288572", "revid": "297899", "url": "https://it.wikipedia.org/wiki?curid=2288572", "title": "Carlo Bon Compagni", "text": ""}
{"id": "2288575", "revid": "400694", "url": "https://it.wikipedia.org/wiki?curid=2288575", "title": "Bella Record", "text": "La Bella Record \u00e8 stata una casa discografica italiana.\nStoria della Bella Record.\nAttiva negli anni '70, l'etichetta era di propriet\u00e0 della Phonotype dei fratelli Fernando, Roberto ed Enzo Esposito, e distribuita dalla RCA Italiana; i fratelli Esposito erano inoltre i titolari delle Edizioni musicali Piccola Vela, che pubblicavano quasi tutte le canzoni stampate dall'etichetta.\nLa sede era a Napoli; nel corso della sua attivit\u00e0 pubblic\u00f2 dischi di vario genere, dal progressive di Giacomo Simonelli al melodico di Paola Musiani.\nNel decennio successivo cess\u00f2 le attivit\u00e0.\nI dischi pubblicati.\nTutte le informazioni riguardanti i dischi, compreso il numero di catalogo e la datazione provengono dai supporti fonografici dell'archivio della Discoteca di stato italiana. "}
{"id": "2288595", "revid": "1543377", "url": "https://it.wikipedia.org/wiki?curid=2288595", "title": "Municipalit\u00e0 della Tunisia", "text": "La municipalit\u00e0 della Tunisia, o comuni urbani (\u0627\u0644\u0628\u0644\u062f\u064a\u0629), sono un'unit\u00e0 amministrativa locale composta da una citt\u00e0 o di un paese o di un raggruppamento di abitazioni. Il territorio comunale \u00e8 composto da uno o pi\u00f9 settori (imada) o parte di settori, appartenenti anche a delegazioni diverse. Una delegazione pu\u00f2 al suo interno avere nessuno, solo uno o pi\u00f9 comuni. Il consiglio comunale \u00e8 eletto per una durata di cinque anni ed \u00e8 incaricato della gestione degli affari comunali.. I comuni maggiori o comunque con un territorio ampio, sono suddivisi in circondari (\"arrondissement\", \u0627\u0644\u062f\u0627\u0626\u0631\u0629). Al 31.12.2012 risultavano complessivamente 141 \"arrondissement\" appartenenti a 42 comuni differenti su un totale di 264 comuni. Da allora sono stati creati ulteriori comuni \ne adesso sono 350. \nLa maggior parte di esse possono essere assimilate a citt\u00e0, cio\u00e8 agglomerazioni polarizzanti uno spazio circostante con funzioni di centro amministrativo, di servizi o industriale.\nLe caratteristiche demografiche delle municipalit\u00e0 sono molto varie: la pi\u00f9 grande \u00e8 Tunisi, con 728.453 abitanti, e la pi\u00f9 piccola Beni M'Tir, con 811 abitanti.\nCiascun comune ha un proprio codice di classificazione geografico composto da due parti, ciascuna di due cifre: le prime due cifre corrispondono al governatorato, le successive due cifre (da 11 a 49) corrispondono al comune.\nIl codice degli \"arrondissement\" \u00e8 formato da tre parti: le prime due corrispondono a quelle del comune e la terza, formata anch'essa da due cifre e cominciando con \"11\", identifica l\"'arrondissement\" all'interno del comune.\nLista delle municipalit\u00e0 tunisine.\nIn grassetto sono indicati i capoluoghi dei 24 governatorati della Tunisia."}
{"id": "2288596", "revid": "287204", "url": "https://it.wikipedia.org/wiki?curid=2288596", "title": "Curico", "text": ""}
{"id": "2288598", "revid": "205250", "url": "https://it.wikipedia.org/wiki?curid=2288598", "title": "Paolo Pininfarina", "text": "Biografia.\nPaolo \u00e8 figlio del senatore a vita Sergio Pininfarina e nipote del fondatore della Pininfarina, Battista \"Pinin\" Farina, \u00e8 fratello di Andrea e Lorenza. Dopo aver completato gli studi con laurea in Ingegneria Meccanica presso il Politecnico di Torino nel 1982 inizia a lavorare presso la Pininfarina.\nHa compiuto stage negli Stati Uniti, presso la Cadillac a Detroit, e in Giappone presso la Honda, al termine dei quali ha proseguito in Italia il suo lavoro presso la \"Industrie Pininfarina S.p.A.\". Nel 1987 assume la guida della Pininfarina Extra s.r.l., societ\u00e0 del gruppo Pininfarina che si occupa di disegno industriale, arredamento, architettura, nautica, di cui \u00e8 tuttora presidente e amministratore delegato. Dal maggio 2006, assume anche la vice presidenza della Pininfarina. Fra le altre sue attivit\u00e0 quella di Program Manager nel programma di Engineering GM 200 per la General Motors e la partecipazione al Comitato Scientifico dell'Istituto Europeo di Design di Torino.\nSposato con Ilaria.\nDal 12 agosto 2008 \u00e8 diventato Presidente di Pininfarina S.p.A. in seguito alla tragica morte del fratello maggiore Andrea."}
{"id": "2288610", "revid": "1573940", "url": "https://it.wikipedia.org/wiki?curid=2288610", "title": "Chrysococcyx basalis", "text": "Il cuculo bronzeo di Horsfield (Chrysococcyx basalis ) \u00e8 un uccello della famiglia Cuculidae.\nDistribuzione e habitat.\nQuesto uccello vive in Australia, Papua Nuova Guinea, Malaysia e Indonesia. \u00c8 di passo su Singapore, Brunei e Christmas Island.\nTassonomia.\n\"Chrysococcyx basalis\" non ha sottospecie, \u00e8 monotipico."}
{"id": "2288614", "revid": "116874325", "url": "https://it.wikipedia.org/wiki?curid=2288614", "title": "Glossario dei latinismi della lingua tedesca", "text": "Questo glossario elenca alcune parole latine che sono entrate nel tedesco nei tempi dell'impero romano e sono ormai appena riconoscibili.\nMorfologia.\nFormazione del nomen agentis.\nLa formazione del \"nomen agentis\" in \"-er\" come in \"B\u00e4cker\" (panettiere) o \"Richter\" (giudice) \u00e8 di origine latina. \u00c8 da ascrivere alla derivazione in \"-arius\" (-ario, -aro, -aio, -iere) ed ha soppiantato la vecchia formazione germanica. Quest'ultima persiste solo in alcune parole rimaste come in \"Sch\u00fctze\" (puntatore) che equivarrebbe ad un \"Schie\u00dfer\", se si applicasse la formazione moderna.\nDerivazione in -bar.\nLa derivazione aggettivale in \"-bar\" \u00e8 di origine indoeuropea e corrisponde a quella in \"-fer\" in latino. Il verbo \"barn\" - intanto estinto - corrispondeva a \"ferre\" (cf. \"to bear\" in inglese). Alcune parole rimaste come \"fruchtbar\" (fruttifero) si sono conservate. La formazione moderna, per\u00f2, prevalentemente coniata dai filologi dell'umanesimo, ha preso per orientamento le derivazioni latine in \"-abilis\" ossia \"-ibilis\". Ne consegue che le derivazioni del tedesco moderno in \"-bar\" si appoggiano al sistema latino: \"essbar\" (mangiabile), \"trinkbar\" (potabile), \"h\u00f6rbar\" (ascoltabile), \"aussprechbar\" (pronunciabile) ecc."}
{"id": "2288616", "revid": "83531", "url": "https://it.wikipedia.org/wiki?curid=2288616", "title": "Tubercolina", "text": "Tubercolina \u00e8 il nome dato ad estratti, totali o parziali, di bacilli tubercolari adoperati come antigeni per la diagnosi dell'infezione tubercolare (TBC) nell'uomo, nei bovini e negli animali da laboratorio.\nStoria.\nFenomeno di Koch.\nL'esistenza della tubercolina fu ipotizzata per la prima volta nel 1890 dallo scienziato tedesco Robert Koch allorch\u00e9 osserv\u00f2 un fenomeno che da lui prende il nome. Koch osserv\u00f2 che l'iniezione di bacilli tubercolari in una cavia \"sana\", ossia una cavia che non era mai venuta in contatto con l'agente della TBC prima di allora, determinava, dopo un periodo di incubazione di 10-14 giorni, un nodulo che successivamente si ulcerava e dal quale i bacilli si diffondevano per tutto l'organismo. Al contrario, una seconda iniezione di bacilli tubercolari in una cavia che fosse gi\u00e0 stata infettata 4-6 settimane prima, determinava anch'essa la formazione di un nodulo; rispetto alla prima iniezione, tuttavia, il nodulo compariva pi\u00f9 velocemente, dopo soli 1-2 giorni (il che era indizio di ipersensibilit\u00e0), e non si ulcerava, ma rimaneva localizzato e tendeva a guarire (il che era indizio di immunit\u00e0 acquisita). La reazione osservata in seguito alla seconda iniezione di bacilli \u00e8 nota come \"fenomeno di Koch\".\nTubercolina vecchia.\nKoch scopr\u00ec che le reazioni osservate dopo l'iniezione di bacilli nella cavia tubercolotica (nodulo precoce e localizzato) si osservavano anche se venivano inoculati bacilli morti o estratti di bacilli. In particolare, si osservavano con estratti glicerinati di colture di vari ceppi di \"Mycobacterium tuberculosis\", preparati a caldo e sterilizzati, da cui si otteneva un liquido vischioso e di colore bruno a cui Koch diede il nome di \"tubercolina\". In seguito vennero ideati altri metodi per produrre sostanze con le caratteristiche della tubercolina di Koch. La tubercolina estratta con la procedura di Koch viene chiamata in italiano \"tubercolina vecchia\" (\"TV\"). La \"tubercolina vecchia\" fu utilizzata fin dal 1906 nella diagnosi di TBC per mezzo di una tecnica messa a punto dal pediatra austriaco Clemens von Pirquet; la prova (\u00abcutireazione di von Pirquet\u00bb) consisteva nell'applicare una goccia di TV su di una scarificazione praticata sulla cute.\nDerivato proteico purificato.\nAttorno agli anni sessanta la tubercolina vecchia venne sostituita dalla tubercolina \u00abPPD\u00bb (\"Purified Protein Derivative\", in italiano: \"Derivato Proteico Purificato) ottenuta per frazionamento chimico della tubercolina vecchia. La PPD si ottiene da frazioni solubili in acqua, preparate scaldando al vapore libero e successivamente filtrando le colture del bacillo di Koch che si sono sviluppate in un substrato liquido sintetico. La frazione attiva del filtrato, proteica, viene isolata per precipitazione, lavata e nuovamente diluita e addizionata con sostanze antimicrobiche, come per es. il fenolo, che non danno luogo a reazioni falsamente positive.\nUnit\u00e0 di misura.\nPer standardizzare le dosi di tubercolina, TV o PPD, da somministrare nel test di Mantoux \u00e8 stata introdotta una unit\u00e0 di misura detta Unit\u00e0 Tubercolinica (\u00abUT\u00bb). Una UT corrisponde a 0,1 ml di una soluzione 1:10000 di VT o a 0,000028\u00a0mg di PPD."}
{"id": "2288617", "revid": "1573940", "url": "https://it.wikipedia.org/wiki?curid=2288617", "title": "Chrysococcyx minutillus crassirostris", "text": "Il cuculo bronzeo bianconero o cuculo bronzato delle Molucche (Chrysococcyx minutillus crassirostris ) \u00e8 un uccello della famiglia Cuculidae.\nDistribuzione e habitat.\nQuesto uccello \u00e8 endemico dell'Indonesia.\nTassonomia.\n\"Chrysococcyx minutillus crassirostris\" \u00e8 una sottospecie di \"Chrysococcyx minutillus\", talvolta considerata specie separata."}
{"id": "2288618", "revid": "12521", "url": "https://it.wikipedia.org/wiki?curid=2288618", "title": "Rocko's Modern Life", "text": ""}
{"id": "2288619", "revid": "89688", "url": "https://it.wikipedia.org/wiki?curid=2288619", "title": "Para para", "text": ""}
{"id": "2288620", "revid": "1573940", "url": "https://it.wikipedia.org/wiki?curid=2288620", "title": "Chrysococcyx cupreus", "text": "Il cuculo smeraldino africano (Chrysococcyx cupreus ) \u00e8 un uccello della famiglia Cuculidae.\nDistribuzione e habitat.\nQuesto uccello vive in tutta l'Africa subsahariana, dalla Guinea a ovest e il Sudan a est fino al Sudafrica. \u00c8 di passo in Senegal e Gambia.\nTassonomia.\n\"Chrysococcyx cupreus\" non ha sottospecie, \u00e8 monotipico."}
{"id": "2288630", "revid": "22840809", "url": "https://it.wikipedia.org/wiki?curid=2288630", "title": "Aleatori", "text": ""}
{"id": "2288631", "revid": "838137", "url": "https://it.wikipedia.org/wiki?curid=2288631", "title": "Commodore Electronics", "text": ""}
{"id": "2288633", "revid": "77750273", "url": "https://it.wikipedia.org/wiki?curid=2288633", "title": "Corrente delle Iadi", "text": "La Corrente delle Iadi (o Associazione stellare delle Iadi) \u00e8 un grande insieme di stelle sparse che mostrano un moto proprio nello spazio paragonabile a quello dell'ammasso aperto delle Iadi. Il primo a individuare questo gruppo fu Richard Anthony Proctor nel 1869, quando not\u00f2 che un numero di stelle a grande distanza dalle Iadi mostravano di muoversi nella stessa direzione dell'ammasso. Nel 1908 Lewis Boss port\u00f2 a sostegno della teoria dell'associazione stellare il lavoro compiuto in 25 anni di osservazioni, in cui aveva dimostrato l'esistenza di questo gruppo di stelle che egli chiam\u00f2 \"Corrente del Toro\" (ora nota in genere come \"Corrente delle Iadi\").\nLe dimensioni della Corrente e il numero di stelle in essa contenute non sono facili da appurare. Eggen (1960) stima che la Corrente abbia un diametro di almeno 200\u00a0parsec e elenca circa 200 stelle come facenti parte di essa. Ogorodnikov &amp; Latyshev (1968) assumono invece un diametro di 120\u00a0parsec e, basandosi sulla densit\u00e0 stellare media, stimano che almeno 10\u00a0000 stelle facciano parte della Corrente. Le stime di Mendez e colleghi (1992) sono invece pi\u00f9 basse: essi ipotizzano che la Corrente si estenda per 96\u00a0parsec e che contenga circa 1000 stelle.\nTuttavia il dibattito pi\u00f9 acceso riguarda l'origine della Corrente. Poich\u00e9 essa condivide lo stesso moto dell'ammasso delle Iadi, Eggen (1960) ha ipotizzato che la Corrente delle Iadi si sia originata dalla dispersione dell'ammasso aperto che inizialmente, quindi, doveva avere dimensioni maggiori di quelle attuali. Poich\u00e9 l'et\u00e0 presunta dell'ammasso \u00e8 625 milioni di anni, se l'ipotesi di Eggen \u00e8 corretta, allora le stelle della Corrente sono nate tutte dalla stessa nube di gas intorno a quest'epoca.\nEsiste una ipotesi alternativa che spiega l'origine della Corrente delle Iadi: essa \u00e8 stata avanzata da un gruppo di astrofisici capeggiato da Benoit Famaey in un articolo pubblicato nel 2007. Secondo questa ipotesi la Corrente mostrerebbe un movimento comune a causa degli effetti delle forze mareali causate dalla rotazione della massiccia barra centrale della Via Lattea. Questa ipotesi ha trovato conferma in una serie di lavori successivi.\nTuttavia questi lavori non hanno chiuso definitivamente la questione in quanto in un successivo lavoro del 2011 \u00e8 risultato che la Corrente ha una origine eterogenea: misurando la metallicit\u00e0 di alcune stelle appartenenti alla Corrente, si \u00e8 potuto stabilire che alcune di esse possiedono una abbondanza di metalli diversa da quella delle stelle dell'ammasso delle Iadi; tuttavia un altro gruppo di stelle \u00e8 risultato avere abbondanze del tutto simili a quelle delle stelle dell'ammasso. Ci\u00f2 fa presumere che alcune stelle delle Corrente si siano effettivamente generate nell'ammasso, mentre altre siano state confinate nella Corrente a seguito di una risonanza di Lindblad, causata dalla rotazione della barra della via Lattea.\nTra le stelle che si ritiene appartengano alla corrente delle Iadi vi sono:"}
{"id": "2288636", "revid": "123491092", "url": "https://it.wikipedia.org/wiki?curid=2288636", "title": "Amiga 3000UX", "text": "Il Commodore Amiga 3000UX o Commodore A3000UX, comunemente conosciuto come Amiga 3000UX o A3000UX, \u00e8 una workstation della Commodore International basata sulla piattaforma Amiga.\nCommercializzato dal 1991 al 1992, era basato su un sistema operativo appositamente sviluppato \ndenominato Amiga Unix, similmente all'Amiga 2500UX, per inserirsi nel mercato delle workstation Unix.\nConfigurazioni di vendita.\nL'Amiga 3000UX \u00e8 stato acquistabile in due configurazioni diverse solo per quantitativo di RAM e capacit\u00e0 dell'hard disk: la pi\u00f9 economica era dotata di 5 MiB di RAM e hard disk da 100 MiB, la pi\u00f9 costosa invece era dotata di 9 MiB di RAM e hard disk da 200 MiB. Inizialmente \u00e8 stata disponibile solo la configurazione pi\u00f9 costosa, in seguito anche quella pi\u00f9 economica.\nDescrizione.\nL'Amiga 3000UX si presenta in case desktop con due periferiche di serie: una tastiera alfanumerica con tastierino numerico e un mouse a tre tasti. Il display video, necessario per il funzionamento dell'Amiga 3000UX, non \u00e8 compreso.\nL'amiga 3000UX \u00e8 un Amiga 3000 con in dotazione, oltre ad AmigaOS, anche Amiga Unix. L'appartenenza dell'Amiga 3000UX alla classe delle workstation, e non a quella dei personal computer, \u00e8 infatti dovuta esclusivamente alla presenza di Amiga Unix, un porting di Unix System V, sistema operativo per cui all'epoca erano disponibili applicazioni altamente professionali destinate alle workstation.\nRelativamente all'hardware, l'Amiga 3000UX, visti i concorrenti disponibili in commercio, rappresentava all'epoca una workstation di fascia bassa.\nNell'Amiga 3000UX, il Kickstart non risiede in ROM come nella maggior parte dei computer Amiga. Ci\u00f2 \u00e8 in conseguenza del fatto che il computer pu\u00f2 avviarsi sia con sistema operativo AmigaOS che Amiga Unix. Tenendo premuto il tasto destro del mouse durante il boot \u00e8 possibile infatti scegliere quale dei due sistemi operativi utilizzare."}
{"id": "2288637", "revid": "1305772", "url": "https://it.wikipedia.org/wiki?curid=2288637", "title": "Sistema diretto della traslitterazione dell'alfabeto bulgaro", "text": "Il sistema diretto della traslitterazione dell'alfabeto bulgaro (inglese: \"Streamlined System\", bulgaro: \"\u041e\u0431\u0442\u0435\u043a\u0430\u0435\u043c\u0430 \u0441\u0438\u0441\u0442\u0435\u043c\u0430\") \u00e8 stato creato da Lyubomir Ivanov nell'istituto di matematica e informatica dell'Accademia bulgara delle scienze nel 1995 per la Commissione bulgara per i toponimi antartici. Il sistema \u00e8 stato adottato ufficialmente dal governo nel 2000 e 2006, e si \u00e8 trasformato nella base della nel 2009.\nIl sistema diretto \u00e8 stato adottato anche dalle Nazioni Unite nel 2012 e, per uso ufficiale negli Stati Uniti e nel Regno Unito, da BGN e PCGN nel 2013.\nIl sistema diretto \u00e8 simile al precedente sistema di BGN/PCGN del 1952 per la traslitterazione di bulgaro, che era valida negli USA e nel Regno Unito fino al 2013. Tuttavia, il secondo sistema traslittera le lettere cirilliche \u0425, \u042c e \u042a come \"KH\", \"\u2019\" (apostrofo) e \"\u016c\", mentre il primo sistema usa \"H\", \"Y\" ed \"A\" per quello scopo.\nIvanov suggerisce di usare il suo approccio alla traslitterazione anche per altri alfabeti cirillici, in particolare l'alfabeto russo.\nReversibilit\u00e0.\nL. Ivanov, D. Skordev e D. Dobrev hanno proposto una versione ausiliaria ed invertibile del sistema da usare in quei casi speciali quando il recupero esatto delle parole bulgare delle loro forme latinizzate \u00e8 una priorit\u00e0, con le lettere e le combinazioni delle lettere cirilliche \u042a, \u042c, \u0417\u0425, \u0419\u0410, \u0419\u0423, \u0421\u0425, \u0422\u0421, \u0422\u0428, \u0422\u0429, \u0428\u0422, \u0428\u0426 rappresentati da `A, `Y, Z|H, Y|A, Y|U, S|H, T|S, T|SH, T|SHT, SH|T, SH|TS rispettivamente."}
{"id": "2288639", "revid": "1305772", "url": "https://it.wikipedia.org/wiki?curid=2288639", "title": "Daphne (botanica)", "text": "Daphne \u00e8 un genere di piante Spermatofite Dicotiledoni appartenenti alla famiglia delle Thymelaeaceae, dall'aspetto di piccoli arbusti o bassi cespugli.\nSistematica.\nLa famiglia delle Thymelaeaceae comprende una cinquantina di generi con circa 500 - 800 specie (il numero dipende dalle varie classificazioni), mentre il genere \"Daphne\" comprende circa 50 -100 specie di cui una decina sono presenti nella flora spontanea italiana.&lt;br&gt;\nIl genere normalmente viene diviso in sezioni in base ai caratteri pi\u00f9 fluttuanti (come la disposizione delle foglie lungo il fusto, o la loro persistenza o caducit\u00e0, oppure in base alla lunghezza del tubo calicino, o il colore del perianzio, ecc.). Alcune di queste sezioni sono elencate qui sotto:\nQui di seguito \u00e8 indicata la classificazione scientifica di questo genere:\n&lt;br&gt;\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nEtimologia.\nIl nome del genere lo troviamo citato per la prima volta negli scritti del medico, botanico e farmacista greco antico che esercit\u00f2 a Roma di nome Dioscoride Pedanio (Anazarbe in Cilicia, 40 circa - 90 circa). Probabilmente nel nominare alcune piante di questo genere si ricord\u00f2 della leggenda di Apollo e Dafne. Il nome \"Daphne\" in greco significa \u201calloro\u201d e le foglie di queste piante sono molto simili a quelle dell'alloro.&lt;br&gt;\nIn tempi pi\u00f9 moderni questo nome \u00e8 stato scientificamente definito da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum del 1753.\nMorfologia.\nL'altezza di queste piante varia da pochi centimetri a oltre 1 metro (questo per le specie europee). Le forme biologiche prevalenti sono nano-fanerofite (NP) e camefite suffruticose (Ch suffr), ossia sono piante perenni e legnose alla base, con gemme svernanti poste ad un'altezza dal suolo di poche centimetri; le porzioni erbacee seccano annualmente e rimangono in vita soltanto le parti legnose.\nFusto.\nIl fusto in genere \u00e8 legnoso; si possono avere delle specie senza ramificazioni (quelle a portamento prostrato) o con rami laterali anche abbastanza consistenti (quelle pi\u00f9 alte e robuste).\nFoglie.\nLe foglie possono essere caduche o persistenti (sempreverdi) e quindi possono essere presenti oppure no alla fioritura. Sono intere e senza stipole e ocrea e sono inoltre brevemente picciolate oppure completamente sessili. La disposizione lungo il fusto \u00e8 alterna e in certe specie sono raggruppate a ciuffi specialmente alla sommit\u00e0 dei rami. La forma \u00e8 in genere lanceolata piuttosto allungata, a volte sono oblanceolato-spatolate. Spesso la superficie \u00e8 glabra e sono glauche sulla pagina inferiore. \nInfiorescenza.\nL'infiorescenza \u00e8 varia: fiori a densi grappoli o a gruppi di tre, di tipo racemoso o terminale con pochi fiori, ma sono presenti anche infiorescenze di tipo ombrellifero.\nFiori.\nLa caratteristica principale dei fiori di queste piante (e della famiglia) \u00e8 l'assenza di un perianzio completo (perianzio diclamidato) : il perianzio \u00e8 monoclamidato (o \u201capetalo\u201d) ossia \u00e8 formato solamente dal calice. La funzione vessillifera \u00e8 svolta quindi dai sepali che sono colorati ed hanno una forma pi\u00f9 vicina ai petali che ai sepali veri e propri che in questo caso si dicono petaloidi. I fiori sono tetrameri (a 4 parti), il perianzio \u00e8 caduco e di colore roseo, rosso, purpureo, giallo, bianco, ma anche verdino; sono inoltre ermafroditi e attinomorfi.\nFrutti.\nIl frutto \u00e8 una drupa sferica monosperma (con un solo seme di colore chiaro e ricco di sostanze oleose) a esocarpo carnoso e consistenza coriacea; ha l'aspetto di una bacca rosso-corallo a superficie liscia (l'involucro esterno non \u00e8 spinoso o rugoso). Il frutto non \u00e8 avvolto dal perianzio. La bacca si appoggia su un peduncolo.\nDistribuzione e habitat.\nLa diffusione di questo genere \u00e8 abbastanza ampia: Europa centrale e meridionale (soprattutto sui rilievi), Africa mediterranea e boreale (alcune specie sono state riconosciute nelle Azzorre e nelle Canarie), Siberia (zone temperate) e Asia centro-occidentale fino ai primi rilievi posti a nord dell'Himalaya. Quindi copre una fascia che va dalle zone temperato-fredde a quelle subtropicali. In America sono state trovate alcune specie ma vengono considerate di tipo avventizio.&lt;br&gt;\nDelle specie spontanee della nostra flora 8 (7 pi\u00f9 un ibrido) vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nLegenda e note alla tabella.&lt;br&gt;\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nUsi.\nAlcune piante di questo genere trovano impiego nella medicina popolare, ma non sono considerate eduli, anzi le bacche prodotte dai fiori di queste piante possono essere velenose (in particolare quelle della specie \"Daphne mezereum\"). Da studi chimici si sa che nelle varie parti della pianta \u00e8 contenuta una \u201cresina acridica\u201d, chiamata \"mezerina\", ma anche un glucoside amaro e velenoso denominato \"dafnina\" (\u00e8 un \u201cglucoside cumarinico\u201d formato da due composti: \"glucosio\" e \"dafnetina\").\nIn varie parti del Mondo queste piante vengono utilizzate per gli usi pi\u00f9 differenti; ecco alcuni esempi:\nGiardinaggio.\nL'impiego pi\u00f9 usuale \u00e8 nel giardinaggio, specialmente nei giardini alpini e rocciosi, questo grazie alla delicata bellezze di alcuni fiori come la \"Daphne petraea\".&lt;br&gt;\nLe prime coltivazioni nei giardini europei risalgono al XVII secolo con le specie \"Daphne mezereum\", \"Daphne laureola\" e \"Daphne cneorum\". Sono piante rustiche, in genere abbastanza robuste, che richiedono un terreno calcareo in posizioni fresche.\nNotizie culturali.\nVarie sono le leggende sorte attorno al nome dei questo genere. Eccone brevemente una.&lt;br&gt;\nSi racconta che durante un colorito e caldo tramonto del sole, il dio Apollo si fosse invaghito di Dafne, figlia del dio dei fiumi (Peneo). Sentendo le sue invocazioni di aiuto, alcune dee accorsero ai suoi richiami e per farla sfuggire al dio inseguitore la trasformarono in una pianticella \u201clauriforme\u201d, le cui radici erano bagnate dalle sorgenti dei fiumi di suo padre."}
{"id": "2288640", "revid": "21880", "url": "https://it.wikipedia.org/wiki?curid=2288640", "title": "Specie di Daphne", "text": "Elenco delle specie di \"Daphne\":"}
{"id": "2288645", "revid": "80598", "url": "https://it.wikipedia.org/wiki?curid=2288645", "title": "Bella Records", "text": ""}
{"id": "2288648", "revid": "287204", "url": "https://it.wikipedia.org/wiki?curid=2288648", "title": "Lungo la strada", "text": "Lungo la strada \u00e8 il primo album \"live\" della cantante italiana Alice, pubblicato nel 2009.\nFrutto della registrazione di un concerto tenuto il 22 dicembre 2006 nella chiesa di San Marco a Milano - con l'accompagnamento dei musicisti Steve Jansen, Marco Pancaldi e Alberto Tafuri - \u00e8 stato distribuito nel 2009.\nSecondo quanto dichiarato da Alice in un'intervista giornalistica, il disco \"esprime il desiderio di fermare e condividere uno dei momenti musicali pi\u00f9 intensi, in quella che sento essere l'et\u00e0 della maturit\u00e0, anche professionale\".\nIn questo senso, l'album - che contiene motivi originali scritti dalla stessa cantante, ma anche importanti collaborazioni (vedi elenco tracce) - \"si muove in una direzione esistenziale e spirituale\", focalizzando temi centrali come \"il desiderio di pace, la guerra, la poesia, l'amore nelle sue diverse manifestazioni, la ricerca del sacro e di s\u00e9\".\nFra i brani si segnalano in particolare la canzone friulana \"An\u00edn a gr\u00ees\" (\"Andiamo a grilli\") e il motivo scritto da Tot\u00f2 \"A cchi\u00f9 bella\", musicato da Giuni Russo."}
{"id": "2288649", "revid": "22841341", "url": "https://it.wikipedia.org/wiki?curid=2288649", "title": "Commodore Amiga 3000UX", "text": ""}
{"id": "2288650", "revid": "22841348", "url": "https://it.wikipedia.org/wiki?curid=2288650", "title": "Commodore A3000UX", "text": ""}
{"id": "2288653", "revid": "22841354", "url": "https://it.wikipedia.org/wiki?curid=2288653", "title": "A3000UX", "text": ""}
{"id": "2288664", "revid": "3831", "url": "https://it.wikipedia.org/wiki?curid=2288664", "title": "Feudi Imperiali", "text": ""}
{"id": "2288665", "revid": "219110", "url": "https://it.wikipedia.org/wiki?curid=2288665", "title": "Seahorse", "text": "Seahorse \u00e8 un'applicazione per GNOME per la gestione di chiavi crittografate PGP e SSH.\nCaratteristiche.\nSeahorse si integra nel file manager Nautilus, in gedit ed Evolution permettendo agevolmente la crittografia, la decrittazione e varie altre operazioni sui file da ciascuno di questi programmi. Supporta i key server HKP e LDAP.\nIl programma \u00e8 basato su GNU Privacy Guard (GPG) ed \u00e8 rilasciato con una licenza GNU General Public License.\nSviluppo.\nLo sviluppo e la manutenzione del programma sono stati curati da:"}
{"id": "2288669", "revid": "36426", "url": "https://it.wikipedia.org/wiki?curid=2288669", "title": "Chiesa di Santa Maria in Sopraporta", "text": ""}
{"id": "2288671", "revid": "36426", "url": "https://it.wikipedia.org/wiki?curid=2288671", "title": "Chiesa di Sant'Andrea all'arco", "text": ""}
{"id": "2288674", "revid": "339392", "url": "https://it.wikipedia.org/wiki?curid=2288674", "title": "San Meinrado", "text": ""}
{"id": "2288679", "revid": "182396", "url": "https://it.wikipedia.org/wiki?curid=2288679", "title": "Dinastia dei giulio-claudi", "text": ""}
{"id": "2288681", "revid": "729019", "url": "https://it.wikipedia.org/wiki?curid=2288681", "title": "Ugo Passalacqua", "text": "Frequent\u00f2 il 74\u00ba Corso della Regia Accademia di Fanteria e Cavalleria in Modena dal 1931 al 1933. Fu Comandante di compagnia con il grado di tenente del IV Battaglione Carri M 13/40 alle dipendenze del 31\u00ba Reggimento Fanteria carrista \"Centauro\" e mor\u00ec in seguito alla ferite riportate a Klisura sul fronte greco, il 27 gennaio 1941, azione per cui fu decorato con la medaglia d'oro al valor militare."}
{"id": "2288683", "revid": "110157", "url": "https://it.wikipedia.org/wiki?curid=2288683", "title": "Chiesa di Santa Melania juniore", "text": "La chiesa di Santa Melania juniore \u00e8 una chiesa di Roma, nel quartiere residenziale Axa, zona Acilia Sud, in via Eschilo 100.\nStoria.\nLa posa della prima pietra dell'edificio sacro, progettato dall'architetto Aldo Aloysi, avvenne il 28 ottobre 1984, alla presenza del cardinale Ugo Poletti, mentre il 2 marzo di due anni dopo lo stesso cardinale consacr\u00f2 la nuova chiesa aperta al pubblico, dedicandola a Santa Melania, patrizia romana che tra IV e V secolo lasci\u00f2 tutti i beni dedicandosi alla vita di preghiera e ritirandosi a vita monacale, dapprima a Roma, poi a Gerusalemme, ove mor\u00ec nel 440. Il 27 novembre 1988 essa ha ricevuto la visita di papa Giovanni Paolo II.\nLa chiesa \u00e8 sede parrocchiale, eretta il 1\u00ba novembre 1978 con decreto del cardinale vicario Ugo Poletti ed affidata prima ai padri Canossiani e poi al clero diocesano di Roma.\nArchitettura e arte.\nDal punto di vista artistico la chiesa conserva due opere moderne degne di nota:"}
{"id": "2288684", "revid": "1573940", "url": "https://it.wikipedia.org/wiki?curid=2288684", "title": "Chiesa di San Pier Damiani", "text": "La chiesa di San Pier Damiani \u00e8 una chiesa di Roma, nella zona Acilia sud, in piazza San Pier Damiani.\nStoria.\nLa chiesa fu edificata nel quartiere Casal Bernocchi su progetto dell'architetto Attilio Spaccarelli ed aperta al pubblico nel marzo 1970. Infiltrazioni d'acqua, l'usura dei materiali utilizzati ed altri problemi di staticit\u00e0 hanno imposto a cavallo del Millennio importanti lavori di ristrutturazione, tra cui l'abbassamento del tetto della chiesa, al termine dei quali essa \u00e8 stata consacrata, in quanto, fino ad allora, mai dedicata, da monsignor Rino Fisichella l'8 giugno 2002. La chiesa ha visto la visita di tre pontefici: il 27 febbraio 1972 Paolo VI, in occasione del nono centenario della morte di san Pier Damiani; il 13 marzo 1988 papa Giovanni Paolo II; e il 21 maggio 2017 papa Francesco.\nLa chiesa \u00e8 sede parrocchiale, eretta il 9 febbraio 1962 con decreto del cardinale vicario Clemente Micara \"Neminem fugit\" ed affidata prima al clero diocesano di Roma. \u00c8 anche sede del titolo cardinalizio di san Pier Damiani ai Monti di San Paolo, istituito da papa Paolo VI nel 1973."}
{"id": "2288686", "revid": "16758", "url": "https://it.wikipedia.org/wiki?curid=2288686", "title": "Vipiteno Broncos", "text": ""}
{"id": "2288687", "revid": "16758", "url": "https://it.wikipedia.org/wiki?curid=2288687", "title": "Wintersportverein Vipiteno Broncos", "text": ""}
{"id": "2288690", "revid": "767487", "url": "https://it.wikipedia.org/wiki?curid=2288690", "title": "Georg Blaurock", "text": "Biografia.\nDopo aver frequentato l'Universit\u00e0 di Lipsia egli entr\u00f2 nel sacerdozio, svolgendo il compito di vicario a Trins, nella diocesi di Coira, dal 1516 al 1518. In seguito alla sua conversione, avvenuta intorno al 1523, si rec\u00f2 a Zurigo, dove gli fu dato il soprannome \"Blaurock\", come riferisce la \"Grande Cronaca\" hutterita: \"Qualcuno domand\u00f2 chi aveva parlato, allora uno disse: quello con l'abito azzurro (\"blauer Rock\"). Cos\u00ec egli ricevette quel nome, perch\u00e9 indossava un abito turchino\".\nDurante il suo soggiorno a Zurigo, J\u00f6rg appoggi\u00f2 la causa dei Fratelli Anabattisti guidati da Conrad Grebel.\nBlaurock, personalit\u00e0 impetuosa, esuberante e forse un poco aggressiva (un altro soprannome che gli fu assegnato fu \"der starke J\u00f6rg\" ossia \"il forte J\u00f6rg\"), pu\u00f2 essere a ragione definito il primo anabattista della storia: il 21 gennaio 1525, infatti, chiese a Grebel di mettere in pratica quello che finora era stato solamente teorizzato, facendosi battezzare da Grebel stesso e battezzando poi gli altri presenti.\nBlaurock non viene descritto come un uomo di cultura ne come un intellettuale, ma aveva doti di ottimo evangelizzatore popolare ed una grande eloquenza.\nIn seguito alle persecuzioni degli anabattisti a Zurigo, Blaurock dopo essere stato arrestato fu processato nei giorni del 5 e del 6 marzo 1526 e condannato il giorno successivo insieme ad altri noti anabattisti come Conrad Grebel e Felix Manz e ad altre quindici persone, fra cui sei donne. La sentenza fu dura: essi furono condannati a restare in carcere a pane e acqua, senza visite, fino alla morte o alla ritrattazione. Il 21 marzo 1526 Blaurock riusc\u00ec per\u00f2 a fuggire, insieme a tutti gli altri prigionieri da una finestra aperta della torre in cui erano stati rinchiusi. Blaurock si rec\u00f2 quindi a predicare nel canton Grigioni e nel canton Appenzello insieme a Felix Manz: quest'ultimo fu per\u00f2 catturato e condannato a morte per affogamento, divenendo cos\u00ec il primo martire anabattista. Anche Blaurock fu arrestato, ma non essendo cittadino Zurighese, fu frustato e bandito da Zurigo, con l'avvertimento che se fosse tornato sarebbe stato condannato a morte. Egli si rec\u00f2 quindi a Berna, a Biel, nei Grigioni e ad Appenzello, dove venne espulso ed arrestato.\nBlaurock decise quindi di lasciare la Svizzera, per recarsi in Tirolo, dove svolge un'intensa attivit\u00e0 di predicazione e battesimo, a partire dal maggio del 1529. Il 14 agosto, su pressione delle autorit\u00e0 di Innsbruck fu catturato e rinchiuso nel castello di Gufidaun, frazione di Chiusa dove venne torturato.\nIl 6 settembre fu arso vivo nei pressi di Chiusa."}
{"id": "2288693", "revid": "287204", "url": "https://it.wikipedia.org/wiki?curid=2288693", "title": "Roberto Frontali", "text": "Carriera.\nIl suo debutto avviene nel 1986 al Teatro dell'Opera di Roma nell\"Agnese di Hohenstaufen\" di Gaspare Spontini. Da allora la sua carriera lo porta in molti teatri d'opera di tutto il mondo, tra cui il Covent Garden di Londra, il Met di New York, La Scala di Milano e l'Op\u00e9ra Bastille di Parigi.\nAl Teatro Verdi di Trieste nel 1988 \u00e8 Valentine in \"Faust\", Il conte Danilo Danilowitsch ne \"La vedova allegra\", con Daniela Mazzucato, Luciana Serra, Max Ren\u00e8 Cosotti, Ariella Reggio ed Elio Pandolfi per la regia di Gino Landi, ed il Principe Eleckij in \"La dama di picche\" di \u010caikovskij; nel 1989 \u00e8 Antonio in \"Linda di Chamounix\", con Lucia Aliberti; nel 1990 \u00e8 Miller in \"Luisa Miller\" ed il barone di Valdeburgo ne \"La straniera\", con Sara Mingardo; nel 1994 \u00e8 Giorgio Germont ne \"La traviata\", con Aleksandrina Penda\u010danska; nel 2005 \u00e8 Renato in \"Un ballo in maschera\", con Marco Berti, diretto da Renato Palumbo; nel 2013 \u00e8 il Barone Scarpia in \"Tosca\", diretta da Donato Renzetti.\nAl teatro La Fenice di Venezia nel 1989 \u00e8 Sharpless in \"Madama Butterfly\", diretto da Daniel Oren.\nNel 1991 a Bilbao canta ne \"La Cenerentola\", con Lucia Valentini Terrani, Rockwell Blake ed Ainhoa Arteta, ed \u00e8 Olivier nella ripresa nel Teatro Comunale di Bologna del Capriccio di Strauss, diretto da Christian Thielemann con Raina Kabaivanska e Bruce Ford.\nNel Teatro Bellini di Catania, nel 1991 \u00e8 Sharpless nella replica di \"Madama Butterfly\", diretto da Oren e nel 1992 \u00e8 Giorgio Germont nella ripresa di \"La traviata\".\nAl Wiener Staatsoper nel 1992 \u00e8 Figaro ne \"Il barbiere di Siviglia\", diretto da Fabio Luisi, e Belcore ne \"L'elisir d'amore\", con Luca Canonici e Rolando Panerai diretto da Marcello Viotti.\nPer il Metropolitan Opera House di New York debutta nel novembre 1992 come Belcore ne \"L'elisir d'amore\" con Enzo Dara; nel 1994 \u00e8 Enrico in \"Lucia di Lammermoor\" nel Cunningham Park nel Queens, nel Great Kills Park a Staten Island con Ram\u00f3n Vargas e Paul Plishka, in Central Park e nel Pelham Bay Park; nel 1995 \u00e8 Germont ne \"La traviata\", Marcello ne \"La boh\u00e8me\" e Figaro ne \"Il barbiere di Siviglia\" con Jennifer Larmore e Robert Lloyd; nel 1998 \u00e8 Enrico in \"Lucia di Lammermoor\" al Metropolitan diretto da Carlo Rizzi; nel 2000 \u00e8 Il conte di Luna ne \"Il trovatore\", con Neil Shicoff e Dolora Zajick; nel 2002 \u00e8 Miller in \"Luisa Miller\", con Barbara Frittoli e Denyce Graves, diretto da James Levine; nel 2005 \u00e8 Ford in \"Falstaff\", con Bryn Terfel, diretto da Levine; nel 2009 interpreta Rigoletto, con Aleksandra Kurzak e Giuseppe Filianoti e Michonnet in Adriana Lecouvreur (opera) con Maria Guleghina e Pl\u00e1cido Domingo, raggiungendo ottantuno recite al Metropolitan di New York.\nAl Teatro alla Scala di Milano nel 1993 \u00e8 Filippo Maria Visconti nella prima rappresentazione di \"Beatrice di Tenda\", con Cecilia Gasdia e Vincenzo La Scola, diretto da Viotti, e Ford nella prima di \"Falstaff\" con Juan Pons, Vargas, Daniela Dess\u00ec e Bernadette Manca di Nissa diretto da Riccardo Muti; nel 1994 \u00e8 il Dottor Malatesta in \"Don Pasquale\", con Bruno de Simone ed Eva Mei; nel 1996 canta nel finale di \"Guglielmo Tell\" con Andrea Rost, Gemma Bertagnolli, Juan Diego Fl\u00f3rez e Michele Pertusi nel Concerto di Natale diretto da Muti trasmesso da Rai 1; nel 1997 sostituisce Renato Bruson come Giorgio Germont nella prima di \"La traviata\" diretta da Muti, nel 1999 Figaro nella prima di \"Il barbiere di Siviglia\", con Sonia Ganassi diretto da Riccardo Chailly; nel 2001 \u00e8 Giorgio Germont nella prima di \"La traviata\" diretta da Muti e nel 2006 \u00e8 Lord Enrico Ashton nella prima di \"Lucia di Lammermoor\", con Patrizia Ciofi, diretta da Roberto Abbado.\nAl San Francisco Opera, nel 1993 \u00e8 Riccardo ne \"I puritani\", con June Anderson e Maurizio Arena (direttore d'orchestra).\nAncora a Vienna nel 1994 \u00e8 Enrico in \"Lucia di Lammermoor\", nel 1995 \u00e8 Sir Riccardo Forth ne \"I puritani\", con Marcello Giordani ed Edita Gruberov\u00e1; nel 2002 \u00e8 Giorgio Germont ne \"La traviata\"; nel 2006 \u00e8 Rodrigo in \"Don Carlo\", con Ferruccio Furlanetto e Fabio Armiliato ed il duca di Nottingham in \"Roberto Devereux\", con Joseph Calleja; nel 2014 \u00e8 Michonnet in \"Adriana Lecouvreur\", con Massimo Giordano ed Angela Gheorghiu.\nNel 1996 \u00e8 Enrico Ashton nella ripresa al Comunale di Firenze di \"Lucia di Lammermoor\", diretta da Zubin Mehta con Mariella Devia e Carlo Colombara, e nella prima rappresentazione del Bunka Kaikan di Tokyo nella trasferta del Comunale fiorentino.\nAll'Op\u00e9ra National de Paris nel 1996 \u00e8 Enrico Ashton in \"Lucia di Lammermoor\", con Sumi Jo, diretta da Bruno Campanella e nel 2000 \u00e8 Giorgio Germont ne \"La traviata\", con Rolando Villaz\u00f3n.\nPer il Royal Opera House di Londra, nel 1997 \u00e8 Figaro ne \"Il barbiere di Siviglia\" al Shaftesbury Theatre; nel 1999 Ford in \"Falstaff\", con Desir\u00e9e Rancatore, diretto da Bernard Haitink di cui esiste un DVD; nel 2002 il duca di Nottingham in \"Roberto Devereux\" e nel 2007 Stankar in \"Stiffelio\", con Jos\u00e9 Cura.\nNel 1997 \u00e8 Filippo Visconti nella ripresa al Bellini di Catania di \"Beatrice di Tenda\".\nAncora a Bilbao nel 1998 canta in \"Roberto Devereux\" e nel 2012 in \"Nabucco\", con Colombara.\nAl Grand Th\u00e9\u00e2tre di Ginevra nel 1999 \u00e8 Enrico Ashton in \"Lucia di Lammermoor\" con la Devia e Giordani e nel 2009 Simon Boccanegra con Alberto Gazale e Giacomo Prestia.\nAll'Arena di Verona debutta nel 2000 come Giorgio Germont ne \"La traviata\" di Verdi, opera che interpreta anche negli anni 2001 e 2013.\nAll'Opera di Chicago nel 2003 \u00e8 Giorgio Germont ne \"La traviata\", con sir Andrew Davis (direttore).\nAncora a Venezia il 31 dicembre 2006 ed il 1\u00ba gennaio 2007 canta nel Concerto di Capodanno di Venezia con D\u012bm\u012btra Theodosiou e Filianoti, trasmesso da Rai 1; nel 2008 \u00e8 Figaro ne \"Il barbiere di Siviglia\", con Francesco Meli, di cui esiste un DVD; nel 2010 canta nel \"Rigoletto\" con la Rancatore, diretto da Chung Myung-whun, protagonista di una puntata di Prima della Prima di Rai 3.\nNel 1999 presso il teatro La Scala di Milano veste i panni dello straordinario personaggio rossiniano Figaro (protagonista dell'opera \"il Barbiere di Siviglia\"). Nel 2008 al Regio di Torino \u00e8 Rigoletto con Riccardo Zanellato, portato anche in tourn\u00e9e a Wiesbaden, diretto da Gianandrea Noseda, ed al Teatro dell'Opera di Roma \u00e8 Enrico Ashton in \"Lucia di Lammermoor\".\nAncora a San Francisco nel 2010 \u00e8 Sheriff Jack Rance ne \"La fanciulla del West\", con Salvatore Licitra, diretta da Nicola Luisotti, e nel 2012 il Barone Scarpia in \"Tosca\", con Giordano e la Gheorghiu.\nNel 2010 debutta come Don Carlo di Vargas ne \"La forza del destino\" al Comunale di Firenze, diretta da Mehta con Violeta Urmana e Roberto Scandiuzzi, protagonista della trasmissione \"Prima della Prima\" di Rai 3, ed \u00e8 lo sceriffo Jack Rance ne \"La fanciulla del West\", diretta da Bruno Bartoletti al Teatro Massimo di Palermo, trasmessa nel programma \"Prima della Prima\" di Rai 3.\nNel 2011 \u00e8 Don Carlo in \"Ernani\", con Ferruccio Furlanetto al Bunka Kaikan di Tokyo nella trasferta del Teatro Comunale di Bologna.\nNel 2012 \u00e8 Gianni Schicchi con Marie-Nicole Lemieux e Michele ne \"Il tabarro\" al Theater an der Wien, Il Conte di Luna ne \"Il trovatore\" al Comunale di Bologna, e Stankar in \"Stiffelio\" al Teatro Regio di Parma (di cui esiste un DVD), trasmesso in \"Prima della Prima\" da Rai 3.\nAl Teatro Filarmonico di Verona debutta nel 2013 come di Ezio in \"Attila\" di Verdi con Amarilli Nizza. Nello stesso anno \u00e8 Rigoletto per il Deutsche Oper al Rhein all'Opernhaus di D\u00fcsseldorf ed al Theater der Stadt di Duisburg, \"Nabucco\" al Teatro Regio di Parma ed al Teatro Comunale di Bologna, Count Ankarstr\u00f6m in \"Un ballo in maschera\" al Centro Nazionale per le Arti dello Spettacolo di Pechino, Gianni Schicchi e Michele ne \"Il tabarro\" a Copenaghen per la Royal Danish Opera, \"Simon Boccanegra\" al Regio di Parma e \"Falstaff\" con Carmen Giannattasio, diretto da James Conlon, alla Los Angeles Opera.\nNel 2014 \u00e8 Iago nell\"'Otello\" di Verdi, con Berti diretto da Luisotti al Teatro San Carlo di Napoli, ripreso dalla RAI.\nNel 2020 \u00e8 Rigoletto nell'opera omonima di Verdi, con Rosa Feola e Iv\u00e1n Ay\u00f3n Rivas, diretto da Daniele Gatti, al Circo Massimo di Roma, nella prima rappresentazione dell'Opera di Roma dopo la pandemia del covid-19, in presenza del Presidente della Repubblica Sergio Mattarella.\nNel suo repertorio i classici ruoli verdiani (Simon Boccanegra, Giorgio Germont de \"La traviata\", Rigoletto, il Conte di Luna de \"Il trovatore\", ecc.) ma anche ruoli che vanno da Rossini (\"Il barbiere di Siviglia\"), a Bellini (\"Beatrice di Tenda\", \"Il pirata\"), Donizetti (\"Lucia di Lammermoor\", \"La Favorite\"), da Tchaikovsky (\"Eugenio Onieghin\") al verismo musicale (Michonnet in \"Adriana Lecouvreur\" di Cilea)."}
{"id": "2288696", "revid": "124567827", "url": "https://it.wikipedia.org/wiki?curid=2288696", "title": "Giacomo Rizzolatti", "text": "Il suo nome \u00e8 legato alla scoperta dei neuroni specchio.\nBiografia.\nNello stesso anno della nascita, con i genitori e gli altri componenti della famiglia Rizzolatti, in quanto stranieri, sono espulsi dall'Unione Sovietica. Una normativa introdotta in epoca Fascista impone che il rimpatrio avvenga in Friuli, a Clauzetto, in quanto paese di origine del bisnonno di Giacomo, emigrato a Kiev verso la fine dell'ottocento. Si \u00e8 quindi diplomato presso il Liceo Classico Jacopo Stellini di Udine e nel 1961 si \u00e8 laureato in Medicina e Chirurgia all'Universit\u00e0 degli Studi di Padova, dove ha anche ottenuto nel 1964 la specializzazione in Neurologia.\nDopo tre anni passati presso l'Istituto di Fisiologia dell'Universit\u00e0 di Pisa, diretto da Giuseppe Moruzzi (e di cui \u00e8 stato allievo), nel 1967 \u00e8 assistente e successivamente ordinario di Fisiologia Umana all'Universit\u00e0 degli Studi di Parma; dal 2002 \u00e8 quindi direttore del Dipartimento di Neuroscienze della stessa universit\u00e0. Dal 2012, insegna \"Basi neurofisiologiche delle funzioni cognitive\" presso la Facolt\u00e0 di Filosofia dell'Universit\u00e0 Vita-Salute San Raffaele di Milano.\nHa trascorso periodi di studio e di ricerca presso il Dipartimento di Psicologia della Universit\u00e0 McMaster e, come \"visiting professor\", presso il Dipartimento di Anatomia dell'Universit\u00e0 della Pennsylvania.\nDal 1985 al 1986 \u00e8 stato presidente della European Brain Behavior Society.\n\u00c8 il coordinatore del gruppo di scienziati che nel 1992, nell'ambito della psicologia evoluzionista, ha scoperto l'esistenza dei neuroni specchio, cellule motorie del cervello che si attivano sia durante l'esecuzione di movimenti finalizzati sia osservando simili movimenti eseguiti da altri individui, scoperta che tra l'altro individuer\u00e0 le prime basi fisiologiche dell'empatia. Nel 1995 scoprono la risonanza motoria nell'uomo.\nTra i maggiori neuroscienziati a livello internazionale, \u00e8 membro dell'\"Academia Europ\u00e6a\", dell'\"Accademia Nazionale dei Lincei\", dell'\"American Academy of Arts and Sciences\" e dell'Accademia delle scienze francese dell'\"Institut de France\". \u00c8 membro onorario della \"Societ\u00e0 Italiana di Neuroscienze\" di cui \u00e8 stato presidente.\nRiconoscimenti.\nNel 1982 gli viene conferito il \"Premio Golgi per la Fisiologia\" dell'Accademia Nazionale dei Lincei.\nNel 1999 gli \u00e8 stato assegnato il \"Premio Feltrinelli per la Medicina\" dell'Accademia Nazionale dei Lincei e il \"George Miller Award\" della Cognitive Neuroscience Society.\nNel 2005 gli \u00e8 stato assegnato il \"Premio Herlitzka per la Fisiologia\" dell'Accademia delle Scienze di Torino.\nRizzolatti, insieme a Leonardo Fogassi e Vittorio Gallese, ha ricevuto nel 2007 il \"Grawemeyer Award\" per la psicologia dell'Universit\u00e0 di Louisville.\nNel 2010 ha ricevuto il Prix Jean-Louis Signoret in neuropsicologia dalla Fondazione IPSEN.\nHa ricevuto la laurea honoris causa dall'Universit\u00e0 Claude Bernard di Lione e dall'Universit\u00e0 statale di San Pietroburgo.\nNel 2011 il Corriere della Sera, in occasione del 150\u00ba anniversario dell'Unit\u00e0 d'Italia, ha incluso le scoperte di Rizzolatti tra le 10, prodotte dal genio degli scienziati italiani, da ricordare nella storia d'Italia.\nIl 25 maggio dello stesso anno, in Spagna gli \u00e8 stato conferito il Premio Principe delle Asturie insieme a Joseph Altman e a Arturo \u00c1lvarez-Buylla per la ricerca scientifica e tecnica.\nIl 1\u00ba maggio 2014 gli viene conferito il Premio Brain, premio assegnato dalla fondazione Grete Lundbeck European Brain Research Foundation di Copenaghen, con la motivazione: \"per la ricerca pionieristica sui meccanismi cerebrali che sottendono alle funzioni umane complesse come l'alfabetizzazione, l'abilit\u00e0 di calcolo, cognizione e comportamento, e gli sforzi di comprensione dei disturbi cognitivi e comportamentali\".\nNel 2015 ha ricevuto la laurea honoris causa dall'Universit\u00e0 degli Studi di Sassari."}
{"id": "2288697", "revid": "2130303", "url": "https://it.wikipedia.org/wiki?curid=2288697", "title": "Chiesa di Santa Maria del Carmine e San Giuseppe al Casaletto", "text": "La chiesa di Santa Maria del Carmine e San Giuseppe al Casaletto \u00e8 una chiesa di Roma, nel quartiere Gianicolense, in via del Casaletto. In realt\u00e0, sono ben tre le chiese del quartiere dedicate a Santa Maria del Carmine e San Giuseppe.\nLa primitiva chiesa fu edificata intorno al 1772 dal sacerdote Giuseppe Aluffi, ed eretta a parrocchia da Pio VI con il breve \"Divina virtutum\" dell'11 maggio 1781. Essa fu denominata \"\u201cla parrocchietta\u201d\" per le sue dimensioni, ma non certo per la vastit\u00e0 del territorio, che si estendeva su una superficie dal diametro di 32 chilometri. Per l'aumento della popolazione il piccolo edificio sacro non bastava pi\u00f9. Cos\u00ec, nel 1853, nelle sue vicinanze, fu edificata una seconda chiesa, mentre la primitiva (che per un certo periodo fu anche sconsacrata) continuava a servire da seconda chiesa parrocchiale, finch\u00e9 nel 1933, con la costruzione della terza chiesa, essa fu ceduta ai camilliani e da allora dedicata a san Camillo.\nLa seconda chiesa venne dunque edificata, su progetto di Nicola Carnevari, nel 1853, a poche decine di metri dalla precedente, con le spese sostenute dallo stesso papa Pio IX, e fu consacrata il 26 maggio 1854. Nel 1857 in un terreno di propriet\u00e0 della parrocchia venne eretto un cimitero, l'unico a Roma di propriet\u00e0 di una chiesa, ove furono trasferite tutte le ossa che si trovavano nella prima chiesa parrocchiale. Tra il XIX ed il XX secolo la chiesa fu ingrandita con l'aggiunta di una navata sinistra e di una cappella dedicata alla Madonna della Salute.\nNel luglio 1933, ai padri silvestrini, che avevano retto la parrocchia nei decenni precedenti, subentrarono i cappuccini bolognesi-romagnoli, i quali lasciarono la parrocchia nel 1994. Tali religiosi iniziarono subito i lavori per la costruzione di una nuova e pi\u00f9 grande chiesa, capace di ospitare un migliaio di persone, e di un convento per la loro comunit\u00e0. I lavori furono affidati agli architetti Tullio Rossi e Francesco Fornari e terminarono nel 1934 con la consacrazione e l'apertura al pubblico della nuova chiesa. Il precedente edificio sacro \u00e8 ancora utilizzato dalla parrocchia attuale come teatro con il nome di \"sala Santa Chiara\".\nLa nuova chiesa \u00e8 affiancata dal battistero a sinistra e dal convento a destra. Essa \u00e8 costituita da un'unica navata, con tre cappelle sul lato sinistro; la navata \u00e8 suddivisa da archi, che sorreggono la copertura, in corrispondenza dei quali vi sono statue lignee che ritraggono santi dell'ordine francescano. In un altare laterale vi \u00e8 l'immagine della Madonna della Salute, che in precedenza si trovava nella seconda chiesa. Nell'ultima cappella di sinistra si trova l'organo a canne Tamburini \"opus 681\", del 1974, con 15 registri su due manuali e pedale e trasmissione mista. Nell'adiacente battistero vi \u00e8 il fonte battesimale, dono di Pio IX, il cui stemma \u00e8 incastonato nella vasca di marmo rosso, sorretta da una colonna di marmo cipollino."}
{"id": "2288698", "revid": "36426", "url": "https://it.wikipedia.org/wiki?curid=2288698", "title": "Eustache d'Osmond", "text": ""}
{"id": "2288700", "revid": "339392", "url": "https://it.wikipedia.org/wiki?curid=2288700", "title": "J\u00f6rg vom Hause Jakob", "text": ""}
{"id": "2288702", "revid": "287204", "url": "https://it.wikipedia.org/wiki?curid=2288702", "title": "Rizatriptan", "text": "Il rizatriptan \u00e8 un agonista del recettore della 5-idrossitriptammina (detta anche serotonina), ed \u00e8 un principio attivo di indicazione specifica contro le sindromi cefaliche.\nIndicazioni.\nViene utilizzato come terapia contro attacchi in forma acuta dovuti alle emicranie.\nControindicazioni.\nSconsigliato in caso di malattia cardiaca pregressa. Da considerare che, a causa della sonnolenza che il farmaco comporti, la sua somministrazione potrebbe interferire con la guida.\nEffetti indesiderati.\nFra gli effetti collaterali pi\u00f9 frequenti si riscontrano astenia, vertigini, sonnolenza, nausea, palpitazioni, diarrea, dispepsia, dispnea, insonnia, atassia, mialgia, orticaria, vomito."}
{"id": "2288704", "revid": "757396", "url": "https://it.wikipedia.org/wiki?curid=2288704", "title": "Ulker Istanbul", "text": ""}
{"id": "2288705", "revid": "1448629", "url": "https://it.wikipedia.org/wiki?curid=2288705", "title": "Chiesa di Santa Silvia", "text": "La chiesa di Santa Silvia \u00e8 un luogo di culto cattolico di Roma, situato nel quartiere Portuense, in viale Giuseppe Sirtori; \u00e8 sede dell'omonima parrocchia, retta dal clero diocesano di Roma.\nStoria.\nEssa fu costruita fra il 1966 ed il 1968 su progetti dell'architetto Francesco Fornari. Nella primavera del 1968 fu aperta al culto e consacrata da monsignor Filippo Pocci, vescovo ausiliare di Roma. Il 21 giugno 1974 la chiesa \u00e8 visitata da papa Paolo VI; lo far\u00e0 poi anche papa Giovanni Paolo II il 18 febbraio 1990.\nLa chiesa \u00e8 parrocchia, istituita dal cardinale vicario Clemente Micara il 23 febbraio 1959 con il decreto \"Ubi primum serena\". Ed \u00e8 inoltre sede del titolo cardinalizio di \"\u201cSanta Silvia\u201d\", istituito da papa Giovanni Paolo II il 21 febbraio 2001.\nDescrizione.\nEsterno.\nLa facciata, preceduta da un portico aperto sorretto da quattro pilastri in cemento armato e sormontata da una croce in ferro, presenta una grande vetrata centrale, realizzata da Agar Loche nel 1990, che richiama due testi evangelici: la parabola delle dieci vergini () e la parabola del giudizio finale (). Sotto la vetrata si aprono i tre portali lignei d'accesso alla chiesa.\nNel giardino antistante la chiesa vi \u00e8 una statua della Madonna collocata sopra un piedistallo marmoreo. Da una lunga rampa che costeggia il lato sinistro si accede alla cripta, situata sotto la chiesa.\nInterno.\nLa chiesa \u00e8 a pianta a croce latina, con navata unica, transetto e abside poligonale; \u00e8 caratterizzata da travi interne a vista in cemento armato.\nL'abside \u00e8 dominata dal mosaico, realizzato nel 2008 da Agar Loche in occasione del 40\u00ba anniversario della consacrazione della chiesa: in esso sono raffigurati in alto, ai lati del crocifisso bronzeo dello scultore Ricci (1968), Maria e l'apostolo Giovanni; nella parte centrale santa Silvia e papa Gregorio Magno; nella parte bassa i papi Giovanni XXIII, Paolo VI, Giovanni Paolo II e Benedetto XVI.\nIl presbiterio, inaugurato il 28 settembre 1997, \u00e8 concepito come uno spazio semicircolare con al centro, rialzato di un gradino, l'altar maggiore quadrato. Alla sua sinistra vi \u00e8 l'alto ambone, con l'immagine del Cristo Pantocratore; davanti vi \u00e8 il fonte battesimale. Sul lato opposto, invece, il tabernacolo.\nSotto la cantoria, nel transetto di sinistra, \u00e8 presente un gruppo di statue bronzee, opera dello scultore Augusto Poderosi, raffiguranti il papa san Gregorio inginocchiato di fronte alla croce, ed alle sue spalle la madre, santa Silvia, patrona della chiesa.\nIn fondo alla chiesa sono poste due targhe commemorative delle visite alla chiesa dei papi Paolo VI (21 giugno 1973) e Giovanni Paolo II (18 febbraio 1990).\nSulla cantoria, nel transetto sinistro, si trova l'organo a canne Mascioni \"opus 1187\", costruito nel 2010-2011 in sostituzione del precedente organo Buccolini-Zarantonello. L'attuale strumento \u00e8 a trasmissione elettrica, e la sua consolle, mobile indipendente, \u00e8 situata a pavimento nella navata ed ha due tastiere di 58 note ciascuna e pedaliera concava di 30 note."}
{"id": "2288707", "revid": "6923", "url": "https://it.wikipedia.org/wiki?curid=2288707", "title": "Ferrovie croate", "text": ""}
{"id": "2288708", "revid": "219110", "url": "https://it.wikipedia.org/wiki?curid=2288708", "title": "Sound Juicer", "text": "Sound Juicer \u00e8 un software libero per l'estrazione delle tracce audio da supporti CD Audio (il cosiddetto \"ripping\").\nCaratteristiche.\nPermette all'utente di estrarre audio dai CD Audio e di convertirlo in file audio, tali da poter essere riprodotti dai computer e dai lettori musicali.\nSupporta il \"ripping\" da tutti i formati supportati dal plugin di GStreamer, come MP3 (via LAME), Ogg Vorbis, FLAC e formati non compressi PCM.\nSound Juicer \u00e8 pensato per essere semplice da usare e per limitare al minimo l'intervento degli utenti: se il computer \u00e8 connesso ad internet automaticamente cerca di scaricare le informazioni sulle tracce dal servizio MusicBrainz.\nDalla versione 2.12 Sound Juicer implementa la possibilit\u00e0 di riprodurre CD.\nDalla versione 2.10 Sound Juicer \u00e8 parte di GNOME ed \u00e8 distribuito con una licenza GNU GPL."}
{"id": "2288710", "revid": "56588", "url": "https://it.wikipedia.org/wiki?curid=2288710", "title": "Sede titolare di Giustiniana Prima", "text": ""}
{"id": "2288714", "revid": "19933", "url": "https://it.wikipedia.org/wiki?curid=2288714", "title": "Ransie la strega", "text": ""}
{"id": "2288716", "revid": "267975", "url": "https://it.wikipedia.org/wiki?curid=2288716", "title": "Arcidiocesi di Giustiniana Prima", "text": "L'arcidiocesi di Giustiniana Prima (in latino: \"Archiodioecesis Iustinianensis Prima\") \u00e8 una sede soppressa e sede titolare della Chiesa cattolica.\nStoria.\nGiustiniana Prima, identificata con il sito di Cari\u010din Grad a 7\u00a0km. a nord-ovest di Lebane in Serbia, \u00e8 un'antica sede metropolitana dei Balcani.\nLa citt\u00e0 di \"Justiniana Prima\" fu fondata \"ex novo\" dall'imperatore Giustiniano I nella prima met\u00e0 del VI secolo d.C. nei pressi della sua citt\u00e0 natale Tauresio, e la invest\u00ec di un'autorit\u00e0 senza limiti nei Balcani, facendone la sede della prefettura dell'Illirico, in sostituzione di Tessalonica, ed erigendovi una sede arcivescovile con autorit\u00e0 primaziale su antiche province romane balcaniche dell'Illirico centro-settentrionale. Con la \"Novella CXXXI\" del 545, l'imperatore riconosceva agli arcivescovi di Giustiniana Prima il titolo di \"locum tenens\", ossia di vicario della sede apostolica di Roma, titolo fino allora tenuto da Tessalonica.\nSono tre gli arcivescovi conosciuti di questa antica metropolia. Il primo \u00e8 Catelliano, menzionato nella \"Novella XI\" di Giustiniano del 535, con la quale l'imperatore eresse la citt\u00e0 in sede arcivescovile. Il secondo \u00e8 Bennato; questi fu condannato in un sinodo dell'Illirico del 549, durante il quale i vescovi illirici avevano preso le difese dei tre capitoli e pronunciarono la deposizione del primate Bennato, che invece aveva aderito alla loro condanna. Tuttavia questa deposizione non dovette avere molto successo, perch\u00e9 nel concilio di Costantinopoli del 553, Bennato occupava ancora la sua sede. Infine l'arcivescovo Giovanni, eletto attorno al 591, fu in corrispondenza con papa Gregorio Magno. La sede scomparve con l'invasione degli Avari e delle altre trib\u00f9 slave nel 614 circa.\nDal 1933 Giustiniana Prima \u00e8 annoverata tra le sedi arcivescovili titolari della Chiesa cattolica; dal 12 novembre 1998 l'arcivescovo titolare \u00e8 Jean-Claude P\u00e9risset, gi\u00e0 nunzio apostolico."}
{"id": "2288717", "revid": "767487", "url": "https://it.wikipedia.org/wiki?curid=2288717", "title": "Damir Ran\u010di\u0107", "text": ""}
{"id": "2288718", "revid": "287204", "url": "https://it.wikipedia.org/wiki?curid=2288718", "title": "Damir Rancic", "text": ""}
{"id": "2288720", "revid": "1573940", "url": "https://it.wikipedia.org/wiki?curid=2288720", "title": "Chiesa di Sant'Urbano alla Caffarella", "text": "La chiesa di Sant'Urbano alla Caffarella \u00e8 una chiesa di Roma, nel quartiere Ardeatino, in via Appia Pignatelli, all'interno del parco della Caffarella.\nStoria.\nLa chiesa rappresenta una delle migliori opere di epoca romana conservatesi lungo i secoli grazie alla sua trasformazione in luogo di culto cristiano; nondimeno il fatto di essere collocata fuori dalle mura Aureliane, ha permesso pi\u00f9 volte la sua profanazione e la spoliazione di opere importanti.\nFu adibita a chiesa nel VI secolo sui resti del tempio del II secolo d.C., detto tempio di Bacco, ma consacrato a Cerere e Faustina (moglie di Antonino Pio divinizzata dallo stesso alla sua morte) e dedicato ad Appia Annia Regilla, moglie di Erode Attico, maestro dell'imperatore Marco Aurelio e che qui aveva la sua villa di campagna). La chiesa fu dedicata al sant'Urbano, vescovo e martire, spesso confuso con l'omonimo papa morto anch'esso martire nel 230. Le preesistenti strutture romane sono conservate perfettamente, abbellite da affreschi aggiunti alle pareti interne nell'XI secolo. Abbandonata pi\u00f9 volte, fu nuovamente restaurata nel XVII secolo dal cardinale Francesco Barberini, che fece costruire le mura che sorreggono il pronao e che inglobano le colonne, a causa di una preoccupante crepa che si era venuta a creare nella parte alta della facciata, ancora oggi ben visibile.\nDopo un lungo periodo di abbandono, per interessamento della famiglia Barberini e Don Giuseppe Cascioli il 25 maggio 1894, ricorrenza di Sant'Urbano, dopo una lunga processione, avvenne la riconsacrazione della Chiesa, ma dopo alcuni anni di messe celebrate, fu nuovamente dimenticata.\nAbbandonata definitivamente nel XIX secolo, nel 1962 la chiesa fu annessa ad una propriet\u00e0 privata adiacente (diventando cos\u00ec sempre meno accessibile), ed abitata da un custode, che aveva trasformato l'antico pronao nella sua casa privata. L'edificio \u00e8 stato acquistato dal comune di Roma nel 2002 e dato in gestione alla diocesi di Roma, che l'ha riaperto al culto nel 2005 come chiesa rettoria della parrocchia di San Sebastiano fuori le mura.\nArchitettura e arte.\nL'edificio di epoca romana, composto da un pronao e da una cella cui si accedeva tramite una serie di gradini esterni, \u00e8 ancora completamente visibile, ad eccezione dei gradini esterni ora interrati. Il pronao, come detto, venne chiuso da pareti nel 1634; inglobate in esse vi sono quattro colonne e l'architrave di marmo pentelico, originario della Grecia. Il resto delle pareti e la parte alta della facciata sono composte di laterizio del II secolo.\nSi accede all'interno della chiesa tramite una piccola porta d'ingresso; il primo vano che si incontra \u00e8 l'ex sottoportico, che nei decenni scorsi era stato trasformato in abitazione del custode dell'edificio. Da qui si passa alla cella interna del tempio, oggi l'aula liturgica della chiesa, a pianta rettangolare. Le pareti sono suddivise in tre fasce orizzontali, separate dalla volta da un fregio in stucco con la rappresentazione di armi, corazze e scudi.\nNella fascia mediana \u00e8 conservato un ciclo di affreschi risalenti all'XI secolo, ma rimaneggiati e ridipinti nel corso dei restauri effettuati dal cardinale Francesco Barberini nel 1634. Essi raffigurano una serie di 34 pannelli con \"storie di Ges\u00f9, di Sant'Urbano, di Santa Cecilia e di altri santi\". Alla base della rappresentazione della \"Crocifissione\" vi \u00e8 data e firma dell'autore del ciclo: tale Fratel Bonizzo 1011.\nIl tetto dell'edificio \u00e8 a volta a botte; di tutti gli stucchi che ne ornavano le superfici, oggi resta il riquadro centrale, che raffigura l\u2019\"apoteosi di Anna Regilla\".\nUna piccola scala permette di accedere alla cripta, edificata nel Medioevo per conservare le reliquie dei santi. In una nicchia vi sono resti di affresco raffiguranti una \"Madonna con Bambino fra i santi Giovanni e Urbano\", databile a prima dell'anno Mille."}
{"id": "2288723", "revid": "19933", "url": "https://it.wikipedia.org/wiki?curid=2288723", "title": "UNIX System V", "text": ""}
{"id": "2288724", "revid": "62004", "url": "https://it.wikipedia.org/wiki?curid=2288724", "title": "La Terre Rosse", "text": "La Terre Rosse, ex \"Gunn-Rita Marathon - GF del Montello\", era una gran fondo di mountain biking svoltasi con cadenza annuale sul Montello, in provincia di Treviso (Italia), dal 2001 al 2015.\nStoria.\nLa gara \u00e8 nata nel 2001, proposta del team \"Pedali di Marca\" di Casale sul Sile, e nel 2009 \u00e8 entrata a far parte del Campionato italiano marathon; per le edizioni del 2010 ha costituito il Campionato europeo marathon e del 2011 del Campionato mondiale marathon.\nNelle prime quattro edizioni della manifestazione i corridori hanno corso in senso antiorario sul circuito del Montello, al quinto anno in senso orario. Dal 2009, nell'ambito del campionato italiano, si \u00e8 ritornato a gareggiare in senso antiorario: in quell'occasione, si laurearono campioni nazionali Mirko Celestino ed Eva Lechner.\nFino al 2011 la gara ha avuto come testimonial la norvegese campionessa olimpica di cross country (Atene 2004) Gunn-Rita Dahle. Nel 2012 ha assunto la denominazione \"La Terre Rosse\".\nPercorso.\nLa corsa si svolge a partire da Volpago del Montello (Treviso), con un percorso unico di circa 43\u00a0km che si sviluppano sulle colline del Montello.\nAlbo d'oro.\n\"Aggiornato all'edizione 2015.\""}
{"id": "2288727", "revid": "110157", "url": "https://it.wikipedia.org/wiki?curid=2288727", "title": "Chiesa di Santa Maria del Riposo", "text": "La chiesa di Santa Maria del Riposo \u00e8 una piccola chiesa di Roma, nel quartiere Aurelio, all'incrocio tra via Aurelia e via della Madonna del Riposo.\nStoria.\nIncerte sono le origini di questa chiesa, che agli inizi era probabilmente una edicola campestre, trasformata poi in oratorio nel XV secolo, epoca in cui si hanno per la prima volta informazioni scritte di questo luogo di culto. La chiesa fu ulteriormente restaurata ed abbellita dai papi del XVI secolo, in particolare Pio IV a cui una targa interna attribuisce la costruzione nel 1561, per permettere una pi\u00f9 adeguata venerazione dell'icona mariana ivi esposta, la \"Madonna del riposo\", a cui la tradizione popolare ha attribuito molti miracoli. La chiesa fu poi ampliata nel 1566 da Pio V, che fece costruire nelle adiacenze un casale distrutto nel 1953 per l'ampliamento della strada: di esso oggi rimane solo un portale in bugnato. Altri lavori di restauro furono eseguiti nel 1901 (documentati da una lapide all'interno della chiesa) e nel 1958 sotto Pio XII, il quale ha inoltre composto la \"Preghiera alla Madonna del Riposo\":\nLa chiesa \u00e8 oggi un luogo sussidiario di culto della parrocchia di San Pio V.\nDescrizione.\nEsternamente la chiesa si presenta in forme molto semplici, con facciata sormontata da un timpano, ed un piccolo campanile a vela. Nella facciata \u00e8 inserita la scritta \"Madonna del Riposo\" e lo stemma di Pio V. A fianco della porta d'ingresso, preceduta da cinque gradini, una lapide ricorda i lavori di restauro eseguiti sotto Pio XII.\nL'interno \u00e8 ad un'unica navata, con un piccolo e ribassato arco trionfale che separa l'ambiente in due parti: la zona per i fedeli, da cui si apre una porta per la sacrestia, ed il presbiterio, ove \u00e8 collocato l'affresco venerato. Questo, esposto nella parete di fondo della piccola abside, \u00e8 di epoca rinascimentale. Nella volta \u00e8 presente un altro affresco raffigurante l\u2019\"Incoronazione della vergine Maria\". Alle pareti laterali sono esposti molti \"ex voto\"."}
{"id": "2288729", "revid": "3831", "url": "https://it.wikipedia.org/wiki?curid=2288729", "title": "Bagni Greci di Gela", "text": ""}
{"id": "2288731", "revid": "1543377", "url": "https://it.wikipedia.org/wiki?curid=2288731", "title": "Please Don't Leave Me", "text": "Please Don't Leave Me \u00e8 una canzone scritta dalla cantante Pink insieme al produttore Max Martin, ed estratta nel 2009, come terzo singolo da \"Funhouse\", quinto album della cantante.\nVideo musicale.\nIl video musicale prodotto per \"Please Don't Leave Me\" \u00e8 stato girato a fine 2008, e reso disponibile via internet il 27 gennaio 2009, sul canale ufficiale YouTube di Pink. In televisione invece il video \u00e8 stato trasmesso in anteprima l'8 marzo 2009 sul canale televisivo britannico 4Music. La regia del video \u00e8 stata affidata a Dave Meyers. Il video trae ispirazione dal film, ispirato al romanzo di Stephen King, \"Misery non deve morire\", oltre che ad altre pellicole di genere thriller/horror, come ad esempio \"Shining\" di Stanley Kubrick (anch'esso trasposizione cinematografica dell'omonimo libro di Stephen King) e \"Che fine ha fatto Baby Jane?\" Protagonista maschile del video \u00e8 l'attore Eric Lively, che affianca Pink nella storia del video.\nNel video la cantante litiga con il proprio fidanzato, che decide di andare via, ma prima di uscire di casa, scivola e cade per le scale. Al suo risveglio si trova immobilizzato a letto, \"assistito\" dalla cantante, vestita da infermiera, che rivela la sua natura pazzoide e malvagia. Affinch\u00e9 l'uomo non possa andare via gli spacca le gambe con una mazza da golf. Immobilizzato su una sedia a rotelle, l'uomo \u00e8 costretto a subire ogni tipo di violenza ed umiliazione dalla cantante, fino a che lei, all'ennesimo tentativo di fuga del fidanzato, lo insegue con un'ascia tentando di ucciderlo e lui riesce ad accecarla con una bomboletta spray, che facendole perdere l'orientamento, finisce per farla cadere dalle scale. Il video si conclude con la polizia nella casa che indaga sull'accaduto, mentre Pink, ancora viva lancia un ultimo sguardo al suo amato che viene portato via in barella.\nIl video simboleggia una protesta contro gli abusi domestici. \nA causa dell'alto tasso di violenza presente nel video, ne \u00e8 stata montata anche una versione \"censurata\", dalla quale sono stati tagliati circa 11 secondi, sostituiti con altre immagini, precedentemente scartate.\nSuccesso commerciale.\nIl singolo di \"Please Don't Leave Me\", pubblicato dalla La Face Records, \u00e8 stato pubblicato il 31 gennaio 2009 in Australia, ed \u00e8 stata prevista la sua uscita negli altri paesi fra aprile e maggio, bench\u00e9 la programmazione radiofonica in molti casi \u00e8 cominciata prima, cos\u00ec come la trasmissione del videoclip nei canali tematici.\n\"Please Don't Leave Me\" ha debuttato alla posizione 46 della classifica dei singoli pi\u00f9 venduti in Australia il 19 gennaio 2009, prima ancora della sua effettiva uscita. Nella classifica dell'airplay radiofonico invece il brano \u00e8 entrato direttamente all'ottava posizione, raggiungendo la vetta due settimane dopo, e diventando il terzo singolo consecutivo di Pink a raggiungere la vetta di quella classifica. Il singolo ha anche ottenuto una discreta accoglienza in Nuova Zelanda, dove \u00e8 salito fino alla posizione numero diciannove. In seguito alla pubblicazione mondiale la canzone ha ottenuto ottimi riscontri in diversi stati.\nLa sua lunga permanenza in classifica gli ha permesso di diventare molto nota tanto che oggi \u00e8 uno dei pezzi pi\u00f9 conosciuti di Pink (cantante) a livello europeo."}
{"id": "2288732", "revid": "36426", "url": "https://it.wikipedia.org/wiki?curid=2288732", "title": "Chiesa di San Pier celoro", "text": ""}
{"id": "2288734", "revid": "123245931", "url": "https://it.wikipedia.org/wiki?curid=2288734", "title": "Chiesa di Santa Maria Nuova (Viterbo)", "text": "La chiesa di Santa Maria Nuova \u00e8 una chiesa romanica di Viterbo situata nel centro storico, non distante dal quartiere medioevale di San Pellegrino e da Piazza San Lorenzo. \u00c8 sede della parrocchia pi\u00f9 antica della citt\u00e0, risalente al 1217.\nStoria.\nSecondo il fantasioso cronista del XV secolo Annio da Viterbo, detto Nanni, sarebbe stata fondata addirittura nel 380 dai discendenti di Ercole, a sua volta mitico fondatore di Viterbo. Ovviamente una congettura leggendaria in un periodo, quello rinascimentale, in cui storici ed eruditi locali cercavano di glorificare oltremisura la propria citt\u00e0 (e Giovanni Nanni fu quello che pi\u00f9 si spinse in tal senso), facendo sfoggio delle loro riscoperte conoscenze e degli studi classici e umanistici.\nL'attuale chiesa, costruita prima del 1080, stando alla pergamena dell'atto di donazione (conservata nell'Archivio Comunale degli Ardenti) da parte del prete Biterbo al vescovo Giselberto di Toscanella (oggi Tuscania), dovette sorgere sul luogo di un preesistente edificio sacro, forse del VI secolo, intitolato alla Vergine, se non di un tempio pagano dedicato a Giove. La chiesa \u201cnuova\u201d era affiancata da un ricovero per pellegrini di cui sopravvivano in parte due arcate a destra della facciata.\nL'importanza che Santa Maria Nuova assunse nei secoli si deve al fatto che la chiesa era luogo prediletto dal Comune per le assemblee di maggior rilievo, almeno fino a quando non fu edificato il Palazzo dei Priori, nonch\u00e9 per la conservazione di tesoro e archivio cittadini. La chiesa era inoltre sede dell'Arte dei Bifolchi e sepoltura di nobili casate, tra cui i Monaldeschi. Dal XVI secolo in poi conobbe un declino protrattosi fino a tempi recenti. Anche qui la purezza del suo stile romanico-lombardo venne contaminata tra XVII secolo e XIX secolo da grossolane aggiunte e modifiche (volte, intonaci, altari, stucchi, cappelle al posto delle absidi minori, sostituzione delle monofore della facciata con un oculo e due lunette). Soltanto i restauri effettuati dal 1907 al 1914 riportarono la chiesa alla sua primitiva bellezza, a cui seguirono altri interventi negli anni sessanta del XX secolo.\nDescrizione.\nLa facciata \u00e8 di semplici linee, aperta da tre monofore e un portale sormontato da una lunetta, con tracce quasi invisibili di pitture e una testa marmorea ritenuta di Giove. All'angolo sinistro, sorretto da una sottile colonna, vi \u00e8 un pulpito esagonale dedicato a san Tommaso d'Aquino, che nel 1266 predic\u00f2 spesso in questa chiesa su richiesta di Clemente IV, esortando, tra l'altro, i viterbesi alla pace con gli orvietani. Accanto si apre il portale laterale con motivo ornamentale a punta di diamante. Da notare, in alto, un frammento marmoreo datato al VI secolo, probabilmente parte dell'edificio preesistente. \nLa chiesa \u00e8 un prestigioso esempio di romanico viterbese in forme basilicali con influssi lombardi, diviso in tre navate da due file di sei colonne e due semicolonne monolitiche sormontate da capitelli del tutto differenti l'uno dall'altro, simili a quelli della cattedrale locale e per i quali sembra siano serviti da modello, vero capolavoro dei tanto validi quanto ignoti scalpellini viterbesi. Il soffitto \u00e8 a capriate ed \u00e8 decorato da pianelle e travi dipinte a tempera con motivi floreali tra il 1460 e il 1490.\nIn fondo alla navata destra sono sistemati cippi, stemmi, lapidi, frammenti di varie epoche, tra cui la stele che reca inciso l'atto di donazione della chiesa del 1080 e il busto, opera marmorea di Pietro Tenerani, che indica la sepoltura del letterato viterbese Orazio Carnevalini, morto nel 1823. Le acquasantiere, provenienti dalla chiesa di Sant'Omobono (o di San Salvatore), sita nella vicina piazza San Carluccio, sono originali del XII secolo. Inizia quindi la vera e propria galleria di pittura viterbese dal XIV al XVI secolo, con una tavola di autore incerto del XVI secolo (forse il locale Giovan Francesco d\u2019Avanzarano, detto il Fantastico), che raffigura la Madonna col Bambino tra san Bartolomeo e san Lorenzo. A seguire sono due grandi nicchie affrescate: nella prima \u00e8 una crocifissione tra la Madonna, san Giovanni, sant'Ambrogio, un altro santo e angeli di Francesco d\u2019Antonio Zacchi, detto il Balletta (XV secolo); nel sottarco sono medaglioni con raffigurati i santi Lorenzo, Paolo, Giovanni Battista, Michele Arcangelo, Pietro, Stefano e il Redentore benedicente; nella seconda nicchia \u00e8 un'altra crocifissione con la Madonna, san Giovanni, santa Barbara e san Nicola, datata al 1293, di scuola toscana; nell'archivolto sono san Lorenzo e lo stemma dei Monaldeschi, il cui sepolcro era ivi situato. Presso l'abside minore destra, sul cui altare \u00e8 una Madonna in trono con Ges\u00f9 bambino e angeli, di autore ignoto del XV secolo, \u00e8 l'ingresso alla sagrestia ristrutturata (in cui \u00e8 conservata una pianella tolta dal soffitto, con scena di aratura) e un tabernacolo marmoreo del XVI secolo.\nNel presbiterio, delimitato da una balaustra bronzea di Carlo Canestrari raffigurante l'Ultima Cena (1964), sono l'altare maggiore del XII secolo, con apertura ad archetto per consentire la vista delle reliquie all'interno di esso, e, nell'abside maggiore, un ciborio coevo. Il trono di peperino \u00e8 recente (1950 circa), cos\u00ec come il crocifisso, sempre del Canestrari, fuso in bronzo nel 1987. Due scale ai lati del presbiterio conducono alla suggestiva cripta ad oratorio (ma vi si accede anche esternamente dal retro dell'abside), dove \u00e8 collocato il fonte battesimale in peperino e travertino dei fratelli viterbesi De Alexandris (1961).\nSull'altare dell'abside sinistra \u00e8 un trittico di scuola romana del XIII secolo, dipinto su cuoio, recante al centro l'immagine del Cristo benedicente tra la Vergine e san Giovanni; sul retro \u00e8 invece san Michele Arcangelo tra i santi Pietro e Paolo. L'opera fu ritrovata nel 1283 in una cassa di pietra da alcuni contadini durante l'aratura di un campo presso le terme e fu portata solennemente in Santa Maria Nuova, la chiesa dell'Ars Bubulcorum, la corporazione dei Bifolchi, ricordando annualmente l'evento con una suggestiva processione, tradizione tuttora rispettata. Probabilmente il quadro era stato nascosto circa quarant'anni prima per sottrarlo ai saccheggi delle milizie di Federico II, al tempo impegnato in un infausto assedio alla citt\u00e0; tali soldati erano soliti servirsi anche dei quadri di legno per ricavarne scudi.\nDi seguito, in cima alla navata sinistra, \u00e8 un grande tabernacolo gotico a tre cuspidi, che inquadra una moderna Piet\u00e0 (arte) in peperino (1958), ancora del Canestrari (1922-1988), che l\u00ec \u00e8 sepolto. Dopo i resti di un affresco del XIV secolo di scuola viterbese e un bassorilievo in terracotta del contemporaneo Mario Vinci, con il \"Ritrovamento del trittico del Santissimo Salvatore\" (2002), seguono altre due nicchie con affreschi. Il primo \u00e8 del Balletta (XV secolo) e raffigura la Madonna in trono con Ges\u00f9 bambino, tra il Battista, una devota e il Cristo risorto, con effigi di santi e il Cristo benedicente nel sottarco; il secondo, prezioso, \u00e8 del viterbese Matteo Giovannetti (pittore di formazione senese che lavor\u00f2 al palazzo papale di Avignone, in Francia) e risale al 1340 circa: vi \u00e8 raffigurata una crocifissione con la Madonna, il Battista, la Maddalena, san Giovanni evangelista e san Giacomo maggiore. L'ultima pittura, incorniciata da decorazioni in pietra del XVI secolo, \u00e8 un affresco del Pastura (inizi XVI secolo), che rappresenta san Girolamo tra san Giovanni battista e san Lorenzo, con in basso a sinistra la figura del committente. Infine, presso l'uscita, altri cippi, lapidi e frammenti.\nAl termine della fiancata sinistra della chiesa sono visibili le tre absidi, di cui la centrale \u00e8 decorata da arcatelle con motivi zoomorfi e antropomorfi, di chiara influenza lombarda. Quindi, attraverso una scala (l'inferriata \u00e8 ottocentesca e lungo la scala sono esposte lastre funerarie tolte dalla chiesa durante i restauri d'inizio XX secolo), si raggiunge l'ingresso al piccolo chiostro, definito longobardo in quanto ritenuto parte di un edificio paleocristiano preesistente alla chiesa attuale, tesi che pu\u00f2 essere giustificata dal fatto che alcuni elementi strutturali del chiostro richiamano fortemente le forme di altri due monumenti di epoca longobarda della citt\u00e0: il campanile di Santa Maria della Cella e il pi\u00f9 antico dei due campanili della chiesa di San Sisto. Del chiostro rettangolare, scoperto soltanto nel 1954 e riportato alla luce grazie a un lungo restauro protrattosi fino agli anni ottanta del XX secolo, sono rimasti solo due degli originari quattro lati. Quello pi\u00f9 lungo \u00e8 composto da tre gruppi di cinque piccole arcate intervallati da pilastrini. Gli archetti, in laterizi, sono sorretti da esili colonne con evidente entasi (tipica dell'architettura longobarda), terminanti in capitelli a forma di stampella. Il lato minore, opposto all'ingresso, presenta invece tre ampi e massicci archi romanici sostenuti da pilastri. Nel corso dei secoli l'area fu usata addirittura come fossa comune, come risult\u00f2 dai numerosi scheletri rinvenuti durante i restauri: questo e altri usi impropri fecero andare in malora anche la sagrestia e la vecchia casa canonica. Soltanto con una provvidenziale ristrutturazione ad opera della parrocchia locale negli anni sessanta e settanta, parallela a quella del chiostro, si riusc\u00ec a salvare e a rimodernare il complesso, che oggi comprende anche il piccolo teatro intitolato a don Mario Gargiuli (1923-1966)."}
{"id": "2288735", "revid": "496876", "url": "https://it.wikipedia.org/wiki?curid=2288735", "title": "Chiesa di Santo Stefano di Badia", "text": ""}
{"id": "2288736", "revid": "125631845", "url": "https://it.wikipedia.org/wiki?curid=2288736", "title": "Pagliate", "text": "Pagliate \u00e8 una frazione di 43 abitanti del comune di Novara. Situata nelle campagne a sud della citt\u00e0, a poca distanza dall'abitato di Lumellogno, forma con esso e le altre frazioni di Gionzana e Casalgiate la circoscrizione comunale Lumellogno.\nIl paese si sviluppa accanto alla Tenuta di Pagliate di propriet\u00e0 dei Baroni Amdreis.\nStoria.\nSviluppatasi attorno alla tenuta di Pagliate Nord, di propriet\u00e0 dei baroni Andreis Degregorio che ancora oggi la abitano, adibita alla coltivazione delle risaie circostanti, la localit\u00e0 \u00e8 situata in un territorio abitato fin dalla tarda et\u00e0 del bronzo e poi del ferro (cultura di Golasecca), come attestano i ritrovamenti archeologici di frammenti ceramici nel cosiddetto Campo della Madonna conservati al Museo di antichit\u00e0 di Torino.. La presenza romana \u00e8 documentata da una necropoli di epoca imperiale (databile fra il I secolo a.C. e il I secolo d.C.) rinvenuta nel 1972 fra Lumellogno e Pagliate e i cui reperti (ceramica, anfore, lucerne, monete ecc.) sono depositati presso le raccolte dei Musei civici di Novara.\nIn epoca alto medievale compaiono poi le prime testimonianze scritte, a partire da un documento dell'840 con cui il vescovo sant'Adalgiso donava ai canonici di Santa Maria di Novara le terre di alcune pievi, fra cui \"Numenonium\" (Lumellogno) con \"Paliate\", e le relative decime. Una donazione analoga, almeno per certi aspetti, avvenne all'inizio del X secolo da parte del vescovo Dagiberto, mentre in un contratto del dicembre 982 compare l'indicazione di un confine segnato da una \"via da Paliate\". Da ultimo, fra le copiose donazioni di beni elargiti nel 985 dal vescovo Aupaldo ai canonici di Santa Maria di Novara, figura anche la chiesa di San Pietro di Pagliate (\u00ab\"omnia dotalia basilicae Sancti Petri loci Palliate cum appendiciis\"\u00bb).\nNella prima met\u00e0 del secolo successivo una serie di contratti di compravendita, conservati nella Biblioteca della Societ\u00e0 storica subalpina e relativi all'importante patrimonio fondiario posseduto dalla famiglia Restonni o Restoni \u00ab\"in loco et fundo Paliade\"\u00bb o \u00ab\"in vico Paliate\"\u00bb, ne seguono le vicende per oltre un trentennio dal 1016 al 1049, confermandovi nel contempo l'esistenza di un insediamento abitativo insieme con le sue vigne, prati, pascoli e terreni coltivati. Nel XII secolo \u00e8 la famiglia novarese dei Gorrici a detenere il \"dominatus\" (signoria) sugli abitanti (\"rustici\") di Pagliate, come attesta una controversia di natura giurisdizionale del 1149 fra i canonici di Santa Maria e i \"signori\" Alberto e Ardizzo Gorrici.\nAl 5 gennaio 1237 risale l'istituzione del libero comune di Lumellogno, di cui Pagliate era parte integrante, che successivamente pass\u00f2 sotto il dominio dei Visconti (1361) e degli Sforza (1450). Dopo la morte del duca Francesco Sforza, il 13 ottobre 1466 i canonici del Duomo di Novara acquistarono dalla sua vedova Bianca Maria Visconti il feudo di Lumellogno e Pagliate, subaffittandolo poi a Bartolomeo Bordello. All'epoca Pagliate dava nome a una \"baraggia\". Seguirono quindi le alterne occupazioni di francesi, milanesi, spagnoli e savoiardi finch\u00e9 il 1734 (durante la guerra di successione polacca e con un battaglione di francesi acquartierato proprio a Pagliate) segn\u00f2 il passaggio definitivo del Novarese al Regno di Sardegna. Nella seconda met\u00e0 del Settecento, in seguito alla revisione demaniale voluta dal cosiddetto \"Editto di riunione\" di Vittorio Amedeo II di Savoia, il feudo di Lumellogno con Pagliate fu appannaggio del conte Luigi Maria Zellini.\nNel 1800 la Tenuta di Pagliate e tutte le risaie vennero acquistate dal cavaliere Agostino Molino, deputato del Regno di Sardegna originario de la Mollia, dal marchese Tornielli.\nSotto la dominazione napoleonica, l'11 marzo 1808 cess\u00f2 l'indipendenza amministrativa di Lumellogno con Pagliate che, come gli altri piccoli comuni limitrofi, fu unito a Novara, anche se inizialmente il piccolo borgo di Pagliate fu aggregato al comune di Granozzo con Monticello. Dopo il ritorno in Piemonte dei Savoia con la Restaurazione, l'unione al capoluogo fu confermata nel 1818 da Vittorio Emanuele I su richiesta di Novara e nonostante l'opposizione e le proteste degli abitanti dei due centri minori. Nel 1849, durante la prima guerra d'indipendenza, Pagliate sub\u00ec il saccheggio di case e cantine da parte delle truppe austriache che vi diffusero anche un'epidemia di vaiolo. L'occupazione si ripet\u00e9 dieci anni dopo con la seconda guerra d'indipendenza, ma questa volta gli austriaci furono sostituiti rapidamente dai franco-piemontesi dei generali Enrico Cialdini ed \u00c9lie Fr\u00e9d\u00e9ric Forey.\nLa documentazione archivistica di quegli anni e dei successivi fino all'inizio del Novecento \u00e8 generalmente riferita all'utilizzo o alla creazione di piccole canalizzazioni a scopo irriguo, particolarmente necessarie per la coltivazione del riso, a partire dal cavo di Trevi o cavo di Pagliate e dalla roggia Biraghetta, che si cava dalla roggia Biraga nel territorio di Pagliate, espropriata con regio decreto (n. 4288 del 5 marzo 1868) per una migliore distribuzione delle acque del canale Cavour.\nNel centro della frazione si trova una chiesa, considerata il santuario del ciclismo piemontese, dove sono custodite in miniatura tutte le maglie sociali delle societ\u00e0 ciclistiche piemontesi, oltre che cimeli e fotografie dei soci deceduti; a nordovest della frazione, in aperta campagna, giace un antico cimitero sconsacrato ed in totale stato d'abbandono, di cui non si hanno pi\u00f9 delle relative documentazioni.\nOggi la Tenuta di Pagliate \u00e8 di propriet\u00e0 dei baroni Andreis Degregorio, eredi del cavaliere Agostino Molino."}
{"id": "2288737", "revid": "2130303", "url": "https://it.wikipedia.org/wiki?curid=2288737", "title": "Chiesa dell'Immacolata Concezione (Bassano in Teverina)", "text": "La chiesa dell'Immacolata Concezione \u00e8 l'attuale sede parrocchiale di Bassano in Teverina.\nStoria.\nNel 1855, a causa dell'inadeguatezza della chiesa di Santa Maria dei Lumi, fu costruita la nuova sede parrocchiale dell'Immacolata Concezione, con i contributi del Comune, del monte frumentario, delle varie compagnie religiose e dei legati pii e di assistenza.\nLa zona scelta per la costruzione fu quella di \"Pian dei Biali\", poco fuori le mura, dove la chiesa, in base ai progetti del Comune, si sarebbe trovata nell'asse principale del paese come oggi \u00e8.\nIl 12 aprile 1864, don Isidoro Verga, nato a Bassano ma residente a Roma per motivi di studio, chiese al papa un sussidio per l'esecuzione del quadro dell'Immacolata Concezione. La richiesta ebbe immediato seguito e nel 1879, quando ancora la chiesa non era stata ultimata, fu fissato sull'altare maggiore il quadro della Madonna Immacolata donato da Mons. Verga e realizzato da Francesco Grandi, delle dimensioni di cm 350x250.\nConsacrata nel 1879, la chiesa \u00e8 la prima al mondo ad essere stata dedicata all'Immacolata Concezione.\nCaratteristiche.\nLa chiesa conserva tre tele del pittore romano Francesco Grandi, tra cui la \"Madonna Immacolata\", posta sopra l'altare maggiore. Si possono inoltre ammirare:\nSono anche presenti, sulla facciata, due statue in bronzo dei Santi Fidenzio e Terenzio e un bassorilievo raffigurante il loro martirio, opere dello scultore viterbese Roberto Ioppolo (1989).\nIl marmo scolpito bianco e dorato deriva dalla chiesa di Santa Maria dei Lumi e risale anch'esso al XV secolo - inizio XVI."}
{"id": "2288740", "revid": "713168", "url": "https://it.wikipedia.org/wiki?curid=2288740", "title": "Don Felipe de C\u00e1ceres", "text": "Biografia.\nNonostante il popolo di Asunci\u00f3n avesse manifestato la volont\u00e0 di assegnare a Juan Ortiz de Z\u00e1rate il titolo che era stato di Francisco Ortiz de Vergara, cio\u00e8 di governatore del R\u00edo de la Plata, la Audiencia Reale di Charcas nomin\u00f2 il revisore contabile Felipe de C\u00e1ceres al suo posto. \nIn precedenza aveva aiutato Domingo Mart\u00ednez de Irala a rimuovere Alvar N\u00fa\u00f1ez Cabeza de Vaca dall'incarico, e durante la sua amministrazione litig\u00f2 con fra' Pedro de la Torre, primo vescovo del Paraguay. Nel viaggio di ritorno da un'esplorazione della foce del Paran\u00e1, fu preso ad Asuncion ed arrestato sotto l'autorit\u00e0 del vescovo. Il vicer\u00e9 del Per\u00f9, Martin Suarez de Toledo, approv\u00f2 la cattura ordinando che de C\u00e1ceres fosse rimosso dall'incarico e rispedito in Spagna. \nNonostante fosse riuscito a fuggire durante il viaggio con l'aiuto dei portoghesi, il capitano Ruy Diaz Melgarejo riusc\u00ec a riprenderlo."}
{"id": "2288742", "revid": "1573940", "url": "https://it.wikipedia.org/wiki?curid=2288742", "title": "Chiesa di Santa Croce (Sutri)", "text": "La chiesa di Santa Croce \u00e8 una chiesa di Sutri, all'ingresso della citt\u00e0 vecchia per chi viene da Roma.\nStoria.\nNon \u00e8 documentata l'origine di questa antica chiesa sutrina, che ipotesi storiche fanno risalire all'epoca crociata. Il primo documento che ne attesti l'esistenza risale al 1658, quando, in occasione di una visita pastorale, si parla dell'oratorio della confraternita della Santa Croce. Quando nel 1670 fu costruito un ospedale nei pressi di Porta Romana (demolita nel 1961), la chiesa fu utilizzata come chiesa cimiteriale. Fino alla fine del XIX secolo le vicende della chiesa sono connesse con quelle dell'ospedale, fino a quando questo non fu trasferito vicino a Porta Vecchia (in quello che oggi \u00e8 la sede del Museo cittadino).\nLa chiesa fu pi\u00f9 volte restaurata dai vescovi sutrini nel corso dell'Ottocento. L'ultimo restauro risale al 1990. L'interno della chiesa presenta un pavimento in cotto ed il soffitto a capriate in legno. All'altare maggiore \u00e8 esposta una \"Esaltazione della santa croce\". La chiesa \u00e8 sede dell'Arciconfraternita del Santissimo Sacramento, Santa Croce e Gonfalone."}
{"id": "2288743", "revid": "287204", "url": "https://it.wikipedia.org/wiki?curid=2288743", "title": "Don Felipe de Caceres", "text": ""}
{"id": "2288745", "revid": "729019", "url": "https://it.wikipedia.org/wiki?curid=2288745", "title": "Aeroporto Internazionale Generale Lucio Blanco", "text": "L'aeroporto Internazionale Generale Lucio Blanco (in spagnolo \"Aeropuerto Internacional General Lucio Blanco\") \u00e8 un aeroporto che serve il traffico aereo sia interno che internazionale, situato a Reynosa vicino al confine con gli Stati Uniti, nello stato federale di Tamaulipas in Messico.\nL'aeroporto deve il suo nome al generale Lucio Blanco, una figura di rilievo della Rivoluzione messicana (1910-1920).\nCollegamenti esterni.\nInformazioni su Worldaereodata"}
{"id": "2288746", "revid": "2130303", "url": "https://it.wikipedia.org/wiki?curid=2288746", "title": "Chiesa della Santissima Concezione (Sutri)", "text": "La chiesa della Santissima Concezione \u00e8 una chiesa di Sutri, annessa al monastero delle monache Carmelitane, che sono presenti a Sutri ininterrottamente almeno dal 1539, secondo una documentazione conservata nell'archivio vescovile della citt\u00e0.\nIl monastero, in origine un vecchio castello medievale, donato alle Carmelitane, fu tagliato in due dall'apertura della Porta Morone nel 1570. Risale a quest'epoca la sistemazione della chiesa. La notevole altezza dell'aula interna (m. 11), se confrontata con l'esigua superficie (m. 12,5 x 6,5), fa supporre che essa possa essere la navata di destra di una chiesa pi\u00f9 grande e precedente a quella carmelitana. Lavori di restauro eseguiti negli anni Trenta del XX secolo hanno riportato alla luce le tombe delle religiose che erano state sepolte all'interno della chiesa e nella cripta sottostante fino al 1870\nLa parte alta della chiesa attuale ospita il matroneo delle monache, da cui ancora oggi assistono alle funzioni liturgiche, e pi\u00f9 in basso la cantoria. La pala dell'altare maggiore, un olio su tela del XVII secolo, raffigura la \"Madonna immacolata in gloria fra angeli e santi\". Nella parete di destra \u00e8 esposto un dipinto del XVI secolo di Martino De Voes, che raffigura la \"Cena di Betania\"."}
{"id": "2288748", "revid": "56620", "url": "https://it.wikipedia.org/wiki?curid=2288748", "title": "Armand De Las Cuevas", "text": ""}
{"id": "2288750", "revid": "287204", "url": "https://it.wikipedia.org/wiki?curid=2288750", "title": "Zolmitriptan", "text": "Il zolmitriptan \u00e8 un agonista della 5 idrossitriptamina, un principio attivo di indicazione specifica contro le sindromi cefaliche.\nIndicazioni.\nViene utilizzato come terapia contro attacchi in forma acuta dovuti alle emicranie.\nControindicazioni.\nSconsigliato in caso di malattia cardiaca pregressa o presenza di aritmia. Nel caso fosse stato somministrato un altro farmaco simile bisogna attendere almeno 12 ora prima della somministrazione del zolmitriptan.\nDosaggi.\n (informazioni reperite dal sito torrinomedica)\nEffetti indesiderati.\nFra gli effetti collaterali pi\u00f9 frequenti si riscontrano sonnolenza, parestesie, sensazione di debolezza, mialgia, vomito.\nCollegamenti esterni.\nhttp://www.torrinomedica.it/farmaci/schedetecniche/Zomig_5Mg.asp#P1 (foglietto illustrativo)"}
{"id": "2288752", "revid": "529641", "url": "https://it.wikipedia.org/wiki?curid=2288752", "title": "Lake Garda Tour", "text": "La Lake Garda Tour \u00e8 una gara di fondo di ciclismo su strada, che si svolge in provincia di Verona e si sviluppa lungo tutto il perimetro del lago di Garda.\nStoria.\nLa corsa, nata nel 2008, \u00e8 organizzata dal G.S. Bardolino, patrocinata dal comune di Bardolino, con l'appoggio di 28 comuni rivieraschi e delle tre province affacciate sul lago (Verona), Brescia e Trento). I comuni interessati dalla corsa sono Bardolino, Lazise, Castelnuovo del Garda, Peschiera, Sirmione, Desenzano del Garda, Padenghe, Soiano, Moniga, Manerba, Polpenazze, Puegnago, Sal\u00f2, Gardone Riviera, Toscolano Maderno, Gargnano, Tignale, Tremosine sul Garda, Limone, Riva del Garda, Arco, Torbole, Malcesine, Brenzone, Torri del Benaco, Garda, Costermano e Ro\u00e8 Volciano.\nVincitori dell'edizione 2009 sono stati Andrea Ballan, fratello di Alessandro Ballan, e la campionessa del mondo e d'Europa Master Michela Gorini.\nPercorso.\nLa gara prevede due percorsi, una gran fondo da 155\u00a0km e una medio fondo da 90\u00a0km. La gran fondo prende il via, a velocit\u00e0 controllata, da Bardolino (Lungolago Cornicello) procedendo in direzione di Desenzano del Garda, comune in cui parte effettivamente la corsa agonistica. La medio fondo propone invece una traversata del lago a bordo di una motonave attrezzata con rastrelliere per le biciclette, per portare gli atleti alla partenza di Toscolano Maderno (Brescia). Da Toscolano all'arrivo di Bardolino, sia granfondisti che medio fondisti, procedono sullo stesso tracciato, attraversando le gallerie della Gardesana occidentale, appositamente illuminate per favorire il passaggio dei ciclisti.\nAlbo d'oro.\n\"Aggiornato all'edizione 2009.\""}
{"id": "2288759", "revid": "1573940", "url": "https://it.wikipedia.org/wiki?curid=2288759", "title": "Orectolobiformes", "text": "Nel loro insieme, gli squali dell'ordine (per alcuni autori sottordine) Orectolobiformes , sono a volte chiamati squali tappeto, in quanto molti di loro sono caratterizzati da segni sul corpo che ricordano le decorazioni dei tappeti. L'ordine include alcuni degli squali pi\u00f9 diffusi: gli squali nutrice, gli squali ciechi ed infine gli squali balena.\nAspetto.\nGli orectolobiformes presentano due pinne dorsali, senza spine, ed una piccola bocca posta pi\u00f9 in avanti degli occhi. Molti hanno il barbiglio e piccole fessure branchiali. La quinta fessura si sovrappone alla quarta. Il lobo superiore della pinna caudale tende ad essere in linea con il corpo, quello inferiore \u00e8 in genere poco sviluppato, tranne che nel caso dello Squalo balena. Quest'ultimo si distingue dagli altri membri dell'ordine, che sono generalmente di piccole dimensioni, anche perch\u00e9 \u00e8 il pi\u00f9 grande pesce vivente.\nEtimologia.\nIl nome deriva dall'unione delle parole greche \"orektos\" (allungato) e \"lobos\" (lobo) con la parola latina \"forma\" (forma).\nTassonomia.\nL'ordine non \u00e8 di grandi dimensioni, contiene 39 specie divise in 13 generi e 7 famiglie:"}
{"id": "2288763", "revid": "6923", "url": "https://it.wikipedia.org/wiki?curid=2288763", "title": "Hrvatske \u017deljeznice", "text": ""}
{"id": "2288764", "revid": "767487", "url": "https://it.wikipedia.org/wiki?curid=2288764", "title": "Matej Mami\u0107", "text": ""}
{"id": "2288765", "revid": "287204", "url": "https://it.wikipedia.org/wiki?curid=2288765", "title": "Matej Mamic", "text": ""}
{"id": "2288766", "revid": "287204", "url": "https://it.wikipedia.org/wiki?curid=2288766", "title": "Hrvatske Zeljeznice", "text": ""}
{"id": "2288772", "revid": "122810101", "url": "https://it.wikipedia.org/wiki?curid=2288772", "title": "Rock Master", "text": "Il Rock Master \u00e8 un Master Internazionale di arrampicata sportiva ad inviti che si tiene tutti gli anni ad Arco.\nLa peculiarit\u00e0 del Rock Master \u00e8 che la prova di difficolt\u00e0 si svolge in due manche, una a vista e una lavorata. Solitamente il venerd\u00ec gli atleti effettuano una ricognizione della via lavorata, il sabato si svolge la prova a vista e la domenica quella lavorata.\nStoria.\nLa storia del Rock Master \u00e8 legata a quella delle prime gare internazionali della storia dell'arrampicata. Nel 1985 infatti si disput\u00f2 per la prima volta Sportroccia a Bardonecchia. L'anno successivo l'evento venne legato a una tappa presso la parete del Colodri di Arco. Proprio sulla parete del Colodri nel 1987 si disput\u00f2 il primo Rock Master. L'anno successivo la gara abbandon\u00f2 la roccia e da quel momento viene disputata solo su artificiale presso un ampio spiazzo alla base del Colodri.\nDal 1999 oltre alla specialit\u00e0 lead, si disputa anche quella boulder, denominata Sint Roc Boulder Contest e quella di speed.\nLa competizione si svolge solitamente il primo weekend di settembre, con alcune eccezioni:\nNel 2012 e 2013 la prova di speed \u00e8 stata valevole anche come tappa di Coppa del mondo.\nArco Rock Legends.\nDal 2006 durante la manifestazione una giuria composta dai rappresentanti delle pi\u00f9 importanti riviste mondiali del settore assegna gli Arco Rock Legends, due premi considerati gli Oscar dell'arrampicata:"}
{"id": "2288774", "revid": "1543377", "url": "https://it.wikipedia.org/wiki?curid=2288774", "title": "Municipalit\u00e0 locale di Matatiele", "text": "Matatiele \u00e8 una municipalit\u00e0 locale (in inglese Matatiele Local Municipality) appartenente alla municipalit\u00e0 distrettuale di Alfred Nzo della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 194.628 abitanti.\nLa sede amministrativa e legislativa \u00e8 la citt\u00e0 di Matatiele e il suo territorio si estende su una superficie di ed \u00e8 suddiviso in 24 circoscrizioni elettorali (\"wards\"). Il suo codice di distretto \u00e8 EC441.\nGeografia fisica.\nConfini.\nLa municipalit\u00e0 locale di Matatiele confina a nord e a ovest con il Lesotho, a est con quella di Greater Kokstad (Sisonke/KwaZulu-Natal), a sud con quella di Umzimvubu e a ovest con quella di Elundini (Ukhahlamba)."}
{"id": "2288784", "revid": "287204", "url": "https://it.wikipedia.org/wiki?curid=2288784", "title": "Unione Sportiva Cagliari 1963-1964", "text": "Questa pagina raccoglie i dati riguardanti l'Unione Sportiva Cagliari nelle competizioni ufficiali della stagione 1963-1964.\nStagione.\nNella stagione 1963-1964 il Cagliari disputa il campionato di Serie B, un torneo a venti squadre, che prevede tre promozioni e tre retrocessioni. Con 49 punti in classifica si piazza in seconda posizione ed \u00e8 promosso in Serie A. Con i sardi sono promossi il Varese che vince il torneo con 51 punti, ed il Foggia con 46 punti. Scendono in Serie C il Prato con 31 punti, l'Udinese con 29 punti ed il Cosenza con 26 punti.\nLa squadra Sarda ottiene in questa stagione, per la prima volta nella sua storia, la promozione in Serie A. Con Arturo Silvestri sulla panchina per il terzo anno consecutivo, e con l'arrivo di tre attaccanti Renzo Cappellaro dal Lecco, Ricciotti Greatti dalla Reggiana, ma soprattutto Luigi Riva pescato dal Legnano, il Cagliari pare pronto al grande salto, gi\u00e0 sfiorato in pi\u00f9 occasioni. Con un ruolino di marcia regolare, a parte un leggero calo a febbraio, con lo Stadio Amsicora imbattuto ed un attacco da faville, Ricciotti Greatti 12 reti, Renzo Cappellaro 9 reti, Luigi Riva e Danilo Torriglia 8 centri ciascuno, la squadra sarda dopo quarantaquattro anni di storia sale nella massima serie. Anche in Coppa Italia i rossoblu si fanno rispettare, superano nel primo turno la Lazio, nel secondo il Parma, cedendo il passo alla Fiorentina nel terzo turno."}
{"id": "2288785", "revid": "69794", "url": "https://it.wikipedia.org/wiki?curid=2288785", "title": "Triathlon internazionale Citt\u00e0 di Bardolino", "text": "Il Triathlon internazionale Citt\u00e0 di Bardolino \u00e8 una competizione di triathlon nata il 2 settembre del 1984 e che si svolge nel comune di Bardolino (VR), la prima competizione di triathlon organizzata in Italia, organizzata dalla G.S. Bardolino Triathlon di Dante Armanini, con la collaborazione tecnica delle societ\u00e0 sportive di Bardolino sotto l'egida della FITRI (Federazione Italiana Triathlon).\nPercorso.\nLe prove seguono le regole del triathlon olimpico: la frazione di nuoto di 1,5\u00a0km, quella di ciclismo da 40\u00a0km e la prova finale di corsa da 10\u00a0km.\nLa prova di nuoto parte da Punta Cornicello dalla quale gli atleti giungono a Riva Cornicello, al termine del Lungolago Lenotti a Bardolino. Se la temperatura dell'acqua \u00e8 inferiore ai 22\u00b0, gli atleti possono usare una muta di 3 millimetri.\nDal Lungolago Lenotti i concorrenti si spostano in zona cambio (all'interno del parco di Villa Carrara) per salire in bicicletta ed affrontare i 40\u00a0km della frazione ciclistica. Questa passa per Calmasino, Vallesana, Veronello, Pastrengo, Cavaion, Affi, Peagne, Cristiane e Caprino, Pesina, Costermano, Albar\u00e9 e San Colombano, per concludersi nuovamente a Bardolino, dove avviene l'ultimo cambio.\nLa frazione di corsa (10\u00a0km) si sviluppa su due giri del circuito di 5\u00a0km che costeggia le rive del lago, con passaggi anche dal centro abitato di Bardolino, favorevoli al pubblico che assiste all'evento, soprattutto in zona traguardo, al parco di Villa Carrara."}
{"id": "2288787", "revid": "56620", "url": "https://it.wikipedia.org/wiki?curid=2288787", "title": "Donellus", "text": ""}
{"id": "2288789", "revid": "124734288", "url": "https://it.wikipedia.org/wiki?curid=2288789", "title": "Sumatriptan", "text": "Il sumatriptan \u00e8 un agonista del recettore della 5-idrossitriptamina (detta anche serotonina), ed \u00e8 un principio attivo di indicazione specifica contro le sindromi cefaliche.\nIndicazioni.\nViene utilizzato come terapia contro attacchi in forma acuta dovuti alle emicranie, e nel caso di cefalea a grappolo.\nAvvertenze.\n\"Sindrome serotoninergica:\" l'assunzione concomitante di sumatriptan e altri farmaci ad azione serotomimetica quali inibitori selettivi della ricaptazione della serotonina (SSRI) e inibitori della ricaptazione della serotonina e della noradrenalina (SNRI) determina un aumento dei livelli di serotonina a livello centrale e pu\u00f2 causare sindrome serotoninergica pericolosa per la vita. I sintomi della sindrome serotoninergica comprendono confusione, allucinazioni, aumento del battito cardiaco, febbre, nausea, vomito, sudorazione, spasmi muscolari; in caso di comparsa di tali reazioni in seguito all'assunzione di sumatriptan, istituire una terapia di supporto adeguata. Sono stati riportati alcuni casi di sindrome serotoninergica causata dall'assunzione di sumatriptan in pazienti in terapia con farmaci ad azione serotomimetica (sertralina, paroxetina, litio, imipramina, amitriptilina) per la profilassi dell'emicrania. L'associazione tra sumatriptan e fluoxetina aumenta il rischio di sindrome serotoninergica; lasciare intercorrere almeno due settimane prima di assumere sumatriptan, poich\u00e9 la fluoxetina ed il suo metabolita norfluoxetina sono composti dotati di lunga emivita.\n\"Iperico:\" la co-somministrazione di triptani ed iperico pu\u00f2 causare un aumento dei livelli di serotonina ed un aumento del rischio di effetti avversi.\n\"Miocardite eosinofila:\" in letteratura \u00e8 descritto un caso di miocardite eosinofila associata all'assunzione di sumatriptan, probabilmente causata da una reazione di ipersensibilit\u00e0 al farmaco. In seguito a sospensione del sumatriptan e trattamento con prednisone, ACE-inibitori, beta-bloccanti e diuretici, entro otto mesi si \u00e8 verificato il recupero della funzionalit\u00e0 ventricolare.\n\"Gravidanza:\" l'impiego di sumatriptan durante la gravidanza pu\u00f2 determinare un aumento dell'incidenza di parti prematuri o di ridotto peso alla nascita. Gli studi clinici di comparazione con pazienti in gravidanza trattate con altri farmaci ad azione antiemicranica non hanno evidenziato un aumento del rischio di sviluppare malformazioni; l'incidenza di effetti congeniti causati dall'uso di sumatriptan in gravidanza \u00e8 risultata comparabile a quella riscontrata nella popolazione generale. La FDA ha inserito il sumatriptan in classe C per l'impiego in gravidanza (la classe C comprende i farmaci i cui studi sugli animali hanno rilevato effetti dannosi sul feto e per i quali non sono disponibili studi specifici sull'uomo, e i farmaci per i quali non sono disponibili studi n\u00e9 sull'uomo n\u00e9 sull'animale). La somministrazione di sumatriptan in gravidanza deve essere riservata ai casi di effettiva necessit\u00e0, dopo un'attenta valutazione del rapporto rischio/beneficio. Si raccomanda di assumere il minimo dosaggio efficace e di monitorare segni e/o sintomi riconducibili ad una eventuale tossicit\u00e0 del farmaco\n\"Allattamento:\" sono disponibili dati limitati riguardanti l'assunzione di sumatriptan durante l'allattamento. Il sumatriptan viene escreto nel latte materno; in uno studio clinico, la quantit\u00e0 di farmaco a cui il bambino viene esposto durante l'allattamento \u00e8 risultata pari a circa 3,5% della dose assunta dalla madre per via sottocutanea e non sembra causare effetti avversi. L'esposizione del bambino a sumatriptan pu\u00f2 essere ridotta evitando l'allattamento nelle 12 ore successive all'assunzione del farmaco\nControindicazioni.\nSconsigliato in caso di malattia cardiaca pregressa e insufficienza renale. Da evitare in caso di angina di Prinzmetal e cardiopatia ischemica. Da considerare che a causa della sonnolenza che il farmaco comporta la sua somministrazione pu\u00f2 interferire con la guida.\nCautela viene consigliata nella prescrizione di sumatriptan agli uomini &gt;\u00a055\u00a0anni, nelle donne in post-menopausa o nelle persone con storia di malattie cardiache.\nDosaggi.\nDa evitare la somministrazione per iniezione endovenosa.\nEffetti indesiderati.\nFra gli effetti collaterali pi\u00f9 frequenti si riscontrano iperemia, vertigini, eccessiva sonnolenza diurna, nausea, vomito.\nDolore al collo, sensazione di calore alla nuca e senso di pesantezza, sensazione di affaticamento muscolare, sensazione di oppressione toracica.\nIn rari casi l'abuso del farmaco pu\u00f2 causare solfoemoglobinemia."}
{"id": "2288790", "revid": "466539", "url": "https://it.wikipedia.org/wiki?curid=2288790", "title": "Jon Vickers", "text": "Biografia.\nSesto di otto figli, nel 1950, grazie a una borsa di studio, entr\u00f2 al conservatorio di Toronto, approdando poi nel 1957 alla compagnia del Covent Garden di Londra, dove debutt\u00f2 in \"Un ballo in maschera\".\nSeguirono, nell'arco di pochi anni, i debutti al Festival di Bayreuth e al Metropolitan Opera di New York (1960), che lo imposero tra i maggiori heldentenor della sua generazione. La sua fama crebbe rapidamente negli anni sessanta, soprattutto grazie alle appassionate interpretazioni dei grandi personaggi wagneriani, portandolo a calcare i maggiori palcoscenici internazionali, particolarmente in Germania e negli USA.\nHa dato il meglio di s\u00e9 come tenore drammatico (Otello, Radames, Sansone. Don Jos\u00e8, Canio) e, come detto, wagneriano (Parsifal, Tristano, Siegmund), mentre poco congeniali alla sua vocalit\u00e0 sono stati i ruoli lirici e belcantistici. Ci\u00f2 nonostante, specie nei primi anni di carriera, \u00e8 stato attivamente impegnato anche in ruoli da tenore lirico di opere di Donizetti e Cherubini (di particolare rilievo \"Medea\" con Maria Callas all'Opera di Dallas, replicata anche a Londra e alla Scala). Ha interpretato inoltre \"Manon Lescaut\", \"Tosca\", \"Un ballo in maschera\", \"Andrea Ch\u00e9nier\".\nInsieme a Mario Del Monaco \u00e8 stato secondo diversi critici il maggior Otello verdiano del dopoguerra, in particolare sotto l'aspetto interpretativo. Altri ruoli in cui ha lasciato una forte impronta sono stati Siegmund e Florestano.\nDotato di voce scura, potente, di timbro non bellissimo, ma di grande espressivit\u00e0, grazie anche alla notevole musicalit\u00e0 e alle considerevoli doti interpretative ha saputo ritagliarsi un posto di rilievo nel panorama tenorile degli anni sessanta e settanta."}
{"id": "2288791", "revid": "767487", "url": "https://it.wikipedia.org/wiki?curid=2288791", "title": "Josip Vrankovi\u0107", "text": "Collegamenti esterni.\n "}
{"id": "2288793", "revid": "889336", "url": "https://it.wikipedia.org/wiki?curid=2288793", "title": "Brookline (Massachusetts)", "text": "Brookline \u00e8 una citt\u00e0 degli Stati Uniti d'America facente parte della contea di Norfolk nello stato del Massachusetts. Confina con le citt\u00e0 di Boston e Newton.\nEtimologia.\nBrookline era conosciuta come un piccolo villaggio di nome \"Muddy River\" (un fiume che oggi costituisce parte del confine fra Brookline e Boston) ed era considerata sobborgo di Boston fino a che nel 1705 non fu costituita in citt\u00e0 indipendente. Essa prende nome dai ponti che formavano la linea della citt\u00e0 con le ex citt\u00e0 di Brighton e Roxbury, che oggi sono parte della citt\u00e0 di Boston.\nGeografia fisica.\nBrookline separa il grosso della citt\u00e0 di Boston (a parte uno stretto corridoio vicino al Charles River) dai suoi quartieri periferici di Allston/Brighton che hanno costituito la citt\u00e0 indipendente di Brighton fino alla sua annessione a Boston, avvenuta nel 1873."}
{"id": "2288794", "revid": "219110", "url": "https://it.wikipedia.org/wiki?curid=2288794", "title": "Disk Usage Analyzer", "text": "Disk Usage Analyzer (in italiano \"Analizzatore di utilizzo del disco\") \u00e8 un analizzatore grafico di uso del disco per GNOME.\nOriginariamente il software, denominato Baobab in riferimento all'omonimo albero del genere \"Adansonia\", faceva parte delle gnome-utils da cui \u00e8 stato separato con GNOME 3.4. Nel 2012 il programma \u00e8 stato riscritto in Vala.\nCaratteristiche.\nDisk Usage Analyzer pu\u00f2 facilmente scansionare sia l'intero albero del file system, o uno specifico ramo di directory richiesto dall'utente. Il suo uso non \u00e8 limitato ai dischi rigidi locali ma pu\u00f2 essere utilizzato per analizzare anche gerarchie di filesystem remoti attraverso i protocolli FTP, SSH, o WebDav."}
{"id": "2288799", "revid": "1543377", "url": "https://it.wikipedia.org/wiki?curid=2288799", "title": "Municipalit\u00e0 locale di Umzimvubu", "text": "Umzimvubu \u00e8 una municipalit\u00e0 locale (in inglese Umzimvubu Local Municipality) appartenente alla municipalit\u00e0 distrettuale di Alfred Nzo della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 197.551 abitanti.\nLa sede amministrativa e legislativa \u00e8 la citt\u00e0 di Mount Ayliff e il suo territorio si estende su una superficie di ed \u00e8 suddiviso in 24 circoscrizioni elettorali (\"wards\"). Il suo codice di distretto \u00e8 EC442.\nGeografia fisica.\nConfini.\nLa municipalit\u00e0 locale di Umzimvubu confina a nord con quelle di Greater Kokstad (Sisonke/KwaZulu-Natal) e Matatiele, a est con quella di Mbizana, a sud con quelle di Ntabankulu e Mhlontlo e a ovest con quella di Elundini (Ukhahlamba)."}
{"id": "2288803", "revid": "287204", "url": "https://it.wikipedia.org/wiki?curid=2288803", "title": "Unione Sportiva Cagliari 1962-1963", "text": "Questa pagina raccoglie i dati riguardanti l'Unione Sportiva Cagliari nelle competizioni ufficiali della stagione 1962-1963.\nStagione.\nNella stagione 1962-1963 il Cagliari disputa il campionato di Serie B, un torneo a 20 squadre che prevede tre promozioni e tre retrocessioni, con 38 punti si piazza in nona posizione a met\u00e0 classifica. Salgono in Serie A il Messina con 50 punti, e la coppia Lazio e Bari con 48 punti. Scendono in Serie C il Como con 31 punti. la Sambenedettese con 30 punti e la Lucchese con 21 punti.\nLa squadra sarda \u00e8 ancora affidata ad Arturo Silvestri, disputa un onorevole torneo cadetto, con Danilo Torriglia miglior realizzatore del torneo con undici reti, con sei reti un terzetto rossobl\u00f9 formato da Renato Ronconi, Antonio Congiu e Francesco Rizzo. In Coppa Italia la squadra di Silvestri subito eliminata al primo turno dalla Roma (1-5)."}
{"id": "2288807", "revid": "287204", "url": "https://it.wikipedia.org/wiki?curid=2288807", "title": "Josip Vrankovic", "text": ""}
{"id": "2288808", "revid": "287204", "url": "https://it.wikipedia.org/wiki?curid=2288808", "title": "Naratriptan", "text": "Il naratriptan \u00e8 un agonista della 5-idrossitriptamina, un principio attivo di indicazione specifica contro le sindromi cefaliche, non \u00e8 commerciato in Italia.\nIndicazioni.\nViene utilizzato come terapia contro attacchi in forma acuta dovuti alle emicranie.\nControindicazioni.\nSconsigliato in caso di malattia cardiaca pregressa e insufficienza renale.\nEffetti indesiderati.\nFra gli effetti collaterali pi\u00f9 frequenti si riscontrano vomito, vertigini, tachicardia, nausea."}
{"id": "2288809", "revid": "287204", "url": "https://it.wikipedia.org/wiki?curid=2288809", "title": "Etienne Vacherot", "text": ""}
{"id": "2288810", "revid": "287204", "url": "https://it.wikipedia.org/wiki?curid=2288810", "title": "Ephraim George Squier", "text": "Biografia.\nMentre era editore di un settimanale di Chillicothe (Ohio), la \"Scioto Gazette\", Squier collabor\u00f2 col fisico Edwin H. Davis alla stesura del libro \"Ancient Monuments of the Mississippi Valley\", edito nel 1848. Il lavoro fu una pietra miliare della ricerca scientifica statunitense, lo studio di una popolazione preistorica costruttrice di tumuli dell'America settentrionale, e prima uso dell'archeologia come disciplina scientifica. Il libro fu il primo volume della serie \"Contributions to Knowledge\" edita dallo Smithsonian Institution, nonch\u00e9 la sua prima pubblicazione.\nTra i principali risultati raggiunti da Squier e Davis vi fu l'approccio sistematico per l'analisi e la documentazione dei siti esaminati, tra cui Great Serpent Mound a Peebles, in Ohio, che scoprirono nel 1846, e la mappatura del gruppo di villaggi di Chillicothe, restaurati utilizzando i loro dati ed oggi facenti parte dell'Hopewell Culture National Historical Park.\nTra il 1846 ed il 1869 Squier fu un diplomatico, rappresentando gli Stati Uniti in America latina. Uno degli obbiettivi raggiunti fu il trattato di Clayton-Bulwer. In questo periodo condusse studi archeologici ed etnologici, soprattutto in Honduras ed in Per\u00f9.\nSpos\u00f2 Miriam Florence Folline nel 1858 da cui divorzi\u00f2 nel 1873 senza avere figli."}
{"id": "2288816", "revid": "320578", "url": "https://it.wikipedia.org/wiki?curid=2288816", "title": "Il diario di Anna Frank (2007)", "text": ""}
{"id": "2288818", "revid": "599013", "url": "https://it.wikipedia.org/wiki?curid=2288818", "title": "Alan Gregov", "text": ""}
{"id": "2288819", "revid": "181699", "url": "https://it.wikipedia.org/wiki?curid=2288819", "title": "Archivio Famiglia Berneri", "text": "L\u2019Archivio Famiglia Berneri-Aurelio Chessa \u00e8 un archivio bibliotecario e documentale custodito attualmente presso la Biblioteca Panizzi di Reggio Emilia. Esso \u00e8 costituito da un'importante documentazione avente come soggetto l'anarchismo italiano ed internazionale.\nNervi nel 1962 \u00e8 il posto dove nasce l'archivio ad opera di Aurelio Chessa.Aurelio Chessa era fornaio in Egitto, in seguito ferroviere, dal 1945 raccoglie la documentazione relativa al movimento anarchico assieme a quella ricevuta da suo zio e dopo che muore Giovanna Caleffi , moglie di Camillo Berneri la figlia Giliana gli d\u00e0 in gestione l'archivio della famiglia Camillo Berneri nasce quindi questa importante organizzazione che tenta di esser la memoria del movimento anarchico e si sviluppa viepi\u00f9 al passar del tempo. La divulgazione dei materiali inizia a met\u00e0 degli anni '60 ed Aurelio Chessa visita diverse citt\u00e0 per incrementare la raccolta raccogliendo sia documenti che testimonianze: Pistoia, Iglesias, Genova, Pistoia, Canosa di Puglia, Cecina.Quando muore Aurelio a Reggio Emilia la curatrice dell'archivio \"Berneri Chessa\" diviene Fiamma figlia di Aurelio, l'archivio vien ampliato con la documentazione del fondo Centro Studi Sociali Pietro Gori ,nella fattispecie ha acquisito la Biblioteca del \"Circolo di Studi Sociali Pietro Gori\" che era locata a Genova Rivarolo , nel contempo si sviluppa una robusta rete di rapporti con organizzazioni analoghe e di pubblicazioni collaborando con le edizioni R.L., Collana Vallera e \"Volont\u00e0\" .Negli anni '60 Aurelio Chessa segue con costanza \"L'Internazionale\" e i Gruppi di iniziativa anarchica che egli stesso contribuisce a fondare come scissione della FAI nel 1965 e fino all'inizi degli anni '70, a Genova, \u00e8 promotore dei \"Gruppi Anarchici Riuniti\" essendo responsabile della sede di Via degli Embriaci a Genova attualmente esistente e che fa comunque ancora capo al movimento anarchico. Documentazione presente nell'archivio \"Berneri Chessa\" \u00e8 anche quella inerente al fuoriuscitismo, all'antifascismo, alla rivoluzione spagnola e alla storia del movimento operaio."}
{"id": "2288824", "revid": "138365", "url": "https://it.wikipedia.org/wiki?curid=2288824", "title": "Il diario di Anna Frank (2008)", "text": ""}
{"id": "2288827", "revid": "767487", "url": "https://it.wikipedia.org/wiki?curid=2288827", "title": "Lingua nahuatl huaxteca orientale", "text": "La Lingua nahuatl huaxteca orientale \u00e8 un dialetto nahuatl parlato da circa 410\u00a0000 persone (cifra riferita al 1991) nella parte orientale della regione della Huasteca in Messico, diffusa in oltre 1500 villaggi degli Stati di Hidalgo, e le fasce settentrionali di Veracruz e Puebla.\nSecondo il SIL International di Ethnologue, esiste una mutua intelligibilit\u00e0 dell'85% tra la lingua nahuatl huaxteca occidentale e quella orientale. Il 50% di coloro che parlano la lingua nahuatl huaxteca orientale non conoscono lo spagnolo."}
{"id": "2288836", "revid": "2018934", "url": "https://it.wikipedia.org/wiki?curid=2288836", "title": "Peonio di Mende", "text": "L'unica opera che pu\u00f2 essergli attribuita con certezza \u00e8 la statua di Nike trovata negli scavi di Olimpia nel 1875, originariamente posta su un pilastro marmoreo a sezione triangolare ancora presente sul posto. Secondo l'iscrizione posta sulla base, la statua fu dedicata dai cittadini di Messenia e Naupatto dopo una vittoria riportata in una non specificata battaglia. \u00c8 Pausania (V, 26, 1) ad aggiungere che, secondo i Messeni, l'occasione della dedica fu la battaglia di Sfacteria.\nL'iscrizione sulla base della \"Nike in volo\" indica Peonio anche come vincitore della gara per la realizzazione degli acroteri del Tempio di Zeus ad Olimpia (circa 430-420 a.C.), mentre la presunta partecipazione di Peonio alla decorazione del frontone occidentale \u00e8 un errore di Pausania."}
{"id": "2288837", "revid": "599013", "url": "https://it.wikipedia.org/wiki?curid=2288837", "title": "Franjo Arapovi\u0107", "text": ""}
{"id": "2288838", "revid": "174925", "url": "https://it.wikipedia.org/wiki?curid=2288838", "title": "Paionos di Mende", "text": ""}
{"id": "2288839", "revid": "287204", "url": "https://it.wikipedia.org/wiki?curid=2288839", "title": "Franjo Arapovic", "text": ""}
{"id": "2288845", "revid": "281901", "url": "https://it.wikipedia.org/wiki?curid=2288845", "title": "Stemma di Catania", "text": "Lo stemma della Citt\u00e0 di Catania \u00e8 costituito da uno scudo con lo sfondo azzurro, timbrato dalla corona reale aragonese e recante, nella parte inferiore, la legenda che riporta la sigla \u201cS.P.Q.C.\u201d. Al centro \u00e8 presente un elefante posto di profilo di colore rosso porpora con le zanne rivolte a sinistra (destra araldica), sopra di esso \u00e8 presente una lettera \u201cA\u201d maiuscola anch'essa di colore rosso.\nBlasonatura.\nLo stemma, approvato con D.C.G. dell'11 agosto 1934 e trascritto nei registri della Consulta Araldica il 14 agosto, ha la seguente blasonatura:\nLa descrizione del gonfalone \u00e8 la seguente:\nSpiegazione degli elementi.\nGli elementi che compongono lo stemma sono:\nIl gonfalone presenta le seguenti caratteristiche: lo stemma riportato \u00e8 leggermente differente da quello presente \"a solo\", la lettera \u201cA\u201d \u00e8 sostituita da \u00abS. Agata armata, alla destra, della spada posta in sbarra, e, alla sinistra, di uno scudo ovale d'oro con l'effigie di un'aquila d'argento a volo abbassato\u00bb. Questa rappresentazione dell'emblema si ricollega allo \"stemma grande\" usato nel XV secolo per i privilegi che viene descritto cos\u00ec: \u00ab\"Li armi di la chitati videlicet la figura di la gloriusa sancta Agatha et lu elephanti di sucta\"\u00bb.. Sono inoltre presenti le legende a destra ed a sinistra e sotto lo scudo, su nastro svolazzante il motto: . Questi motti sono probabilmente da collegare alla funzione avuta da Catania nella difesa del regno contro le ribellioni di citt\u00e0 e feudatari durante il secolo XIV. I colori presenti (verde, rosso-amaranto, celeste, sono i colori della citt\u00e0) si ricollegano al gonfalone in uso nel 1929. Il verde potrebbe essere il verde-ulivo di Sant'Agata oppure, in alternativa, simbolo di libert\u00e0; l'azzurro era il colore del gonfalone civico in uso nel XVII secolo mentre il rosso-amaranto (\"cremesino\") era il colore del gonfalone regio cos\u00ec come della dinastia di Aragona.\nStoria.\nLo stemma ebbe origine, con tutta probabilit\u00e0, dal passaggio della citt\u00e0 dal governo del vescovo-conte al demanio regio avvenuto nel 1239 ad opera di Federico II. Ci\u00f2 signific\u00f2 che la citt\u00e0 poteva governarsi autonomamente e quindi sorse la necessit\u00e0, sull'esempio delle coeve citt\u00e0 comunali dell'Italia settentrionale, di dotarsi di un simbolo che rappresentasse l'autonomia raggiunta e si contrapponesse a quello del passato dominio vescovile (San Giorgio). La scelta cadde naturalmente sull'elefante di pietra lavica con cui la citt\u00e0 veniva da tempo identificata; infatti gi\u00e0 in una relazione della seconda met\u00e0 del secolo X (durante la dominazione islamica), ad opera del geografo Al-Muqaddasi, della citt\u00e0 di \"Qat\u0101niya\" viene detto che \u00abSi chiama anche Mad\u012bnat al-F\u012bl (Citt\u00e0 dell'Elefante)\u00bb e Idrisi (che la riporta come \"Balad al-f\u00eel\"), presente in Sicilia dal 1145 al 1164, aggiunse che l'elefante \u00abcon cui essa divenne famosa \u00e8 un talismano di pietra della forma di quell'animale, che in antico stava sulla cima di un alto edificio\u00bb.\nLa rappresentazione pi\u00f9 antica dello stemma, immediatamente precedente il 1376, \u00e8 quella presente sul basamento del busto di Sant'Agata, dove \u00e8 situato uno scudo riportante un elefante di profilo rivolto a sinistra con la proboscide rialzata e sormontato da una \u201cA\u201d gotica (formula_1).\nSuccessivamente si ha notizia che nel XV secolo gli uffici comunali usavano due sigilli: uno grande per i privilegi e uno piccolo per gli usi amministrativi correnti. La differenza probabilmente consisteva nelle presenza di una figura femminile (probabilmente Sant'Agata) nel primo, sostituita dalla lettera \u201cA\u201d nel secondo. Due successive rappresentazioni, una del 1572 l'altra del 1594, riportano uno stemma molto simile a quello attualmente presente nel gonfalone. Nel secolo XVII il punzone del sigillo grande, tuttora presente presso l'archivio comunale, si presenta in una forma molto pi\u00f9 \u201cornata\u201d: \u00abdi forma rotonda con l'aggiunta di un putto reggente un elmo, porta tutto attorno la scritta: \"Catana urbs clariss ; tutrix regni in omni fortuna fideliss: et antiquum domicilium regnum\". Al centro, ai due lati dello stemma, lungo un nastro, la scritta \u201c\"invictas supero \u2014 castigo rebelles\"\u201d\u00bb. In seguito Sant'Agata viene sostituita, erroneamente, da Minerva (Atena), equivoco che si trasciner\u00e0 fino al 1928, anno in cui il vecchio stemma rappresentante una \u00abgigantesca Athena a terra, quasi addossata all'elefante, sullo scudo la civetta, uccello sacro della dea, il \u03a3 monogramma della sapienza, e la A monogramma di Athena (o di Atene o anche di Agathodemon)\u00bb verr\u00e0 dismesso. Nello stesso anno si inizieranno le pratiche per l'approvazione del nuovo stemma e gonfalone che giungeranno a termine nel 1934. Al nuovo stemma venne imposto, in ossequio al , il capo del Littorio, dopo la caduta del fascismo.\nBandiera.\nLa bandiera cittadina riprende i due colori dello stemma, rosso e azzurro, in un drappo diviso verticalmente con il rosso dalla parte dell'asta."}
{"id": "2288846", "revid": "339392", "url": "https://it.wikipedia.org/wiki?curid=2288846", "title": "Principe Henry, Duca di Gloucester", "text": ""}
{"id": "2288849", "revid": "56588", "url": "https://it.wikipedia.org/wiki?curid=2288849", "title": "Sede titolare di Cittanova", "text": ""}
{"id": "2288852", "revid": "713168", "url": "https://it.wikipedia.org/wiki?curid=2288852", "title": "Banca di Credito Cooperativo San Barnaba", "text": "La Banca di Credito Cooperativo \"San Barnaba\" \u00e8 una societ\u00e0 cooperativa a mutualit\u00e0 prevalente della provincia di Roma, con sede principale nella citt\u00e0 di Marino ed area di competenza gravitante sui comuni di Castel Gandolfo, Ciampino, Frascati, Grottaferrata, Marino, Monte Porzio Catone, Monte Compatri, Rocca di Papa, Rocca Priora e Roma. L'istituto bancario \u00e8 iscritto nell'Associazione bancaria italiana (codice ABI 8964) nell'ambito del gruppo del credito cooperativo, nella federazione delle BCC del Lazio Umbria Sardegna.\nStoria.\nLa banca \u00e8 stata fondata a Marino il 29 luglio 1909, sulla scia dello sviluppo della casse rurali, con la denominazione di Cassa Cattolica di Credito Cooperativo Agrario di Marino (nome successivamente cambiato in Cassa Rurale Cattolica \"San Barnaba\") per iniziativa dell'allora abate parroco della basilica collegiata di San Barnaba monsignor Guglielmo Grassi. Marino, come l'intera area dei Castelli Romani, aveva all'epoca un'economia quasi esclusivamente legata al settore primario, e soprattutto alla viticoltura: in seguito, con il passare degli anni, si svilupparono anche l'artigianato ed il settore secondario. L'istituto, nelle finalit\u00e0 immaginate da monsignor Grassi, doveva incentivare lo sviluppo economico del territorio combattendo il triste fenomeno dell'usura.\nNel tempo l'istituto ha aperto un'altra filiale nel comune di Marino presso la frazione di Cava dei Selci, espandendosi in seguito nei comuni vicini con l'apertura della filiale di Grottaferrata nel 2002 e della filiale di Ciampino nel 2008. L'attuale statuto sociale \u00e8 stato approvato il 22 maggio 2005, e il periodo di esistenza della societ\u00e0 \u00e8 stato prolungato fino al 2050, ovviamente con possibilit\u00e0 di proroga. Attualmente, i soci della banca sono 1213.\nAttivit\u00e0.\nLa BCC \"San Barnaba\" presso le sue quattro sedi territoriali offre servizi di conto corrente, deposito a risparmio, certificati di deposito, mutuo e credito chirografario, finanziamento diretto, credito agrario, artigiano e commerciale, custodia titoli, cassette di sicurezza, bancomat e carta di credito, pagamento delle pensioni INPS, \"home banking\". Inoltre, presso la filiale di Grottaferrata \u00e8 attivo un negozio finanziario."}
{"id": "2288858", "revid": "76963", "url": "https://it.wikipedia.org/wiki?curid=2288858", "title": "Masami Okui", "text": "\u00c8 nota principalmente per aver cantato molte sigle di anime e serie televisive, come \"La rivoluzione di Utena\", \"Slayers\", \"Akihabara denn\u014d gumi\" e \"Il club della magia!\". \u00c8 un membro del JAM Project. Ha pubblicato 23 album e oltre 40 singoli.\nBiografia.\nMasami Okui entr\u00f2 a far parte di un gruppo musicale durante le scuole medie. Si iscrisse quindi alla \u014csaka University Of Arts, ma lasci\u00f2 successivamente gli studi per dedicarsi completamente alla musica, trasferendosi a Tokyo. Nel 1988 divenne la corista della cantante Yuki Sait\u014d e partecip\u00f2 a vari concerti.\nNel 1993 incise il suo primo singolo, intitolato \"Dare Yori mo Zutto...\", che fu utilizzato come sigla di chiusura della serie anime OAV \"The Girl from Phantasia\". Nel 1995 realizz\u00f2 il suo primo album, \"Gyuu\", per l'etichetta King Records. Nel 2001 inizi\u00f2 la sua prima tourn\u00e9e in Giappone, \"okui, masami concert tour 2002 -crossroad-\". Nel 2003 fond\u00f2 una casa discografica, la \"evolution\" e debutt\u00f2 come cantante del JAM Project.\nDal 2006 Masami Okui conduce la trasmissione televisiva \"@Tunes\" in onda su TV Yokohama, dedicato alla musica degli anime. Nel 2008 \u00e8 stato pubblicato un album contenente tutti i suoi successi, per festeggiare i quindici anni della sua carriera."}
{"id": "2288859", "revid": "125644494", "url": "https://it.wikipedia.org/wiki?curid=2288859", "title": "Richard, duca di Gloucester", "text": "Biografia.\nIl principe Richard, duca di Gloucester, membro della casa Windsor in quanto figlio del principe Henry, precedente duca di Gloucester e nipote del re Giorgio V del Regno Unito \u00e8 il pi\u00f9 giovane dei nipoti del re Giorgio V e cugino della regina Elisabetta II del Regno Unito.\nS.A.R. principe Richard venne battezzato nella cappella privata del castello di Windsor il 20 ottobre 1944 dall'arcivescovo Cosmo Lang e suoi padrini furono la regina consorte Elizabeth Bowes-Lyon (la futura regina madre), la contessa d'Athlone, il duca di Buccleuch, il marchese di Cambridge, la principessa Maria di Schleswig-Holstein, lady Sybil Phipps e il conte Alexander di Tunisi. A causa della guerra, non venne rivelato dai giornali locali l'esatto luogo del suo battesimo, limitandosi all'indicazione della cerimonia avvenuta \"in una cappella privata in Inghilterra\".\nQuando aveva solo 4 mesi di vita, S.A.R. il duca accompagn\u00f2 i propri genitori in Australia, dove suo padre venne nominato governatore generale rimanendo in carica dal 1945 al 1947. La famiglia fece ritorno a Barnwell Manor nel 1947.\nDopo una prima educazione presso un tutore a casa, il principe Richard frequent\u00f2 la scuola Wellesley House presso Broadstairs e poi l'Eton College. Nel 1963 al Magdalene College di Cambridge si iscrisse alla facolt\u00e0 di architettura diplomandosi nel 1966 e cominciando subito a collaborare con il ministero dei lavori pubblici. Intenzionato a seguire unicamente la carriera di architetto, l'improvvisa morte del fratello maggiore lo pose in linea diretta di successione al ducato patrilineare come tale egli dovette abbandonare la propria passione per assolvere ai doveri reali. Il duca ha rappresentato la regina Elisabetta II alla cerimonia di inizio mandato del papa Francesco e molti altri.\nDal 1974, anno della morte del padre, detiene il titolo del duca di Gloucester. Nella linea di successione al trono occupa la trentunesima posizione.\nMatrimonio e figli.\nL'8 luglio 1972 il principe Richard spos\u00f2 la danese Birgitte van Deurs, figlia di Asger Henriksen e di Vivian van Deurs, nella chiesa di sant'Andrea di Barnwell nel Northamptonshire.\nLe loro Altezze reali il duca e la duchessa di Gloucester hanno tre figli:"}
{"id": "2288862", "revid": "110157", "url": "https://it.wikipedia.org/wiki?curid=2288862", "title": "San Crist\u00f3bal Ecatepec", "text": "Ecatepec (termine nahuatl per \"collina del vento\") fu un \"altepetl\" o Citt\u00e0-Stato azteco situato nella Valle del Messico. Oggi \u00e8 un villaggio centrale e capoluogo del comune di Ecatepec de Morelos.\nStoria.\nTra il 1428 ed il 1539 Ecatepec fu governata dai \"tlatoani\" (letteralmente \"oratori\"). I \"tlatoque\" (plurale di \"tlatoani\") di Ecatepec erano strettamente imparentati con la dinastia che regn\u00f2 su Tenochtitl\u00e1n.\nIn seguito Diego Huanitzin fu nominato anche tlatoani di Tenochtitlan da Antonio de Mendoza, vicer\u00e9 della Nuova Spagna."}
{"id": "2288863", "revid": "339392", "url": "https://it.wikipedia.org/wiki?curid=2288863", "title": "Ecat\u00e9pec", "text": ""}
{"id": "2288864", "revid": "19933", "url": "https://it.wikipedia.org/wiki?curid=2288864", "title": "Tlatoque", "text": ""}
{"id": "2288868", "revid": "260133", "url": "https://it.wikipedia.org/wiki?curid=2288868", "title": "Nikolaj F\u00ebdorov", "text": ""}
{"id": "2288874", "revid": "110157", "url": "https://it.wikipedia.org/wiki?curid=2288874", "title": "Kosmix", "text": "Kosmix \u00e8 stata un'azienda indiana che sostiene e sviluppa un sito web che consente di ottenere notizie aggiornate ricavate da svariate fonti; questo servizio si serve di un motore di ricerca innovativo che sembra in grado di fornire risultati di spettro pi\u00f9 ampio di quanto riescano a ottenere altri servizi si ricerca sul Web.\nKosmix propone un approccio differente a quello della gran parte dei motori di ricerca in quanto in molti risultati genera una sorta di \"guida\" per muoversi nel complesso delle informazioni raccolte. Questa guida contiene immagini, video, argomenti correlati, risposte a questioni in relazione con l'oggetto della richiesta, prodotti collegati, rassegne ecc.; il criterio seguito \u00e8 quello di raccogliere e strutturare il maggior numero di aspetti dell'oggetto della ricerca, utilizzando algoritmi che cercano di imitare le attivit\u00e0 che gli uomini svolgono manualmente per aggregare queste varie informazioni.\nLa societ\u00e0 \u00e8 stata fondata da due giovani indiani di Mumbai, Anand Rajaraman e Venky Harinarayan, laureatisi all'Universit\u00e0 di Madras i quali, dopo alcune esperienze nella costruzione di motori di ricerca, hanno progettato e realizzato il motore sul quale si basa la loro azienda.\nLa Kosmix lanci\u00f2 nel 2007 il portale \"RightHealth\" specializzato nella ricerca e nell'aggregazione di informazioni mediche il quale ."}
{"id": "2288875", "revid": "22475", "url": "https://it.wikipedia.org/wiki?curid=2288875", "title": "Roller Club Biasca", "text": "Il Roller Club Biasca \u00e8 una squadra di hockey su pista avente sede a Biasca nel Canton Ticino.\nLa squadra disputa le proprie gare interne presso il Palaroller a Biasca.\nStoria.\n\u00c8 l'unico club della specialit\u00e0 attivo nella Svizzera italiana. \u00c8 stato costituito nel settembre 1985 e da allora \u00e8 iscritto alla Federazione Svizzera di hockey su rotelle (FSRH).\nIl club si compone di tre formazioni, iscritte ai rispettivi campionati nazionali di categoria, e di una scuola hockey per l'avviamento al pattinaggio e alla pratica dell'hockey.\nLa formazione principale \u00e8 iscritta al campionato di Lega Nazionale A, mentre le formazioni giovanili sono impegnate nei relativi campionati nazionali.\nRappresenta il Canton Ticino nelle competizioni a livello nazionale e, grazie ai suoi esponenti di spicco selezionati nelle varie rappresentative del paese, pure a livello internazionale.\nHa conquistato il titolo di Campione svizzero di Divisione Nazionale B nel 1990 e nel 1992.\nHa ricevuto nel 1989 e nel 1992 il riconoscimento al merito sportivo del Comune di Biasca e nel 1993 quello dell'Associazione giornalisti sportivi del Canton Ticino.\nDal 1997 si \u00e8 insediato nel suo nuovo palazzetto polifunzionale per l'hockey su pista, denominato \"Palaroller\".\nOrganico.\nRosa 2017-2018.\n\"Rosa aggiornata al 15 marzo 2018.\"\n "}
{"id": "2288876", "revid": "339392", "url": "https://it.wikipedia.org/wiki?curid=2288876", "title": "Principe Richard, Duca di Gloucester", "text": ""}
{"id": "2288877", "revid": "124996468", "url": "https://it.wikipedia.org/wiki?curid=2288877", "title": "Universit\u00e0 telematica &quot;Guglielmo Marconi&quot;", "text": "L'Universit\u00e0 degli Studi Guglielmo Marconi \u00e8 un'universit\u00e0 non statale, con sede in Roma, legalmente riconosciuta dal Ministero dell'istruzione, dell'universit\u00e0 e della ricerca dal 2004.\nOltre alla sede centrale di Roma, con il tempo si sono affiancate le sedi decentrate nazionali di Cagliari, Capalbio, Catania, Cento, Cosenza, Firenze, Gela, Messina, Milano, Napoli, Palermo, Prato, Reggio Calabria, Sestri Levante, Trani e una sede internazionale ad Atene.\nStoria.\nL'ateneo \u00e8 stato promosso dalla fondazione Tertium, originariamente un consorzio formato da Cassa di Risparmio di Roma, Consorzio Interuniversitario FOR.COM (\"Formazione per la comunicazione\"), Wind Telecomunicazioni, Cassa di Risparmio in Bologna, Nuove tecnologie Informatiche s.r.l. e Associazione Nazionale Famiglie Emigrati. Nel 2005 ha promosso la costituzione di un consorzio internazionale di atenei, la \"GUIDE Association\", che oggi comprende 120 associati.\nStruttura.\nL'ateneo \u00e8 articolato in sei facolt\u00e0:\nMentre le attivit\u00e0 di ricerca sono organizzate in sei dipartimenti:"}
{"id": "2288889", "revid": "125823462", "url": "https://it.wikipedia.org/wiki?curid=2288889", "title": "Leonid Osipovi\u010d Pasternak", "text": "Biografia.\nLeonid Pasternak \u00e8 nato a Odessa in una famiglia ebrea. Erano cinque bambini ed il padre era albergatore.\nDal 1878 al 1881, studia il disegno in una scuola di Odessa, poi entra alla facolt\u00e0 di medicina dell'Universit\u00e0 statale di Mosca. Dal 1883 al 1885, studia alla facolt\u00e0 di diritto dell'universit\u00e0 di Nuova Russia a Odessa.\nContemporaneamente, Pasternak si dedica al disegno e allo studio della pittura. Frequenta nel 1882 l\"'atelier\" di Sorokin e pi\u00f9 tardi prende corsi d'acquaforte con Ivan Ivanovi\u010d \u0160i\u0161kin. Poi, nel mezzo degli anni 1880, se ne va a Monaco di Baviera (Regno di Baviera), all'accademia delle Belle Arti. Studia con Herterich e Lizen-Meyer.\nIl collezionista Pavel Michajlovi\u010d Tret'jakov gli compra il riquadro \"Lettera di casa\" per la sua Galleria Tret'jakov, e Pasternak decide allora di muoversi a Mosca. Nel 1889, si sposa con Rosalie Isidorovna Kaufmann.\nPartecipa alle esposizioni dei Peredvi\u017eniki, e diviene membro dell'unione artistica \"Mir iskusstva\" (letteralmente il \"Mondo dell'arte\"). Poi insegna all'Accademia di pittura di Mosca, ma rifiuta di domandare il battesimo.\nIllustra parecchie opere di Lev Tolstoj, cui fu legato da venerazione e amicizia.\nDopo la Rivoluzione, Pasternak ottiene il diritto di andare a farsi sanare in Germania. Parte con la moglie e le figlie, nel 1921, per sistemarsi a Monaco di Baviera. Non torner\u00e0 mai in U.R.S.S..\nIn esilio, fa i ritratti di \u0116jzen\u0161tejn, di Rainer Maria Rilke, di D. Osborne. Si trasferisce in Palestina nel 1924.\nCrescendo i pericoli, all'epoca del Terzo Reich, emigra con la famiglia a Londra, nel 1938, dove la moglie muore l'anno successivo.\nMuore a Oxford il 31 maggio 1945."}
{"id": "2288891", "revid": "767487", "url": "https://it.wikipedia.org/wiki?curid=2288891", "title": "Giustizia nel tempo di guerra", "text": "Giustizia nel tempo di guerra \u00e8 un documentario del 2003, diretto dal regista Fabrizio Lazzaretti.\nTrama.\n\u00c8 la ricostruzione della tragica vicenda di Giacomo Turra."}
{"id": "2288897", "revid": "119982", "url": "https://it.wikipedia.org/wiki?curid=2288897", "title": "Logorroico", "text": ""}
{"id": "2288898", "revid": "1543377", "url": "https://it.wikipedia.org/wiki?curid=2288898", "title": "Conferenza sull'oceano Artico", "text": "La prima Conferenza sull'oceano Artico si \u00e8 tenuta ad Ilulissat, in Groenlandia, dal 27 al 29 maggio 2008.\nCinque Paesi, Canada, Danimarca, Norvegia, Russia e Stati Uniti si sono riuniti per discutere temi chiave relativamente all'oceano Artico.\nIl vertice \u00e8 stato significativo in termini di piani per regolamentazioni ambientali, sicurezza marittima, prospezioni minerarie e trasporti. Prima della conclusione del vertice, i partecipanti hanno annunciato ed esposto la Dichiarazione di Ilulissat.\nLa conferenza \u00e8 stata la prima ad essersi tenuta a livello ministeriale insieme alle cinque potenze regionali.\nIl tutto \u00e8 avvenuto su invito di Per Stig Moller, ministro degli Esteri della Danimarca, e Hans Enoksen, groenlandese, primo ministro nel 2007 dopo diverse dispute territoriali nella regione artica.\nMoller ha dichiarato: \u00abDobbiamo continuare a soddisfare i nostri obblighi in zona artica fino alla decisione presa dalle Nazioni Unite che hanno il diritto verso il mare e le risorse della regione. Dobbiamo concordare su regole e che cosa fare se i cambiamenti climatici rendono pi\u00f9 spedizioni possibili. Abbiamo bisogno di inviare un segnale politico comune per entrambe le nostre popolazioni e il resto del mondo, dobbiamo comunicare che i cinque Stati costieri affronteranno in modo responsabile le opportunit\u00e0 e le sfide che si presenteranno\u00bb.\nLo scioglimento del ghiacciaio di Ilulissat \u00e8 stato un adeguato contesto di riferimento per la conferenza.\nI partecipanti dei vari ministeri sono stati i seguenti:\nControversie.\nL'inserimento di alcuni membri del Consiglio artico e l'esclusione di altri (popolazioni indigene, Finlandia, Islanda e Svezia) fu causa di alcune polemiche.\nDifendendo la decisione della Danimarca di escludere alcuni membri del consiglio, Thomas Winker, capo del Dipartimento di legge internazionale della Danimarca afferm\u00f2 che \u00abl'incontro di Ilulissat non \u00e8 in concorrenza con il Consiglio artico. Le questioni che discuteremo saranno questioni su quale sia la \"[sic]\" responsabilit\u00e0 dei cinque Stati costieri dell'oceano Artico\u00bb.\nLa reazione di Aqqaluk Lynge, un politico groenlandese ex presidente dell'Inuit Circumpolar Conference, riguardava il fatto che gli indigeni dell'Artico sono stati marginalizzati. \u00abAnche gli inuit hanno la loro sovranit\u00e0\u00bb."}
{"id": "2288900", "revid": "486946", "url": "https://it.wikipedia.org/wiki?curid=2288900", "title": "Nuova SP 91 della Val Calepio", "text": ""}
{"id": "2288901", "revid": "3115", "url": "https://it.wikipedia.org/wiki?curid=2288901", "title": "Fabrizio Lazzaretti", "text": "Biografia.\nNegli anni 80 lavora come Filmmaker freelance presso la sede Rai di Londra successivamente si sposta a New York, alla Rai Corporation, con le stesse mansioni. Rientrato in Italia lavora principalmente per Rai 3, realizzando diversi reportage e documentari e collaborando alla trasmissione Report come regista di sedici puntate tra il 1999 e il 2000.In alcuni dei suoi documentari ha seguito le attivit\u00e0 dell'ONG Emergency in Afghanistan, e con \"Domani torno a casa\" anche in Sudan. I suoi lavori hanno ricevuto diversi riconoscimenti internazionali e oltre che in Italia sono stati trasmessi all'estero da BBC (UK) - ZDF-Arte (Germania - Francia) - PBS (Stati Uniti) - TVOntario (Canada) - NPS e VPRO (Olanda) - YLE TV2 (Finlandia) - Czech TV (Repubblica Ceca ) - TSI (Svizzera) - TV Catalunya (Spagna) - SBS (Australia)."}
{"id": "2288909", "revid": "1552438", "url": "https://it.wikipedia.org/wiki?curid=2288909", "title": "Scelta della nazione organizzatrice della fase finale del campionato mondiale di calcio", "text": "Dal 1928 la FIFA, per assegnare l'organizzazione del Campionato mondiale di calcio, ha dovuto verificare dettaglio per dettaglio le candidature delle varie nazioni interessate a ospitare l'evento. Finora la Coppa del Mondo si \u00e8 disputata in quattro continenti diversi (Europa, Asia, Sud America e Nord America) e nel 2010 si \u00e8 tenuta per la prima volta in Africa.\nCampionato mondiale di calcio 1930.\nPrima del Congresso in cui sarebbe stata presa la decisione, una serie di ritiri portarono alla scelta forzata dell'Uruguay. Paesi Bassi e Ungheria rinunciarono per motivi economici, poi fu la Spagna a rinunciare appoggiando la candidatura italiana. In seguito per\u00f2 anche l'Italia si ritir\u00f2 dalla corsa per via del poco tempo a disposizione per organizzare il torneo. Il Congresso FIFA riunito a Barcellona il 18 maggio 1929 assegn\u00f2 il torneo all'Uruguay senza che ci fosse una votazione.\nCampionato mondiale di calcio 1934.\nLa Svezia si ritir\u00f2 dalla corsa prima del voto, lasciando l'Italia come unica candidata. La decisione fu ratificata nel Congresso FIFA di Stoccolma e resa pubblica a Zurigo il 14 maggio 1932. La FIGC per\u00f2 accett\u00f2 l'incarico con riserva, sciogliendola ufficialmente solo il 9 ottobre.Fu l'unica edizione in cui anche la nazionale del Paese organizzatore dovette passare il turno di qualificazione per accedere alla fase finale e la prima volta in cui i detentori (l') non parteciparono - per protesta, in quanto molte selezioni europee avevano disertato la rassegna platense del 1930.\nCampionato mondiale di calcio 1938.\nPer l'edizione 1938 si candidarono tre nazioni. La grande favorita della vigilia era l'Argentina, in quanto dopo un'edizione in Europa si riteneva preferibile organizzarne una in Sudamerica. Per la prima volta nessuna nazione si ritir\u00f2 dalla corsa e fu necessario una votazione. La scelta venne presa il 13 agosto 1936 nel Congresso FIFA di Berlino: erano previsti due turni e alla fine del primo spoglio la candidata con meno voti sarebbe stata eliminata. Tuttavia la Francia ebbe pi\u00f9 della met\u00e0 delle preferenze gi\u00e0 al primo scrutinio, pertanto non fu necessaria una seconda votazione.\nCampionato mondiale di calcio 1942.\nLa nazione sudamericana, il cui movimento calcistico era in fortissima ascesa, si candid\u00f2 per ospitare l'evento dopo due rassegne consecutive in Europa e riusc\u00ec comunque ad organizzare la prima edizione del secondo dopoguerra.Il Terzo \"Reich\" invece tent\u00f2 di accaparrarsi la fase finale del Mondiale per propaganda, al pari dei Giochi olimpici di Berlino 1936 ed in seguito alla candidatura fallita per il torneo nel 1938.Tuttavia la manifestazione fu cancellata a causa dello scoppio del conflitto bellico e quindi non assegnata.\nCampionato mondiale di calcio 1950 e Campionato mondiale di calcio 1954.\nLa scelta per gli organizzatori del torneo del 1950 e del 1954 venne effettuata congiuntamente ad un giorno di distanza l'una dall'altra: il 26 e il 27 luglio 1946 a Lussemburgo. A seguito dei problemi dovuti alla seconda guerra mondiale (che avevano portato alla cancellazione della manifestazione nel 1942 e nel 1946) l'Europa era in gran parte in rovina e nessuna nazione aveva le risorse necessarie per organizzare il torneo, calendarizzato per il 1949. Alla fine pervenne la candidatura brasiliana (originariamente candidata per il 1942) ma solo a condizione che il torneo si tenesse nel 1950 e non nel 1949. La FIFA accett\u00f2 e riprogramm\u00f2 il torneo. Nello stesso congresso la Svizzera (Paese rimasto neutrale durante la guerra) annunci\u00f2 la propria candidatura per il 1954 e, non essendoci altre candidature (e non apparendo possibile che ne sarebbero state presentate altre, vista la situazione internazionale), la FIFA assegn\u00f2 direttamente anche il torneo del 1954.\nCampionato mondiale di calcio 1958.\nArgentina, Cile, Messico e Svezia espressero interesse ad ospitare il torneo. I delegati svedesi riuscirono a convincere le altre nazioni a ritirarsi e la Svezia divenne candidata unica, ricevendo l'assegnazione del torneo a Rio de Janeiro il 23 giugno 1950, alla vigilia della gara inaugurale della rassegna iridata verde-oro.\nCampionato mondiale di calcio 1962.\nL'assegnazione del torneo avvenne nel 1956, durante una conferenza della FIFA a Lisbona. Tale decisione fu contestata per le carenze infrastrutturali del Cile, su cui pes\u00f2 anche il sisma del 1960. Tuttavia, la catastrofe naturale non incise negativamente sullo svolgimento della manifestazione.\nCampionato mondiale di calcio 1966.\nL'assegnazione all'Inghilterra fu probabilmente facilitata dal fatto che il presidente della FIFA al momento della votazione fosse il britannico Arthur Drewry. La fase finale si tenne per la prima volta in una nazione che aveva partecipato attivamente alla Seconda guerra mondiale e che ne era stata duramente colpita.\nCampionato mondiale di calcio 1970.\nDurante un congresso FIFA alla vigilia delle Olimpiadi di Tokyo 1964, si tennero le votazioni per la scelta della nazione che avrebbe ospitato la rassegna nel 1970. Vinse il Messico nei confronti di un altro Paese latino, l'Argentina. Divenne cos\u00ec la prima edizione a svolgersi lontano dal Vecchio Continente e dal Sudamerica.\nCampionato mondiale di calcio 1974, Campionato mondiale di calcio 1978 e Campionato mondiale di calcio 1982.\nNel Congresso FIFA del 6 luglio 1966 furono assegnate ben tre edizioni del torneo. Per le edizioni \"europee\" del 1974 e 1982 le candidate erano Spagna e Germania Ovest, e i due paesi raggiunsero l'accordo di ospitare un'edizione per ciascuno: i tedeschi scelsero quella del 74 e gli spagnoli quella dell'82.\nPer quanto riguarda la coppa del 1978, le nazioni papabili erano Argentina e Messico, le stesse due che si erano affrontate per ospitare il torneo del 1970, con la vittoria del Paese nordamericano. Di conseguenza quest'ultimo si ritir\u00f2 dalla corsa, lasciando l'Argentina come unica candidata.\nCampionato mondiale di calcio 1986.\nLa Colombia si present\u00f2 come unica possibile organizzatrice.\nSuccessivamente, il 5 novembre 1982, la Colombia rinunci\u00f2 ad ospitare il torneo per problemi finanziari interni e la FIFA decise di candidare tre nazioni del Nord America:\nLa scelta del Paese ospitante si ebbe a seguito di un'esaminazione ad opera di un Comitato speciale:\nIl Messico divent\u00f2 quindi la prima nazione ad organizzare un campionato mondiale di calcio per la seconda volta.\nCampionato mondiale di calcio 1990.\nL'Italia vinse la concorrenza dell'Unione Sovietica e si apprest\u00f2 ad organizzare la manifestazione per la seconda volta, dopo quella vittoriosa del 1934.\nCampionato mondiale di calcio 1994.\nPer la prima volta gli USA si aggiudicarono l'organizzazione della fase finale di un Mondiale di calcio, fino ad allora appannaggio di Europa ed America Latina.\nCampionato mondiale di calcio 1998.\nLa nazione transalpina la spunt\u00f2 in sede di votazione sul Marocco, nonostante un tentativo di corruzione da parte della commissione nordafricana nei confronti dei delegati del comitato FIFA, illecito chiarito grazie ad un'inchiesta del 2015.\nCampionato mondiale di calcio 2002.\nPer la prima volta una fase finale di un Mondiale si sarebbe tenuta in Asia, per di pi\u00f9 in due sedi; inoltre il , al momento dell'assegnazione, non aveva mai partecipato ad una rassegna iridata: il debutto da ospitante non si verificava da oltre sessant'anni (era accaduto solo all' nel 1934). Tuttavia i nipponici riuscirono e centrare la qualificazione per il torneo del 1998, quindi esordirono quattro anni prima di vestirsi da organizzatori.\nCampionato mondiale di calcio 2006.\nLa Germania riusc\u00ec ad ottenere l'assegnazione come nazione ospitante, di misura sul Sudafrica (che avrebbe solo rimandato di un'edizione la vittoria ai voti). Sui teutonici cal\u00f2 anche il sospetto che avessero comprato alcuni delegati.\nCampionato mondiale di calcio 2010.\nCandidati\nDato che tutte queste candidature erano africane, questo Mondiale sarebbe passato alla storia come il primo disputato nel Continente Nero. Qui, il Sudafrica sbaragli\u00f2 la concorrenza delle altre in lizza, bench\u00e9 anche questa assegnazione sarebbe stata inserita in un'inchiesta dell'FBI nel 2015, nella quale si accert\u00f2 che il comitato sudafricano aveva pilotato le votazioni con 10 milioni di euro di tangenti per risultare vincitore.\nEsito (Zurigo, 15 maggio 2004)\nCampionato mondiale di calcio 2014.\nCandidati\nIl Paese sudamericano era il solo in lizza per ospitare la manifestazione nel 2014, che divenne la pi\u00f9 costosa della storia.\nEsito (Zurigo, 30 ottobre 2007)\nCampionato mondiale di calcio 2018.\nCandidati\nLa Russia vinse votazioni incerte, in particolare l'ultimo scrutinio contro la candidatura congiunta delle nazioni iberiche e quella dei Paesi Bassi con il Belgio. Fu la prima edizione ospitata in uno stato transcontinentale.\nEsito (Zurigo, 2 dicembre 2010)\nCampionato mondiale di calcio 2022.\nCandidati\nIl Qatar vinse quattro scrutini consecutivi e si aggiudic\u00f2 l'assegnazione della manifestazione programmata nel 2022: sar\u00e0 la prima edizione a svolgersi in uno stato del mondo arabo, nonch\u00e9 a maggioranza islamica e che si disputer\u00e0 nei mesi autunnali dell'emisfero boreale. Inoltre per la prima volta dal 1934 la nazione ospitante debutter\u00e0 al Mondiale da organizzatrice.Anche in questo caso ci furono controversie legate a tangenti in cambio di voti e delegati corrotti.\nEsito (Zurigo, 2 dicembre 2010)\nCampionato mondiale di calcio 2026.\nCandidati\nLa candidatura a tre dei colossi nordamericani (primo caso di un terzetto a proporsi e risultare organizzatore di un Mondiale) riusc\u00ec ad ottenere 134 voti su 200 (l'Iran non scelse nessuno) e quindi prevalere sul comitato marocchino, sconfitto per la quinta volta in sede di scelta. Il Messico arriver\u00e0 a tre edizioni ospitate, primato assoluto.\nEsito (Mosca, 13 giugno 2018)\nCampionato mondiale di calcio 2034.\nCandidati\nTotale candidature sedi.\n\"In grassetto le sedi scelte\""}
{"id": "2288913", "revid": "767487", "url": "https://it.wikipedia.org/wiki?curid=2288913", "title": "Eduardo Matos Moctezuma", "text": "Dal 1978 dirige gli scavi del sito del Templo Mayor di Tenochtitl\u00e1n, una delle piramidi azteche di Citt\u00e0 del Messico.\nBiografia.\nMatos Moctezuma si laure\u00f2 frequentando un master universitario presso la Scuola nazionale di antropologia e storia ed uno presso l'UNAM. Esegu\u00ec degli scavi presso siti archeologici Maya o nel resto del Messico centrale. Oltre al progetto del Templo Mayor, Matos ha diretto numerosi lavori sul campo presso i siti di Tula e Teotihuacan. Ha fornito anche importanti contributi allo studio della storia dell'archeologia del Messico.\nMatos Moctezuma fu direttore del progetto del Templo Mayor fin dal suo avvio, nel 1978. Si tratta di uno dei principali progetti archeologici al mondo. Molti anni di scavi hanno permesso di ricostruire la storia della costruzione del tempio principale dell'impero azteco. Numerose ricche offerte si trovavano nell'area del tempio. L'obiettivo del progetto era di fare luce su religione, impero ed ideologia azteche. Matos Moctezuma supervision\u00f2 la creazione del museo del Templo Mayor in cui sono esposti questi repoerti, dirigendolo per molti anni. Il 1987 vide la creazione dell'Urban Archaeology Program (diretto da Matos) grazie al quale gli scavi si spostarono anche in zone non immediatamente adiacenti al Templo Mayor. Questa ricerca \u00e8 tuttora in corso.\nEduardo Matos Moctuzuma ha pubblicato circa 500 opere durante la sua carriera. Nei suoi libri si leggono resoconti di tecniche archeologiche, lavori interpretativi su reperti, studi sulla storia dell'archeologia e cataloghi di reperti. Oltre al lavoro svolto presso il tempio ed il relativo museo, Matos Moctuzuma ha ricoperto importanti incarichi nell'ambito dell'archeologia messicana. Per conto dell'Istituto Nazionale di Antropologia e Storia diresse il Dipartimento di Monumenti Pre-Ispanici, il Consiglio Archeologico, ed il Museo Nazionale di Antropologia e Storia. Eduardo Matos Moctezuma lavor\u00f2 per cercare di spiegare la civilt\u00e0 azteca al grande pubblico tramite letture, scritti e reperti in mostra presso i musei.\nIl professor Matos ha ricevuto numerosi premi e menzioni, sia in Messico sia in altri stati. Il pi\u00f9 importante \u00e8 l'elezione al Colegio Nacional, un prestigioso gruppo di studiosi ed artisti messicani. Si distinse come \"Chevalier dans l'Ordre des Palmes Acad\u00e9miques\", \"Chevalier de l'Ordre National du M\u00e9rite\" e ricevette la nomina a \"Ordre des Arts et des Lettres\" dal governo francese. Ricevette anche il premio venezuelano Andr\u00e9s Bello, l'Henry B. Nicholson Medal dell'Universit\u00e0 Harvard e la laurea ad honorem in scienza dalla University of Colorado. \u00c8 anche membro dell'Istituto Archeologico tedesco, dell'Archaeological Institute statunitense, della Mexican Society of Geography and Statistics, della Academia Mexicana de la Historia e di numerose altre organizzazioni professionali. Fu insignito nel 2007 del National Science and Arts Prize."}
{"id": "2288914", "revid": "21880", "url": "https://it.wikipedia.org/wiki?curid=2288914", "title": "Capo Rama", "text": ""}
{"id": "2288916", "revid": "287204", "url": "https://it.wikipedia.org/wiki?curid=2288916", "title": "Confederazione di Gaya", "text": "Gaya () era una confederazione di comunit\u00e0 nel bacino del Nakdong nella Corea meridionale, che ebbe origine dalla confederazione di Byeonhan del periodo Samhan. Il periodo tradizionale usato dagli storici per la cronologia di Gaya \u00e8 42-532 d.C. Secondo le prove archeologiche, nel III e IV secolo alcune delle citt\u00e0-stato di Byeonhan si evolsero nella confederazione Gaya, che fu in seguito annessa da Silla, uno dei Tre Regni di Corea. Le singole comunit\u00e0 che componevano la confederazione Gaya sono state caratterizzate come piccole citt\u00e0-stato. I resti materiali della cultura di Gaya consistono principalmente di sepolture e dei loro contenuti di beni mortuari che sono stati scavati dagli archeologi. Questi ultimi interpretano i cimiteri delle sepolture a tumulo della fine del III e dell'inizio del IV secolo, quali Daeseong-dong a Gimhae e Bokcheon-dong a Busan, come i campi delle sepolture reali delle entit\u00e0 statali di Gaya.\nNomi.\nA causa dell'imprecisione della trascrizione delle parole coreane in hanja, le fonti storiche usano una variet\u00e0 di nomi, inclusi Kaya, Garak (), Gara (), Garyang () e Guya ().\nStoria.\nSecondo una leggenda registrata nel \"Samguk Yusa\" scritto nel XIII secolo, nell'anno 42 d.C., sei uova discesero dal cielo con il messaggio che sarebbero diventate dei re. Nacquero sei ragazzi, e nel giro di 12 giorni raggiunsero la maturit\u00e0. Uno di loro, chiamato Suro, divenne il re di Geumgwan Gaya, e gli altri cinque fondarono i rimanenti cinque regni di Gaya, ossia Daegaya, Seongsan Gaya, Ara Gaya, Goryeong Gaya e Sogaya.\nLe comunit\u00e0 di Gaya evolsero dalle strutture di carattere essenzialmente politico delle dodici trib\u00f9 dell'antica Byeonhan, una delle confederazioni di Samhan. Questi domini dalla debole organizzazione si trasformarono in sei gruppi di Gaya, incentrati intorno a Geumgwan Gaya. Sulla base delle fonti archeologiche nonch\u00e9 delle limiate testimonianze scritte, gli studiosi come Sin hanno identificato la fine del III secolo come periodo di transizione da Byeonhan a Gaya, con la crescita dell'attivit\u00e0 militare ed il mutamento delle usanze funerarie. Sin sostiene inoltre che questo processo fu associato alla sostituzione della precedente \u00e9lite in alcuni principati (compreso Daegaya) da parte di elementi di Buyeo, che portarono un'ideologia ed uno stile di governo pi\u00f9 militarista.\nLa Confederazione di Gaya si disintegr\u00f2 sotto la pressione di Goguryeo fra il 391 ed il 412 d.C., anche se le ultime comunit\u00e0 rimasero indipendenti finch\u00e9 furono conquistate da Silla nel 562 d.C., come punizione per aver aiutato Baekje in una guerra contro Silla (vedi Daegaya).\nEconomia.\nLe comunit\u00e0 di Gaya erano situate nelle piane alluvionali delle valli degli affluenti e dell'imboccatura del Nakdong. In particolare, l'imboccatura del Nakdong ha pianure fertili, accesso diretto al mare e ricchi depositi ferrosi. Le comunit\u00e0 di Gaya avevano economie basate sull'agricoltura, sulla pesca, sulla lavorazione dei metalli e sul commercio a lunga distanza. Erano particolarmente note per la loro capacit\u00e0 di lavorare il ferro, come era stata Byeonhan prima di loro. Le comunit\u00e0 di Gaya esportavano abbondanti quantit\u00e0 di minerale di ferro, di armature di ferro e di altre armi verso Baekje ed il Regno di Wa nel Giappone del periodo Yamato. Al contrario dei legami in gran parte commerciali e non politici di Byeonhan, sembra che le comunit\u00e0 di Gaya abbiano tentato di mantenere anche forti legami politici con quei regni.\nPolitica.\nVarie fonti storiche antiche elencano numerose comunit\u00e0 di Gaya. Ad esempio, Goryeo Saryak (\uace0\ub824\uc0ac\ub7b5; \u9ad8\u9e97\u53f2\u7565) ne elenca cinque: Geumgwan Gaya, Goryeong Gaya, Bihwa Gaya, Ara Gaya e Seongsan Gaya.\nLe varie comunit\u00e0 di Gaya formarono nel II e III secolo una confederazione che era imperniata sulla regione centrale di Geumgwan Gaya nella moderna Gimhae. Dopo un periodo di declino, la confederazione fu riportata in auge nel passaggio dal V al VI secolo, questa volta concentrata intorno a Daegaya nella moderna Goryeong. Tuttavia, essa non fu in grado difendersi contro le incursioni e gli attacchi del vicino Regno di Silla.\nLe relazioni politiche e commerciali con il Giappone sono oggetto di controversia. Le prove archeologiche suggeriscono che a quel tempo le comunit\u00e0 di Gaya erano il principale esportatore di tecnologia e cultura verso Kyushu. I pubblicisti giapponesi durante il XX secolo si basavano sul controverso \"Nihonshoki\", che afferma che Gaya (chiamata \"Mimana\" o anche \"Kara\" in giapponese) era un avamposto militare del Giappone durante il periodo Yamato (300-710). Tuttavia, questa teoria \u00e8 ampiamente rifiutata anche in Giappone, in quanto non vi era alcuna dinastia giapponese all'epoca che avesse un potere militare abbastanza forte da conquistare Gaya o qualsiasi altra parte della Corea. La tecnologia di Gaya era molto pi\u00f9 avanzata di quella delle dinastie giapponesi del tempo. Sebbene non vi sia assolutamente alcuna prova a sostegno di questa opinione, essa nondimeno \u00e8 stata difesa varie volte dalla stampa giapponese per giustificare la colonizzazione della Corea (1910-1945)."}
{"id": "2288920", "revid": "6923", "url": "https://it.wikipedia.org/wiki?curid=2288920", "title": "Aprilia SMV 750 Dorsoduro", "text": ""}
{"id": "2288924", "revid": "767487", "url": "https://it.wikipedia.org/wiki?curid=2288924", "title": "Spot (produttore)", "text": "\u00c8 stato il primo bassista del gruppo hardcore punk Black Flag, oltre che produttore e ingegnere del suono dell'etichetta discografica SST Records. Ha registrato, mixato e prodotto album di Black Flag, Minutemen, Meat Puppets, H\u00fcsker D\u00fc, Saint Vitus, The Descendents, Minor Threat, Misfits, Big Boys e The Dicks. Attorno al 1987 ha iniziato ad interessarsi alla musica celtica, imparando a suonare veri strumenti tipici come fiddle, tin whistle e mandola.\nNel 1991 form\u00f2 il trio Spot Removal insieme a Julia Austin e Dave Cameron. Anche se il gruppo ebbe breve vita e non registr\u00f2 album, nel 1996 Spot pubblic\u00f2 una raccolta di outtake della band, intitolata \"Removals..., Other Isms\". Nel 1998 si un\u00ec ad alcuni altri musicisti nei This Bike Is a Pipe Bomb per un tour nazionale; nell'estate del 1999 usc\u00ec l'unico album di Spot con la band, \"Dance Party With...\". Alla fine degli anni novanta Spot form\u00f2 un nuovo complesso, i DeLorean Mechanics, assieme a Tom Topkoff e Dave Cameron, con cui pubblic\u00f2 l'omonimo \"DeLorean Mechanics\" nel 2001, appena prima dello scioglimento. In seguito Spot prosegu\u00ec la propria carriera con alcuni concerti solisti e assieme a The Woggles, Guitar Wolf e Mike Watt."}
{"id": "2288925", "revid": "729019", "url": "https://it.wikipedia.org/wiki?curid=2288925", "title": "Prisma riflettore a spigolo di cubo", "text": "Un prisma riflettore a spigolo di cubo, o CCR (acronimo per Corner Cube Retroreflector) \u00e8 uno strumento ottico che ha la propriet\u00e0 di riflettere un fascio luminoso incidente sulla sua superficie frontale esattamente verso la direzione di provenienza. I retroriflettori CCR sono costituiti da tre superfici mutuamente ortogonali tra loro (geometricamente corrispondenti a uno spigolo di cubo, da cui l'acronimo) e da una superficie frontale.\nUn raggio luminoso che entri dalla superficie frontale subisce tre riflessioni sulle tre superfici costituenti lo spigolo di cubo e viene riflesso nella direzione da cui ha avuto origine.\nIn genere non \u00e8 necessario che sulle facce del prisma siano depositati strati di materiale riflettente, in quanto il fascio luminoso che entra nel prisma subisce riflessione totale interna sulle facce posteriori.\nPer questa propriet\u00e0 i CCR sono utilizzati in varie applicazioni: segnali catarifrangenti, dispositivi di misura per geodesia, misure di distanza con laser.\nMisure di distanza con laser e riflettori CCR.\n\u00c8 possibile misurare con estrema precisione la distanza di un oggetto su cui siano montati riflettori CCR mediante la tecnica del Laser Ranging. Inviando un impulso con un laser, esso sar\u00e0 riflesso dal CCR verso la sorgente che lo ha emesso, e misurando il tempo di andata e ritorno dell'impulso, nota la velocit\u00e0 della luce, \u00e8 possibile conoscere con precisione la posizione del CCR.\nCon questa tecnica \u00e8 possibile misurare la posizione di satelliti in orbita con la precisione di alcuni millimetri .\nPannelli di riflettori CCR sono stati lasciati sulla Luna dalle missioni Apollo (USA) e Lunochod (URSS) tra il 1969 e il 1973 e sono utilizzati per misure di precisione della distanza Terra-Luna.\nL'International Laser Ranging Service (ILRS) coordina le misure di laser ranging su satelliti e Luna effettuate tramite una rete di stazioni sparse sulla superficie terrestre."}
{"id": "2288928", "revid": "767487", "url": "https://it.wikipedia.org/wiki?curid=2288928", "title": "Slingbox", "text": "Lo slingbox \u00e8 un dispositivo elettronico in grado di distribuire su una connessione Internet locale le trasmissioni televisive, sia di tipo analogico che di tipo digitale terrestre o satellitare in modalit\u00e0 streaming.\nIl dispositivo \u00e8 costituito da un set-top box da collegare da un lato al televisore o al ricevitore digitale, dall'altro a un modem-router di tipo ADSL. Il segnale televisivo pu\u00f2 quindi essere visualizzato su un computer o su un telefonino, collegato al modem-router, previa installazione di un apposito software.\nIl dispositivo si installa facilmente ed \u00e8 compatibile con Mac e PC. La qualit\u00e0 dell'immagine varia a seconda della banda disponibile in upload. Il requisito minimo dichiarato \u00e8 200 kbps. Dai 600 kbps in su si possono apprezzare senza problemi tutti i tipi di trasmissione, compresi gli eventi sportivi."}
{"id": "2288930", "revid": "36426", "url": "https://it.wikipedia.org/wiki?curid=2288930", "title": "Chiesa dei Cappuccini (Lucca)", "text": ""}
{"id": "2288931", "revid": "599013", "url": "https://it.wikipedia.org/wiki?curid=2288931", "title": "Telediffusione", "text": "La telediffusione (\"television broadcasting tecnics\") indica la tecnica della trasmissione (via etere o via cavo) a distanza, di immagini in movimento.\nStoria.\nNata a livello applicativo nel 1928 negli Stati Uniti, la telediffusione ha permesso la nascita dapprima della televisione privata in America, e poi la nascita della televisione pubblica in Europa, completatasi entro il 1960.\nA partire dal secondo dopoguerra rappresenta una fra le tecniche all'avanguardia del settori telecomunicazioni ed ha implicazioni nel settore della informatica.\nGeneralit\u00e0.\nIn tutti gli Stati coinvolti, tale tecnica si sviluppa a partire dai fondamenti della radiodiffusione, che decenni prima aveva portato alla nascita ed allo sviluppo della radio. Il suo funzionamento si appoggia su opportune infrastrutture di telecomunicazioni (broadcasting) simili a quelle radiofoniche (antenna a dipolo), trasmettendo il segnale entro una certa banda di frequenza in modalit\u00e0 analogica o digitale, e la loro copertura pu\u00f2 essere locale, regionale o nazionale.\nTerminologia.\nNella televisione.\nInoltre moltissime televisioni pubbliche europee contengono nella loro denominazione, e nelle rispettive lingue, il termine \"telediffusione\" o \"\"telediffusore\".\nNella radiofonia.\nIl termine \"radiodiffusione\" \u00e8 ambiguo specie se usato al plurale (\"radiodiffusioni\"). Esso in un senso significa univocamente \"radiodiffusione\", in altro senso indica anche la \"telediffusione\". Ci\u00f2 nulla toglie alla specificit\u00e0 della nozione di \"telediffusione\". La ambiguit\u00e0 pi\u00f9 che nel linguaggio, capace di fare distinzione, sta nei testi giuridici contenenti le prime normative del nuovo fenomeno che emergeva in anni successivi allo sviluppo della radio."}
{"id": "2288938", "revid": "439868", "url": "https://it.wikipedia.org/wiki?curid=2288938", "title": "Ludovico Bonaccioli", "text": "Biografia.\nCompiuto il percorso scolastico nella citt\u00e0 natale, dove fu allievo del Leoniceno, dal 1495 insegn\u00f2 filosofia e medicina nell'Universit\u00e0 di Ferrara. Nel 1502, con l'arrivo di Lucrezia Borgia alla corte degli Este, divenne suo medico particolare, seguendola anche negli spostamenti a Modena e a Reggio Emilia, in seguito ai casi di peste registrati nel 1505.\nSeguace della tradizione scolastica e della medicina ippocratica tramandata da Galeno, studi\u00f2 in modo particolare la struttura dell'apparato genitale femminile e le complicanze che potevano intervenire, nella donna, durante la gravidanza. La sua unica opera a stampa, bench\u00e9 pi\u00f9 volte pubblicata scorporata, a capitoli, \u00e8 un manuale dal titolo \"Enneas muliebris\", uscita tra il 1502 e il 1503. Si tratta di un trattato di ostetricia e ginecologia diviso in nove capitoli (i primi tre sono stati pi\u00f9 volte ristampati con il titolo \"De uteri partiumque eius confectione\"), in cui vengono esaminate, tra l'altro, le parti anatomiche degli organi genitali femminili e le modalit\u00e0 sia della fecondazione, sia della formazione dell'embrione e del feto.\nA Ferrara gli fu affidata anche una serie di iniziative editoriali. In tal senso, pubblic\u00f2 alcune opere del suo maestro, il Leoniceno, fra le quali, nel 1509, la ristampa ampliata della celebre \"Plinii ac plurium aliorum\" (in cui era proposto per la prima volta un testo emendato alla \"Naturalis Historia\" di Plinio). Scrisse anche un'introduzione, sotto forma di lettera, all'edizione del 1519 del trattato \"Antisophista\" dello stesso medico di Lonigo.\nNel 1533 fu, con un altro allievo del Leoniceno, cio\u00e8 Giovanni Manardo, nella ristretta cerchia di medici che tent\u00f2 di curare Ludovico Ariosto."}
{"id": "2288943", "revid": "287204", "url": "https://it.wikipedia.org/wiki?curid=2288943", "title": "Eletriptan", "text": "L' eletriptan \u00e8 un agonista della 5 idrossitriptamina, un principio attivo di indicazione specifica contro le sindromi cefaliche.\nIndicazioni.\nViene utilizzato come terapia contro attacchi in forma acuta dovuti alle emicranie.\nControindicazioni.\nSconsigliato in caso di malattia cardiaca pregressa.\nEffetti indesiderati.\nFra gli effetti collaterali pi\u00f9 frequenti si riscontrano vomito, vertigini, dolore addominale, nausea, faringite, rinite, anoressia, glossite, mialgia."}
{"id": "2288945", "revid": "599", "url": "https://it.wikipedia.org/wiki?curid=2288945", "title": "RightHealth", "text": ""}
{"id": "2288946", "revid": "287451", "url": "https://it.wikipedia.org/wiki?curid=2288946", "title": "Coppa Gaetano Scirea", "text": "La Coppa Gaetano Scirea - \"la lealt\u00e0 nello sport\", denominata a partire dal 2012 Scirea Cup, \u00e8 un torneo internazionale di calcio giovanile riservato alla categoria Allievi che si tiene ogni anno nella citt\u00e0 di Matera ed in alcuni comuni vicini. Il torneo fu istituito nel 1990, per iniziativa dello Juventus Club di Matera e successivamente di un comitato organizzatore presieduto dall'ex calciatore Franco Selvaggi e da Domenico Bellacicco, per ricordare la figura di Gaetano Scirea ed i valori di lealt\u00e0, correttezza e sportivit\u00e0 che rappresentava. Dopo alcune difficolt\u00e0 organizzative che hanno causato un'interruzione per diversi anni, dal 2001 la competizione si svolge regolarmente. Nel 2019 si \u00e8 giocata la ventitreesima edizione del torneo.\nCampioni.\nMolti attuali campioni hanno partecipato a questa competizione quando militavano nelle giovanili. I pi\u00f9 rappresentativi sono:\nEdizioni.\nI edizione (1990).\nLa prima edizione della \"coppa Gaetano Scirea - \"la lealt\u00e0 nello sport\"\" si \u00e8 svolta nella citt\u00e0 di Matera tra il 10 e il 16 aprile 1990, a pochi mesi dalla scomparsa del campione Gaetano Scirea avvenuta il 3 settembre 1989. Nella prima edizione hanno partecipato le giovanili \"under 16\" di: Juventus, , , Atalanta, e Matera. La finale disputata nello Stadio XXI Settembre - Franco Salerno di Matera \u00e8 stata conquistata dall'Atalanta che ha sconfitto la Juventus per 5-4 ai calci di rigore dopo che i tempi regolamentari erano terminati sul risultato di 1-1.\nII edizione (1991).\nLa II edizione del torneo si \u00e8 disputata tra il 25 e il 31 marzo 1991. Vi hanno preso parte le giovanili \"under 16\" di: Atalanta, , , Racing Club Avellaneda, e Matera. La finale, disputata nello Stadio XXI Settembre - Franco Salerno di Matera, \u00e8 stata conquistata nuovamente dall'Atalanta che ha sconfitto ai calci di rigore per 4-2 il dopo che i tempi regolamentari erano terminati sul risultato di 0-0.\nIII edizione (1992).\nLa III edizione della coppa \u00e8 stata disputata dal 13 al 19 aprile 1992 nei comuni di Matera, Policoro e Tricarico. Le squadre che hanno partecipato al torneo sono: Atalanta, , Benfica, Juventus, e la Rappresentativa di Matera. L'Atalanta si \u00e8 aggiudicata il torneo per la terza volta consecutiva battendo in finale il Benfica per 2-1 allo Stadio XXI Settembre - Franco Salerno di Matera.\nIV edizione (1996).\nLa IV edizione, dopo alcuni anni di interruzione, si \u00e8 giocata dal 3 all'8 giugno 1996 nella citt\u00e0 di Matera. Hanno partecipato sei rappresentative giovanili denominate Juve Basilicata, Juve Nord, Juve Centro, Juve Sud, Juve Sicilia e Juve Sardegna. Il torneo \u00e8 stato vinto dalla rappresentativa Juve Basilicata che nella finale giocata allo Stadio XXI Settembre - Franco Salerno di Matera ha battuto la Juve Nord con il risultato di 3-1.\nV edizione (2001).\nLa V edizione della coppa si \u00e8 svolta tra il 3 e l'8 giugno 2001 nella citt\u00e0 di Matera. Hanno preso parte le giovanili di: , , Cittadella, , e la Rappresentativa di Matera. Il trofeo \u00e8 andato al che nella finale disputata allo Stadio XXI Settembre - Franco Salerno di Matera ha battuto il per 1-0.\nVI edizione (2002).\nLa VI edizione della coppa si \u00e8 svolta tra il 2 e l'8 giugno 2002, nei campi di Matera, Pomarico, Montescaglioso e Tricarico. Hanno partecipato le squadre giovanili \"under 16\" di , , Juventus, e la Rappresentativa Regionale di Basilicata nel girone \u201cA\u201d, mentre il girone \u201cB\u201d era formato da , , , e Rappresentativa Provinciale di Matera. Il trofeo \u00e8 stato vinto dall' che ha battuto per 1-0 la nella finale disputata allo Stadio XXI Settembre - Franco Salerno di Matera.\nVII edizione (2003).\nLa VII edizione della coppa si \u00e8 svolta tra il 7 e il 13 giugno 2003, nei campi di Matera, Irsina, Nova Siri e Tricarico. Hanno partecipato le squadre giovanili \"under 16\" di , Juventus, e Matera nel girone \u201cA\u201d, mentre il girone \u201cB\u201d era formato da , , e . Il trofeo \u00e8 stato vinto dalla Juventus che ha battuto l' per 1-0 nella finale disputata allo Stadio XXI Settembre - Franco Salerno di Matera.\nVIII edizione (2004).\nL'VIII edizione della coppa si \u00e8 svolta nella citt\u00e0 di Matera tra il 5 e l'11 giugno 2004 con la partecipazione delle giovanili \"under 16\" di , , Cagliari, Juventus, Matera e . Il trofeo \u00e8 stato vinto dal che ha battuto la Juventus per 1-0 nella finale disputata allo Stadio XXI Settembre - Franco Salerno di Matera.\nIX edizione (2005).\nLa IX edizione della coppa si \u00e8 svolta tra il 4 e il 10 giugno 2005 nei campi di Matera e Gioia del Colle tra le giovanili \"under 16\" di , Juventus, , , Steaua Bucarest e Matheola. La finale, disputata allo Stadio XXI Settembre - Franco Salerno di Matera, \u00e8 stata vinta dal .\nX edizione (2006).\nLa X edizione della coppa si \u00e8 svolta tra l'11 e il 18 giugno 2006 nei campi di Matera e Montalbano Jonico tra le giovanili \"under 16\" di Juventus, , , , , Lecce, Messina e Matera. La finale, disputata allo Stadio XXI Settembre - Franco Salerno di Matera, \u00e8 stata vinta dal .\nXI edizione (2007).\nL'XI edizione si \u00e8 svolta tra il 2 e il 9 giugno 2007 nei campi di Matera, Policoro e Tursi. Hanno partecipato le squadre giovanili \"under 16\" di , Juventus, Matera, , Empoli, , , , ASD Altamura e Benfica. La finale, disputata allo Stadio XXI Settembre - Franco Salerno di Matera, \u00e8 stata vinta dall'Empoli.\nXII edizione (2008).\nLa XII edizione \u00e8 stata disputata tra il 31 maggio e il 6 giugno 2008 nei campi di Matera e Laterza. Hanno partecipato le squadre giovanili \"under 16\" di Honv\u00e9d Budapest, Juventus, Matera, F.F. Kossovo, Empoli, Sparta Praga, , Toronto FC. La finale, disputata allo Stadio XXI Settembre - Franco Salerno di Matera, \u00e8 stata vinta dalla Juventus.\nXIII edizione (2009).\nLa XIII edizione si \u00e8 disputata dal 5 al 12 giugno 2009 nelle citt\u00e0 di Matera, Laterza, Castellaneta e Noicattaro. Vi hanno partecipato le squadre giovanili \"under 16\" di Juventus, , , , Sparta Praga, Arsenal F.C. Los Angeles, , , Noia Pro Giovent\u00f9 Noicattaro e Matera, divise in due gironi con partite di sola andata. La finale, disputata allo Stadio XXI Settembre - Franco Salerno di Matera davanti a 7.000 spettatori, \u00e8 stata vinta dall' che si \u00e8 cos\u00ec aggiudicata per la seconda volta il trofeo.\nXIV edizione (2010).\nLa XIV edizione si \u00e8 disputata dal 1 al 10 giugno 2010 nelle citt\u00e0 di Castellaneta, Noicattaro, Ruvo di Puglia e Miglionico. Per la prima volta nella storia del torneo la sede principale non \u00e8 stata la citt\u00e0 di Matera. Vi hanno partecipato le squadre giovanili \"under 16\" di , Juventus, Lecce, Hajduk Spalato, , , , Padova, , Rappresentativa Basilicata, Noia Pro Giovent\u00f9 Noicattaro e Accademia Bari Point, divise in tre gironi con partite di sola andata. La vittoria \u00e8 andata all'Inter, che ha bissato il successo dell'anno precedente battendo il Bari nella finale disputata allo Stadio Comunale di Ruvo di Puglia.\nXV edizione (2011).\nLa XV edizione si \u00e8 disputata dal 10 al 18 giugno 2011 nelle citt\u00e0 di Matera (tornata sede principale dopo una parentesi di un anno), Miglionico, Grassano e Salandra nel Materano, Acerenza, Avigliano, Genzano di Lucania e Picerno (primi comuni della provincia di Potenza ad ospitare la manifestazione), Altamura, Castellaneta e Noicattaro in Puglia. In occasione di questa edizione \u00e8 stato premiato Alessandro Del Piero come vincitore del trofeo \"La lealt\u00e0 nello sport\", assegnato tramite un sondaggio sul portale SassiLive.it. Hanno partecipato al torneo le squadre giovanili \"under 16\" di Juventus, , Pateadores F.C. USA, Club Deportivo Guadalajara, , Sparta Praga, Partizan Belgrado, Honv\u00e9d Budapest, Napoli, , , Juve Stabia, Matera, Rappresentativa Basilicata, Polisportiva Bellavista Bitonto e Area Virtus Ludi Noicattaro, divise in quattro gironi con partite di sola andata. La finale, disputata allo Stadio XXI Settembre - Franco Salerno di Matera, \u00e8 stata vinta dalla Juventus che ha ripetuto il successo ottenuto contro lo Sparta Praga tre anni prima.\nXVI edizione (2012).\nLa XVI edizione si \u00e8 disputata dal 10 al 17 giugno 2012 nelle citt\u00e0 di Matera in Basilicata e di Bari, Capurso, Ginosa, Laterza e Altamura in Puglia. Hanno partecipato al torneo le squadre giovanili \"under 16\" di Juventus, , Roma, Lazio, , Partizan Belgrado, Sparta Praga, Invicta Matera, Virtus Laterza, Avanti Altamura, Capurso e Di Cagno Abbrescia Bari, divise in tre gironi con partite di sola andata. L'edizione 2012 segna anche il passaggio alla nuova denominazione \"Scirea Cup\" e prevede un nuovo sondaggio sul portale \"SassiLive.it\", in cui Claudio Marchisio \u00e8 stato votato come il Top player delle precedenti edizioni del torneo. La vittoria finale \u00e8 andata al Partizan Belgrado che, battendo in finale la Roma, ha scritto per la terza volta il proprio nome nell'albo d'oro del torneo.\nXVII edizione (2013).\nLa XVII edizione si \u00e8 disputata dall'8 al 14 giugno 2013 nelle citt\u00e0 di Matera, Altamura, Castellaneta, Ginosa, Laterza e Toritto. Hanno partecipato al torneo le squadre giovanili \"under 16\" di Juventus, , , Partizan Belgrado, SC Kriens, NK Osijek, Sigma Olomouc, Melbourne Phoenix, FIGC Basilicata, Invicta Matera, New Football Academy Bari, Virtus Laterza, Toritto, Ginosa, Bisceglie e Giovent\u00f9 Castellaneta 94, divise in quattro gironi con partite di sola andata. Nel corso di questa edizione \u00e8 stato premiato il tecnico Vladimir Petkovi\u0107 come vincitore del premio \"La lealt\u00e0 nello sport\", ed il premio \u00e8 stato ritirato dal suo vice Antonio Manicone, tecnico di origini materane; inoltre \u00e8 stato consegnato il premio \"Giacinto Facchetti\" al giocatore pi\u00f9 giovane del torneo. Nella finale disputata a Matera la vittoria \u00e8 andata ai croati dell'Osijek che hanno sconfitto ai rigori il Partizan dopo che i tempi regolamentari si erano chiusi sul 2-2.\nXVIII edizione (2014).\nLa XVIII edizione si \u00e8 disputata dal 1\u00ba all'8 giugno 2014 nelle citt\u00e0 di Matera, Potenza, Montescaglioso, Pisticci e Viggiano in Basilicata e di Ginosa e Toritto in Puglia. Hanno partecipato al torneo le squadre giovanili \"under 16\" di Juventus, , Milan, Roma, NK Osijek, Skonto Riga, SC Kriens, Dinamo Mosca, F.C. Midtjylland, AZ Alkmaar, Rappresentativa FIGC Basilicata e Rappresentativa FIGC Puglia, divise in tre gironi con partite di sola andata. Nella finale disputata a Matera la Roma ha conquistato per la prima volta il trofeo battendo ai rigori il Milan dopo che i tempi regolamentari si erano conclusi sul risultato di 1-1.\nXIX edizione (2015).\nLa XIX edizione si \u00e8 disputata dal 13 al 20 giugno 2015 nelle citt\u00e0 di Matera, Potenza, Montescaglioso e Pisticci in Basilicata, e di Andria, Castellaneta, Ginosa e Toritto in Puglia. Hanno partecipato al torneo le squadre giovanili \"under 16\" di Juventus, Milan, Lazio, Roma, , Crotone, Partizan Belgrado, F.C. Midtjylland, Viktoria Plzen, Asma Dakar, Giovani Leoni Catania e Rappresentativa FIGC Basilicata, divise in tre gironi con partite di sola andata.\nXX edizione (2016).\nLa XX edizione si \u00e8 disputata dal 10 al 18 giugno 2016 nelle citt\u00e0 di Matera, Tursi e Venosa per la Basilicata; Gravina in Puglia, Taranto, Monopoli, Castellaneta, Ginosa e Toritto per la Puglia. La ventesima Edizione \u00e8 stata organizzata dall'Associazione Sportiva Dilettantistica Avanti Altamura, Scuola Calcio Milan, a presiedere il comitato organizzativo lo stesso Presidente dell'Associazione in questione Gerardo Santangelo.\nHanno partecipato al torneo le squadre giovanili \"under 16:\" Girone A: Juventus, Ajara, ASD Toritto/ASD Paolo Digiorgio, ; Girone B: Milan, Urawa Gakuin, Monopoli, Tor Tre Teste RM; Girone C: Nazionale Lnd, Partizan Belgrado, Matera, Rappresentativa Figc Basilicata; Girone D: Roma, Internacional Porto Alegre, Crotone, Catania, divise in quattro gironi.\nLa finale, disputata allo Stadio XXI Settembre - Franco Salerno di Matera, \u00e8 stata vinta dal Milan.\nXXI edizione (2017).\nLa XXI edizione si \u00e8 disputata dall'1 al 7 settembre 2017 nelle citt\u00e0 di Matera, Montescaglioso, Senise, Potenza, Ginosa, Grottaglie, Ceglie Messapica e Toritto.\nHanno partecipato al torneo le squadre giovanili \"under 16\" di: Girone A - , , e Invicta Matera; Girone B - , , Toritto-Paolo Di Giorgio e FIGC Basilicata; Girone C - , , e Ceglie.\nNella finale, disputata allo Stadio XXI Settembre - Franco Salerno di Matera, la Lazio ha conquistato il trofeo battendo ai rigori il Viktoria Plze\u0148 dopo che i tempi regolamentari si erano conclusi sul risultato di 0-0.\nXXII edizione (2018).\nLa XXII edizione si \u00e8 disputata dal 3 al 6 settembre 2018 nelle citt\u00e0 di Matera, Bernalda, Tolve, Brienza, Ginosa e Campomarino di Maruggio.\nHanno partecipato al torneo le squadre giovanili \"under 16\" di: , , , , , , e FIGC Basilicata.\nNella finale, disputata allo Stadio XXI Settembre - Franco Salerno di Matera, l'Udinese ha conquistato il trofeo battendo ai rigori il Torino dopo che i tempi regolamentari si erano conclusi sul risultato di 1-1.\nXXIII edizione (2019).\nLa XXIII edizione, che \u00e8 un'edizione straordinaria in occasione di Matera capitale europea della cultura, si \u00e8 disputata dal 27 aprile al 4 maggio 2019 nelle citt\u00e0 di Matera, Bernalda, Tolve, Bella, Taranto, Ginosa, Poggiorsini e Spinazzola.\nHanno partecipato al torneo le squadre giovanili \"under 16\" di: , , , , , , , Rethymno Creta, , , , LND Italia Under 16, FIGC Basilicata, Comitato Provinciale FIGC Matera, Invicta Matera 2019 e Tor Tre Teste Roma.\nNella finale, disputata allo Stadio XXI Settembre - Franco Salerno di Matera, la Juventus ha conquistato il suo quarto titolo battendo la rappresentativa Under 16 della LND."}
{"id": "2288948", "revid": "36426", "url": "https://it.wikipedia.org/wiki?curid=2288948", "title": "Santa Maria Nepotecosa", "text": ""}
{"id": "2288951", "revid": "124064989", "url": "https://it.wikipedia.org/wiki?curid=2288951", "title": "George Segal", "text": "Biografia.\nNato a Great Neck, Long Island, New York, da Fannie e George Segal Sr., venne educato alla George School di Newton in Pennsylvania, e nel 1955 si iscrisse alla Columbia University, diplomandosi come attore e musicista. Sia i nonni paterni che materni erano ebrei russi immigrati fra la fine del 1800 e inizi del 1900.\nMesso sotto contratto dalla Columbia Pictures, debutt\u00f2 nel 1961 con il film \"Giorni senza fine\" di Phil Karlson, cui seguirono ruoli da comprimario in grandi produzioni come \"Il giorno pi\u00f9 lungo\" (1962) e \"La nave dei folli\" (1965) di Stanley Kramer. Fece il suo esordio da protagonista con il film \"Qualcuno da odiare\" (1965) di Bryan Forbes, mentre l'anno successivo venne dato in prestito alla Warner Bros. per il film \"Chi ha paura di Virginia Woolf?\" (1966) di Mike Nichols, per cui ottenne una candidatura all'Oscar al miglior attore non protagonista, l'unica della sua carriera. In seguito recit\u00f2 in film di vario genere, tra cui \"N\u00e9 onore n\u00e9 gloria\" (1966) di Mark Robson, \"Quiller Memorandum\" (1966) di Michael Anderson, \"Non si maltrattano cos\u00ec le signore\" (1968) di Jack Smight e \"Il ponte di Remagen\" (1969) di John Guillermin.\nInterprete poliedrico, George Segal tuttavia consolid\u00f2 lo status da attore di prima fascia nei primi anni settanta, legando il suo volto a pellicole di buon successo critico e commerciale, passando dalla leggerezza di commedie romantiche come \"Il gufo e la gattina\" (1970) di Herbert Ross, in coppia con Barbra Streisand, o \"Un tocco di classe\" (1973) di Melvin Frank, con Glenda Jackson, film per cui vinse un Golden Globe, a sardoniche dark comedy come \"California Poker\" di Robert Altman (1974) e \"Senza un filo di classe\" (1970) di Carl Reiner, fino a commedie d'azione come \"La pietra che scotta\" (1972) di Peter Yates, dove duett\u00f2 con Robert Redford. Tra i suoi film di quegli anni si segnalano anche \"Loving - Gioco crudele\" (1970) di Irvin Kershner, \"Il mio uomo \u00e8 una canaglia\" (1971) di Ivan Passer e \"L'uomo terminale\" (1974) di Mike Hodges.\nDopo il successo di \"Non rubare... se non \u00e8 strettamente necessario\" (1977) di Ted Kotcheff, al fianco di Jane Fonda, e i discreti esiti di \"Rollercoaster - Il grande brivido\" (1977) di James Goldstone, \"Qualcuno sta uccidendo i pi\u00f9 grandi cuochi d'Europa\" (1978) di Ted Kotcheff e \"Marito in prova\" (1979) di Melvin Frank, la stella di Segal parve declinare e inizi\u00f2 per l'attore un periodo di insuccessi commerciali. A questo si aggiunsero alcune scelte sbagliate, a partire dal rifiuto del ruolo da protagonista in \"10\" (1979) di Blake Edwards, che invece lanci\u00f2 la carriera hollywoodiana di Dudley Moore. A partire dai primi anni ottanta Segal lavor\u00f2 per la televisione, dove peraltro and\u00f2 incontro a due flop con le serie \"Take Five\" e \"Murphy's Law\", entrambe prematuramente interrotte.\nA partire dal 1989, con \"Senti chi parla\" di Amy Heckerling, Segal ritorn\u00f2 a recitare al cinema con una certa frequenza, ma solo in ruoli da comprimario, come in \"L'amore ha due facce\" (1996) di Barbra Streisand, mentre ottenne maggiori soddisfazioni con due sitcom di successo, \"Just Shoot Me!\", di cui interpret\u00f2 sette stagioni tra il 1997 e il 2003 e che gli valse due candidature al Golden Globe, e \"Vi presento i miei\" (2011-2012). Dal 2013 fece parte del cast della serie \"The Goldbergs\", interpretando il nonno George Solomon.\n\u00c8 morto il 23 marzo 2021, all'et\u00e0 di 87 anni, per complicazioni insorte a seguito di un intervento chirurgico di bypass.\nVita privata.\nNel 1956 spos\u00f2 Marion Sobel, da cui ebbe due figlie, Elizabeth (1962) e Polly (1966). I due divorziarono nel 1983, quando Segal si innamor\u00f2 di Linda Rogoff, conosciuta a uno stage. I due si sposarono nello stesso anno e rimasero insieme fino al 1996, anno della morte di Linda.\nNello stesso anno si rispos\u00f2 con Sonia Schultz Greenbaum.\nDoppiatori italiani.\nNelle versioni in italiano dei suoi film, George Segal \u00e8 stato doppiato da:"}
{"id": "2288953", "revid": "62004", "url": "https://it.wikipedia.org/wiki?curid=2288953", "title": "Zul'fija Zabirova", "text": "Dal 2015 al 2020 \u00e8 stata team manager dell'Astana Women's Team, sodalizio femminile italo-kazako.\nCarriera.\nNata a Tashkent, nell'allora Uzbekistan sovietico, crebbe in Russia, a Rostov sul Don.\nSi rivel\u00f2 al grande pubblico nel 1996, diventando campionessa olimpica a cronometro ad Atlanta; nella stessa stagione vinse anche le sue prime due tappe al Tour Cycliste. Nel 1997 pass\u00f2 professionista con la formazione italiana Acca Due O, e in stagione conquist\u00f2 l'argento mondiale a cronometro. Conferm\u00f2 il suo talento nelle prove contro il tempo negli anni successivi, vincendo il Grand Prix des Nations 1998, quattro volte la Chrono des Herbiers e, soprattutto, il Campionato del mondo 2002 a cronometro; fece sue anche altre tre medaglie mondiali di specialit\u00e0, argento nel 1998 e bronzo nel 2003 e 2004.\nNel 2004 vinse due gare di Coppa del mondo, la Primavera Rosa (gi\u00e0 sua l'anno prima) e la prima storica edizione del Giro delle Fiandre femminile; conquist\u00f2 inoltre per la seconda volta, dopo il 2002, il Th\u00fcringen Rundfahrt. Nel 2005 prese la nazionalit\u00e0 kazaka e si impose subito nelle prove in linea ed a cronometro dei campionati nazionali. Dopo aver rappresentato per tre volte la Russia ai Giochi olimpici (1996, 2000 e 2004), venne selezionata dalla Federazione kazaka per i Giochi olimpici 2008 a Pechino. Lasci\u00f2 l'attivit\u00e0 dopo quei Giochi.\nDopo il ritiro \u00e8 stata per due anni manager della formazione UCI RusVelo; dal 2014 al 2020 ha quindi diretto la formazione femminile Astana, nel 2014 affiancando la struttura di BePink, e dal 2015 al 2020 con lo staff del team di Maurizio Fabretto."}
{"id": "2288958", "revid": "256896", "url": "https://it.wikipedia.org/wiki?curid=2288958", "title": "Treggiaia", "text": "Treggiaia (\"Tregiaria\" in latino) \u00e8 una frazione del comune italiano di Pontedera, nella provincia di Pisa, in Toscana.\nPosto su una collina a sudest del capoluogo, il borgo da solo conta una popolazione di 751 abitanti, mentre considerato in continuit\u00e0 con la localit\u00e0 \"I Fabbri\" o \"I Fabbri di Treggiaia\", che ne costisce l'appendice in pianura lungo la via delle Colline per Legoli, la popolazione totale \u00e8 di abitanti.\nStoria.\nConosciuta anche come \"Treggiaia in Valdera\" o \"Treggiaia di Palaia\", il suo nome deriva dal latino Tregiaria. Forse di origine etrusca, al tempo dei romani era annoverata tra i possedimenti della circoscrizione di Volterra. Nel periodo medievale, data la sua particolare dislocazione, doveva essere un castello barbarico o longobardico. Successivamente, il paese fu traviato dalle continue guerre tra Pisa, Lucca e Firenze. Nel 1374 fu colpita dalla peste che miet\u00e9 gran parte della popolazione causando ulteriori lutti fino al 1399. Dal 10 ottobre 1406 anche Treggiaia divenne parte della Signoria Medicea. Nel 1602, il 20 luglio, il paese fu colpito da un devastante incendio spento, vuole la leggenda, grazie all'intercessione della Madonna di Ripaia; qualche anno dopo, nel 1622, il paese pass\u00f2 dalla diocesi di Lucca a quella di San Miniato. A partire dal 1700 ebbe inizio una modernizzazione del paese che, per\u00f2, fu distrutto dal terremoto del 1846. \u00c8 stata in passato comune autonomo, poi unito a Palaia e successivamente a Pontedera dal 1931.\nGeografia antropica.\nTreggiaia pu\u00f2 essere suddivisa in quattro zone principali: \"I Fabbri\", \"La Salita\", \"Treggiaia paese\" e \"Carrai\".\nAnche le varie localit\u00e0 minori situate lungo la vecchia strada per Pontedera che conduce al camposanto e al santuario di Ripaia sono a tutti gli effetti parte del paese e le famiglie che erano qui residenti parte integrante del tessuto paesano.\nTali localit\u00e0 minori sono fra le altre: \"Montalto. al Monte, al Cioni, al Primavori, in Selva, al Morelli.\"\nSport.\nA Treggiaia, nel calcio, \u00e8 attivo il Gruppo Sportivo Treggiaia, fondato nel 1969.Nel campionato UISP VALDERA ha ottenuto il titolo di campione di zona nell anno 2007/2008 unico campionato vinto dalla societ\u00e0. Dalla stagione 2011/2012 la squadra del paese milita nel campionato FIGC di Terza categoria, la stagione 2016/2017 \u00e8 culminata con la meritata promozione in Seconda categoria, nonostante la sconfitta in finale play off, tramite ripescaggio; precedentemente era iscritta al campionato UISP Amatori, gruppo A, vinto nella stagione 2007/2008. I colori della societ\u00e0 sono il giallo e il blu. Inoltre il G.S. organizza anche escursioni in mountain bike e gestisce le varie feste paesane nel periodo estivo: la festa dello Sport e quella dei patroni San Lorenzo e San Bartolomeo.Link chiesa di treggiaia http://www.madonnadiripaia.it/treggiaia.html"}
{"id": "2288963", "revid": "36426", "url": "https://it.wikipedia.org/wiki?curid=2288963", "title": "Chiesa di San Bartolomeo (Firenze)", "text": "La chiesa di San Bartolomeo, detta anticamente anche San Bartolo, era una chiesa di Firenze e si trovava in via de' Calzaiuoli, tra gli attuali numeri 56 e 58. Oggi resta una targa che ne ricorda l'esistenza.\nStoria.\nLa chiesa faceva parte delle pi\u00f9 antiche parrocchie del centro fiorentino e risaliva all'XI secolo. \u00c8 ricordata per la prima volta in un atto del 25 giugno 1132.\nSan Bartolomeo era patrono dei pittori, che in molti tenevano in questa zona, tanto che questo tratto di strada era anticamente chiamato \"San Bartolo tra i Pittori\".\nFu patronata dai Macci e da altre famiglie della zona, infatti in alcuni documenti \u00e8 chiamata anche \"San Bartolomeo de' Macci\". I Macci avevano infatti le case antistanti (come la torre dei Macci) e ne patronavano la cappella maggiore. \nNel 1486 la mensa della parrocchia venne unita al capitolo di San Lorenzo. Nel 1673 vi venne fondata la Compagnia di Sant'Anna dei Palafrenieri; vi si radunava anche la Compagnia dei Cocchieri, dedicata a sant'Antonio Abate.\nAll'epoca del Granduca Pietro Leopoldo, nel 1768, venne soppressa come molte altre piccole parrocchie del centro e in seguito distrutta durante l'allargamento della via, tra il 1842 e il 1844.\nDescrizione.\nFu disegnata nel Codice Rustici, in cui si vede che era abbellita da un loggiato a tre arcate con ghiere bicolori, di stile romanico-toscano, e colonne binate dotate di capitelli con teste leonine e d'ariete, un bel portale con una lunetta con due draghi a bassorilievo ai lati di un rosoncino, e una bifora nella parte alta della facciata.\nL'altare maggiore era decorato da affreschi di Bernardino Poccetti.\nNella chiesa erano presenti alcune iscrizioni, tra cui una che ricordava \"\" e una relativa alla sepoltura della famiglia Bonaccorsi."}
{"id": "2288965", "revid": "212348", "url": "https://it.wikipedia.org/wiki?curid=2288965", "title": "Shenzi, Banzai e Ed", "text": "Shenzi, Banzai e Ed sono un trio di iene macchiate apparse nei film di animazione \"Il re leone\" e \"Il re leone 3 - Hakuna Matata\" e nella serie animata \"Timon e Pumbaa\".\nNomi.\nIn lingua swahili, \"shenzi\" pu\u00f2 significare \"bastarda inutile\", \"barbara\", o \"rozza\", mentre \"banzai\", \"kamari\" e \"azizi\" significano \"rintanare\", \"forte\" e \"raggio di luna\" rispettivamente. Ed fu nominato dopo Ed McMahon de \"The Tonight Show\".\nCaratterizzazione.\nAlex Kupershmidt, l'artista che anim\u00f2 le iene, spieg\u00f2 come gli fu incaricato di disegnare personaggi simili a \"pagliacci impazziti\", comici ma contemporaneamente maligni, mentre Jim Cummings, che prest\u00f2 la sua voce per Ed, descrisse il trio come un \"coro greco\" che incoraggia le ambizioni nefaste di Scar.\nShenzi fu concepita come un personaggio \"scafato\", distinguendosi dalle altre due iene dalla mancanza di \"barbetta\" attorno al muso, una frangia vistosa che le pende sulla faccia e macchie attorno agli occhi che evocano l'ombretto. A Banzai fu dato un atteggiamento da \"pazzo frenetico dagli occhi spalancati\", e si distingue per la sua impazienza ed ingordigia, essendo perpetuamente alla ricerca di risse e di cibo. Ed, invece, \u00e8 la \"iena ridens\" archetipa, privo di dialogo al di fuori delle risate isteriche. Strabico e apparentemente mentalmente disabile, ha le orecchie mutilate e la lingua quasi sempre penzolante.\nIl remake de \"Il re leone\" del 2019 rappresenta le iene come pi\u00f9 minacciose che comiche, e Banzai e Ed vengono rinnominati Kamari e Azizi. Florence Kasumba, che diede voce a Shenzi, descrisse il suo personaggio come \"qualcuno a cui piace avere potere, ma \u00e8 anche molto protettiva, tanto quanto Sarabi [la madre di Simba], farebbe di tutto per proteggere la sua famiglia\". La descrisse inoltre come qualcuno che fa zittire tutti per la paura quando entra in scena, ma che sia contemporaneamente un personaggio insoddisfatto della sua vita. Nella cartella stampa del film, Kamari viene descritto come una iena furba ed impulsiva, dotata di un umorismo tagliente. Keegan-Michael Key, che doppi\u00f2 il personaggio, lo defin\u00ec come un soldato leale delle iene che si sente essere secondo in comando. Azizi, invece, \u00e8 privo della furbizia dei suoi fratelli, essendo incapace di capire le sfumature, le metafore e il sarcasmo.\nCreazione.\n\"Il re leone\" (1994).\nLe iene non sono presenti nel primo abbozzo del film, intitolato \"King of the Kalahari\", scritto nel 1988 da Tom Disch, con il ruolo antagonistico essendo svolto da un branco di babbuini. In due abbozzi successivi scritti nel 1990 da J.T. Allen e il duo Allan e Ross Bass, le iene sono le antagoniste principali, guidate da un capobranco nominato Banagi che, secondo l'abbozzo di Allen, avrebbe avuto una voce evocativa di Sydney Greenstreet, e che sarebbe stato falso e seducente, usando la sua astuzia per convincere Scar ad uccidere Mufasa ed impossessarsi del trono, manipolandolo dietro le quinte.\nPer le voci delle iene, l'intenzione originale era quella di riunire Cheech &amp; Chong, ma mentre Cheech Marin accett\u00f2 di interpretare Banzai perch\u00e9 si era stufato di essere incasellato in ruoli da tossicodipendente, Tommy Chong non era disponibile. Chong avrebbe poi rivelato che il suo rifiuto fu dovuto alla politica anti-marijuana di Disney e del loro codice di abbigliamento che lui riteneva troppo severo. Cos\u00ec il suo ruolo venne trasformato in una iena femmina, Shenzi, che venne doppiata da Whoopi Goldberg. Goldberg rivel\u00f2 nell'expo D23 nel 2017 che fu assunta dopo aver imparato del film da Elton John, pregandolo per un ruolo nel film. A Ed Cummings, per recitare Ed, furono dati semplicemente dei biglietti con scritte emozioni come rabbia, tradimento, paura, fame e lussuria, da esprimere attraverso le risate, le cui registrazioni durarono solo cinque minuti.\nGli animatori visitarono la colonia di iene macchiate mantenute presso la Field Station per la ricerca comportamentale dell'Universit\u00e0 della California, dove promisero il personale che le iene, pi\u00f9 che vere antagoniste, sarebbero state rappresentate come personaggi comici.\n\"Il re leone\" (2019).\nNel novembre del 2017, fu annunciato che le iene sarebbero state doppiate da Florence Kasumba, Keegan-Michael Key e Eric Andre.\nIl regista Jon Favreau disse in un'intervista di \"Empire\" che le iene sarebbero state tra gli aspetti del remake che si discosterebbero di pi\u00f9 dal film originale, siccome il loro aspetto stilizzato non sarebbe stato compatibile con il fotorealismo voluto per la nuova opera. Annunci\u00f2 inoltre che le iene sarebbero vissute in una tana diversa dal cimitero degli elefanti originale. Il loro territorio fu infatti ispirato dai tufa del lago Mono e dai geyser di Dallol in Etiopia e del parco nazionale di Yellowstone.\nA Keegan-Michael Key e Eric Andre fu chiesto da Favreau di basare le loro interpretazioni di Kamari e Azizi su certi duo comici come Stanlio e Ollio e \"Beavis and Butt-head\". Kasumba, che in precedenza aveva interpretato Shenzi nella versione tedesca dell'adattamento di Broadway del primo film, dichiar\u00f2 che era stupita da quanto la nuova Shenzi fosse \"pericolosa e seria\", in contrasto con la rapprentazione \"idiota\" e \"divertente\" delle iene originali.\nAccoglienza e interpretazioni.\nDato i numerosi paralleli nel primo film con \"Amleto\" di William Shakespeare, si ritiene che le iene siano liberamente ispirate a Laerte, antagonista secondario che viene manipolato da re Claudio, lui stesso ispirazione di Scar.\nDopo la distribuzione de \"Il re leone\", i biologi delle iene protestarono contro la rappresentazione dell'animale, considerandola nociva per la sua immagine pubblica: un ricercatore cit\u00f2 in giudizio gli studi Disney per diffamazione, e un altro - che aveva organizzato la visita degli animatori presso l'Universit\u00e0 della California, dove avrebbero osservato e disegnato iene in cattivit\u00e0 - consider\u00f2 il boicottaggio de \"Il re leone\" come un modo per aiutare a preservare le iene in natura. Lo scienziato comportamentale Stephen E. Glickman, anch'esso impiegato all'Universit\u00e0, paragon\u00f2 la rappresentazione di Shenzi, Banzai e Ed alle descrizioni negative delle iene in \"Verdi colline d'Africa\" di Ernest Hemingway, in cui i tratti di ghiottoneria e stupidit\u00e0 comica comuni nelle rappresentazioni africane delle iene sono fuse con la codardia e la bruttezza, caratteristiche associate alle iene nell'immaginario popolare occidentale.\nOltre perpetuare i vecchi stereotipi della specie, certi critici incolparono il film d'aver modellato le iene a immagini razziste popolari negli Stati Uniti: Matt Roth della rivista \"Jump Cut\" e Max Farrow di \"Screenrant\" notano come le iene parlino in un gergo evocativo degli afroamericani e latinoamericani poveri, e che siano di un colore notevolmente pi\u00f9 scuro dei leoni, che parlano in registri alti. I due autori notano inoltre come le iene si comportano come teppisti stereotipici, lottando fra di loro quando non sono unite da un nemico comune, e propense ad accettare le elemosine di Scar, vivendo segregati nel cimitero degli elefanti, che ambedue autori paragonano a un ghetto. Altre critiche includevano l'accusa di aver paragonato le iene a nazisti, mostrandole marciando a passo dell'oca in una scena chiaramente basata su \"Il trionfo della volont\u00e0\".\nSebbene critico del messaggio finale del film, Brigit McCone del sito di recensioni di film femminista \"Bitch Flicks\" lod\u00f2 la rappresentazione di Shenzi come personificazione delle \"aspirazioni delle femministe umane\", notando come il personaggio, sebbene dominante sopra Banzai e Ed, \u00e8 fondamentalmente anti-autoritario, essendo irreverente verso la gerarchia imposta dai leoni, consultando sempre i suoi subordinati, e non approfittando della morte di Mufasa per autoproclamarsi regina. McCone cita inoltre il suo atteggiamento paziente verso il mentalmente disabile Ed, contrastandolo alla \"inquietante conformit\u00e0 eugenica\" dei leoni, che maltrattano il notevolmente pi\u00f9 scuro e sfigurato Scar. Dichiar\u00f2 inoltre come la segregazione delle iene nel cimitero degli elefanti sia evocativa del rifiuto da parte dei Paesi sviluppati di accogliere gli immigrati impoveriti, spiegando: \"Il clan delle iene \u00e8 il Terzo Mondo. Le iene sono le masse oppresse che bramano di respirare liberi\". Nella serie spin-off, \"The Lion Guard\", la consulente scientifica per la serie decise di introdurre un personaggio iena eroico per dimostrare che non tutte le iene sono cattive e che anch'esse svolgono un ruolo importante nell'ecosistema.\nSebbene il remake ricevette recensioni miste, l'interpretazione di Shenzi da parte di Florence Kasumba fu lodata: \"Refinery29\" disse che il personaggio \"esala una certa forza che \u00e8, dichiaratamente, piuttosto intossicante\", mentre \"Blackfilm\" defin\u00ec il personaggio un \"pari intellettuale di Scar\", che \"affascina con ogni parola, incarna il potere, e attira l'attenzione del pubblico\". Il mensile statunitense \"Fast Company\" fu misto nel suo giudizio, notando come le iene siano rese pi\u00f9 minacciose e meno dipendenti dall'umorismo fisico per sollecitare le risate, affidandosi invece al dialogo tagliente tra Kamari e Azizi per l'effetto comico. Sebbene riconobbe la mancanza del presunto razzismo del film originale, dichiar\u00f2 tuttavia che il remake fall\u00ec nel risolvere la questione del classismo, pur sempre rappresentando le iene come \"emarginati sociali che non contribuiscono a niente e si nutrono della ricchezza prodotta dagli altri\"."}
{"id": "2288967", "revid": "1632387", "url": "https://it.wikipedia.org/wiki?curid=2288967", "title": "HorrorPops", "text": "Gli HorrorPops sono un gruppo danese formatosi nel 1996 a Copenaghen."}
{"id": "2288973", "revid": "110157", "url": "https://it.wikipedia.org/wiki?curid=2288973", "title": "Michael Morhaime", "text": "Era il presidente e cofondatore della Blizzard Entertainment, casa produttrice di videogiochi situata a Irvine, in California.\nNel 1990 si \u00e8 laureato alla Universit\u00e0 della California. Nel 2008 Morhaime \u00e8 stato premiato alla 59\u00aa edizione degli Technology &amp; Engineering Emmy Awards per il videogioco \"World of Warcraft\". Insieme a Don Daglow e John Carmack, Morhaime \u00e8 uno dei tre designer o produttori ad avere ricevuto il premio ed essere contemporaneamente entrato nella Hall of Fame degli Interactive Achievement Award.\nMorhaime \u00e8 apparso come cartone animato in un episodio della serie televisiva \"South Park\" intitolato Fate l'amore non Warcraft in riferimento al gioco \"World of Warcraft\"; \u00e8 inoltre un membro della metal band \"Level 90 Elite Tauren Chieftain\" dove suona il basso. La band \u00e8 formata da impiegati della Blizzard."}
{"id": "2288974", "revid": "121836", "url": "https://it.wikipedia.org/wiki?curid=2288974", "title": "Sarah Jennings", "text": ""}
{"id": "2288978", "revid": "1142403", "url": "https://it.wikipedia.org/wiki?curid=2288978", "title": "I Fabbri", "text": ""}
{"id": "2288979", "revid": "481349", "url": "https://it.wikipedia.org/wiki?curid=2288979", "title": "Si e Am", "text": ""}
{"id": "2288981", "revid": "767487", "url": "https://it.wikipedia.org/wiki?curid=2288981", "title": "Gastone Razzaguta", "text": "Biografia.\nPer quasi trent'anni fu segretario del Gruppo Labronico e dipendente come Capo gestione delle Ferrovie dello Stato. A Livorno abitava con due anziane parenti in via Pietro Paoli e durante la seconda guerra mondiale decise di non sfollare e di rimanere in casa, accanto alle due donne invalide, anche quando la citt\u00e0 fu colpita dai massicci bombardamenti aerei anglo americani.\nFu amico di molti pittori labronici tra cui Amedeo Modigliani, Renato Natali, Giovanni Zannacchini, Sergio Romiti, Cafiero Filippelli e molti altri. Oltre a scrivere molti testi critici per giornali locali e cataloghi di mostre ha lasciato ai posteri tre bellissimi volumi dedicati alla sua citt\u00e0 natale: \"Virt\u00f9 degli artisti labronici\", \"Livorno nostra\" e \"Cacciucchesca\".\nTra le diverse mostre si ricordano la sua partecipazione nel 1914 con l'acquarello \"gli Scaricatori\" e nel 1916 con il disegno \"la Vedova\" a due edizioni dell'Esposizione Nazionale di Belle Arti di Milano al palazzo della Permanente,la partecipazione all'Esposizione internazionale d'arte di Venezia del 1924 con l'opera \"Malinconia\".\nSue opere grafiche sono presenti nella collezione del Nuovo Museo della citt\u00e0 di Livorno inaugurato nel 2018.\nUna sua opera famosa fu il pannello realizzato per il Caff\u00e8 Bardi dal titolo \"l'Offerta del Caff\u00e8\".\nA lui \u00e8 stata dedicata una strada a Livorno."}
{"id": "2288985", "revid": "446353", "url": "https://it.wikipedia.org/wiki?curid=2288985", "title": "Rodnik", "text": "Rodnik \u00e8 una serie di satelliti per comunicazioni militari delle forze armate della Federazione Russa. Probabilmente, si tratta di una versione perfezionata dei precedenti Strela-3.\nI Rodnik sono costruiti dalla NPO PM, e vengono dalle truppe spaziali russe (VKS). La massa di tali satelliti \u00e8 di 225\u00a0kg (quasi uguale a quella degli Strela-3). Per quanto riguarda i dati orbitali, questi risultano essere i medesimi degli Strela-3 (inclinazione di 82,6 gradi, apogeo di 1.400\u00a0km e perigeo di 1.414\u00a0km).\nIl primo Rodnik \u00e8 stato lanciato il 21 dicembre 2005. A marzo 2009, ne sono stati lanciati quattro, con altrettante missioni Cosmos."}
{"id": "2288989", "revid": "729019", "url": "https://it.wikipedia.org/wiki?curid=2288989", "title": "Las Vegas Film Critics Society Awards 2004", "text": "L'8\u00aa edizione dei Las Vegas Film Critics Society Awards si \u00e8 tenuta il 3 gennaio 2005, per premiare i migliori film prodotti nel 2004.\nVincitori e candidati.\nI vincitori sono indicati in grassetto."}
{"id": "2288993", "revid": "599013", "url": "https://it.wikipedia.org/wiki?curid=2288993", "title": "Ivica \u017duri\u0107", "text": ""}
{"id": "2288994", "revid": "287204", "url": "https://it.wikipedia.org/wiki?curid=2288994", "title": "Ivica Zuric", "text": ""}
{"id": "2289001", "revid": "38178", "url": "https://it.wikipedia.org/wiki?curid=2289001", "title": "Verbosco", "text": ""}
{"id": "2289006", "revid": "38120", "url": "https://it.wikipedia.org/wiki?curid=2289006", "title": "Judo boy", "text": ""}
{"id": "2289008", "revid": "438678", "url": "https://it.wikipedia.org/wiki?curid=2289008", "title": "Il massacro del giorno di San Valentino", "text": "Il massacro del giorno di San Valentino (\"The St. Valentine's Day Massacre\") \u00e8 un film statunitense del 1967, diretto da Roger Corman.\nTrama.\nChicago, 1929, durante il periodo del proibizionismo il boss mafioso Al Capone controlla il traffico di alcoolici, di droga e la prostituzione in una parte della citt\u00e0, mentre l'altra parte \u00e8 controllata da Bugs Moran, un delinquente di origine irlandese, a capo di una formazione mista che comprende, oltre agli irlandesi, delinquenti locali ed elementi di origine tedesca.\nIl giovane boss sta crescendo e sta espandendo le sue attivit\u00e0 anche nelle zone controllate da Al Capone e questo comincia a sollevare preoccupazione nel capo di origine napoletana che teme che il passo successivo, dopo l'invasione delle zone, sar\u00e0 arrivare a lui.\nDopo essere scampato ad un attentato il boss napoletano reagisce ma viene fermato dal capo delle famiglie mafiose di Chicago Patsy Lolordo che teme lo scatenarsi di una guerra, che porterebbe polizia ed opinione pubblica a conoscenza dei traffici illeciti e che solleverebbe problemi nella attivit\u00e0 criminose. Al Capone \u00e8 costretto per il momento a rinunciare ma nel frattempo fa sorvegliare Moran da uno dei suoi uomini pi\u00f9 fidati: Jack McGurn.\nDopo la morte di Lolordo, ucciso da un delinquente siciliano affiliato alla banda di Moran, Al Capone si sente libero di agire e da ordine a McGurn di organizzare una trappola per quest'ultimo. Il giovane uomo di fiducia del boss fa vendere a Nick Sorello, un vecchio trafficante ormai in pensione, un carico di Whisky sotto costo per conquistare la fiducia degli uomini di Moran e, per il giorno 14 febbraio, dovr\u00e0 esserci un'altra consegna, con la sola condizione che quest'ultimo dovr\u00e0 essere presente.\nMoran accetta e, mentre si reca all'appuntamento dentro un magazzino, si ferma in un bar mentre i suoi uomini attendono l'arrivo del carico; pochi minuti dopo due uomini vestiti con uniformi della polizia entrano nel magazzino e uccidono tutti i presenti ma non Moran che, scampato a quella che passer\u00e0 alla storia come la strage di San Valentino, scapper\u00e0 dalla citt\u00e0, terminando di fatto la sua ascesa al potere, lasciando campo libero ad Al Capone che al momento della strage si trovava prudentemente a Miami per sviare i sospetti.\nProduzione.\nLe scene esterne vennero realizzate presso i Metro Goldwyn Mayer Studios di Los Angeles; per altre scene vennero girate ai Desilu Studios di Culver City; infine gli interni furono girati ai 20th Century Fox Studios sempre a Los Angeles.\nDistribuzione.\nIl film venne distribuito nelle sale cinematografiche americane il 30 giugno 1967, mentre in Italia usc\u00ec il 25 ottobre successivo."}
{"id": "2289010", "revid": "287204", "url": "https://it.wikipedia.org/wiki?curid=2289010", "title": "Frovatriptan", "text": "Il frovatriptan \u00e8 un agonista della 5 idrossitriptamina, un principio attivo di indicazione specifica contro le sindromi cefaliche.\nIndicazioni.\nViene utilizzato come terapia contro attacchi in forma acuta dovuti alle emicranie.\nControindicazioni.\nSconsigliata in caso di malattia cardiaca pregressa e insufficienza epatica.\nEffetti indesiderati.\nFra gli effetti collaterali pi\u00f9 frequenti si riscontrano dolore addominale, vertigini, sonnolenza, nausea disturbi del campo visivo, vomito."}
{"id": "2289011", "revid": "357738", "url": "https://it.wikipedia.org/wiki?curid=2289011", "title": "Spondilartrosi", "text": ""}
{"id": "2289012", "revid": "1123126", "url": "https://it.wikipedia.org/wiki?curid=2289012", "title": "Chiesa cattolica in Liberia", "text": "La Chiesa cattolica in Liberia \u00e8 parte della Chiesa cattolica universale in comunione con il vescovo di Roma, il papa.\nStoria.\nLa Chiesa cattolica \u00e8 presente nel Paese almeno dal 1533, quando la regione \u00e8 posta sotto la giurisdizione della diocesi di Santiago di Capo Verde. La vera evangelizzazione della regione inizia con l'arrivo del sacerdote statunitense p. Barron, che nel 1843 \u00e8 nominato vicario apostolico delle Due Guinee (oggi arcidiocesi di Libreville), la cui giurisdizione si estendeva fino all'attuale Liberia. Le pi\u00f9 grandi difficolt\u00e0 incontrate dai missionari sono dovute alle dure condizioni climatiche, che costrinsero prima i padri Spiritani e poi i padri della S.M.A. ad abbandonare la regione in pi\u00f9 occasioni, a causa dei continui decessi dei missionari. Nel 1903 \u00e8 eretta la prefettura apostolica della Liberia, affidata dapprima ai padri Monfortani e poi ai missionari di Lione; nel 1934 la prefettura diventa vicariato apostolico. Nel 1946 \u00e8 ordinato il primo sacerdote autoctono e nel 1972 il primo vescovo liberiano.\nOrganizzazione territoriale.\nLa Chiesa cattolica \u00e8 presente sul territorio con 1 sede metropolitana e 2 diocesi suffraganee:\nStatistiche.\nAlla fine del 2013 la Chiesa cattolica in Liberia contava:\nLa popolazione cattolica ammontava a 314.405 cristiani, pari all'8,03% della popolazione.\nL'episcopato della Liberia \u00e8 riunito nella Conferenza dei Vescovi Cattolici della Liberia (\"Catholic Bishops' Conference of Liberia \").\nNunziatura apostolica.\nLa delegazione apostolica della Liberia \u00e8 stata istituita nel 1929 e il 15 luglio 1951 elevata al rango di internunziatura. La nunziatura apostolica fu istituita il 7 marzo 1966 con il breve \"Quae publica\" di papa Paolo VI. Il 26 dicembre 1970, con il breve \"Christi amor\" del medesimo papa Paolo VI, i territori del Gambia e della Sierra Leone furono sottratti alla delegazione apostolica dell'Africa Centro-Occidentale ed aggiunti alla nunziatura della Liberia.\nConferenza episcopale.\nL'episcopato locale costituisce la Conferenza dei vescovi cattolici della Liberia (\"Catholic Bishops' Conference of Liberia\", CBCL).\nLa CBCL \u00e8 membro della \"Regional Episcopal Conference of West Africa\" (RECOWA) e del \"Symposium of Episcopal Conferences of Africa and Madagascar\" (SECAM).\nElenco dei Presidenti della Conferenza episcopale:"}
{"id": "2289018", "revid": "287204", "url": "https://it.wikipedia.org/wiki?curid=2289018", "title": "Almotriptan", "text": "L' almotriptan \u00e8 un agonista della 5 idrossitriptamina, un principio attivo di indicazione specifica contro le sindromi cefaliche.\nIndicazioni.\nViene utilizzato come terapia contro attacchi in forma acuta dovuti alle emicranie.\nControindicazioni.\nDa evitare in caso di malattia cardiaca pregressa e nelle persone con meno di 18 anni.\nEffetti indesiderati.\nFra gli effetti collaterali pi\u00f9 frequenti si riscontrano sonnolenza, vertigini, iperemia, nausea, vomito."}
{"id": "2289020", "revid": "304077", "url": "https://it.wikipedia.org/wiki?curid=2289020", "title": "Exploration Systems Architecture Study", "text": "L'Exploration Systems Architecture Study (ESAS) \u00e8 il titolo ufficiale di uno studio a larga scala, a livello sistemico, condotto dalla NASA durante l'estate del 2005 in risposta all'annuncio dell'allora Presidente degli Stati Uniti George W. Bush di una nuova politica di esplorazione spaziale umana. Le direttive di Bush sono contenute in un documento chiamato \"Vision for Space Exploration\", e includono vari obiettivi, tra cui il ritorno dell'uomo sulla Luna ed eventualmente il viaggio degli astronauti verso Marte.\nScopo.\nL'amministratore della NASA Michael Griffin impart\u00ec varie modifiche alle strategie del predecessore Sean O'Keefe, che prevedevano lo sviluppo di un velivolo chiamato \"Crew Exploration Vehicle\". Queste modifiche vennero presentate ufficialmente durante una conferenza stampa al quartier generale della NASA di Washington D.C. il 19 settembre 2005.\nL'ESAS comprende varie raccomandazioni per accelerare lo sviluppo del \"Crew Exploration Vehicle\" e implementa il Programma Constellation, tra cui le strategie per l'invio di navette con equipaggio entro il 2012 (successivamente spostato al 2014) e il rifornimento della Stazione Spaziale Internazionale tramite l'impiego di versioni da trasporto materiali del \"Crew Exploration Vehicle\", evitando in questo modo l'uso dello Space Shuttle.\nSistemi di lancio basati sullo Shuttle.\nLe strategie iniziali per lo sviluppo del \"Crew Exploration Vehicle\", indicate dall'ex Amministratore Sean O' Keefe, avrebbero dovuto seguite due fasi. In particolare, durante la Fase 1 si sarebbero selezionate le proposte inviate alla NASA nel 2005. Successivamente sarebbe seguito un test orbitale o suborbitale di un dimostratore tecnologico nel 2008. Nello stesso anno si sarebbe selezionato un contractor, e il primo volo con equipaggio sarebbe avvenuto nel 2014. Nei progetti originali, il CEV sarebbe stato lanciato tramite un vettore non riutilizzabile di tipo Evolved Expendable Launch Vehicle (EELV), come il vettore Boeing Delta IV o Lockheed Martin Atlas V.\nCon la nomina del nuovo Amministratore Michael Griffin vennero rivisti i piani di sviluppo, giudicati inaccettabilmente lenti. Fu avviata la Fase 2 nel 2006, con la commissione di uno studio interno di 60 giorni per la revisione dei progetti (questo studio divenne noto come \"Exploration Systems Architecture Study\"). Nel documento veniva suggerito il lancio del CEV attraverso dei vettori di lancio derivato dallo Shuttle. Inoltre, Griffin pianific\u00f2 l'accelerazione o il cambiamento di molti aspetti del piani originali.\nNel documento ESAS si suggerisce lo sviluppo di due vettori di lancio derivati dallo Shuttle per supportare il Programma Constellation. Uno di essi derivava dagli Solid Rocket Booster per il lancio del CEV, mentre il secondo avrebbe dovuto essere un vettore per il lancio di carichi pesanti, che utilizzerebbe i \"Solid Rocket Booster\" e il serbatoio esterno dello Shuttle per il lancio dell'Earth Departure Stage e del modulo lunare. Era richiesto ai vettori di lanciare un carico di circa 125-130 tonnellate in orbita bassa terrestre.\nL'equipaggio che verrebbe lanciato a bordo del CEV tramite un vettore formato da un primo stadio derivato da un Solid Rocket Booster (a cinque segmenti invece dei quattro impiegati sullo Shuttle) e uno stadio superiore a propellente liquido basato sul serbatoio esterno dello Shuttle. Inizialmente era previsto come propulsore una versione non riutilizzabile di uno dei propulsori principali. In seguito venne preferita una versione aggiornata e migliorata dal propulsore J-2 (chiamato \"J-2X\") impiegato negli stadi superiori dei vettori Saturn IVB e Saturn V. Questo vettore sarebbe in grado di trasportare 25 tonnellate in orbita bassa terrestre, impiegando componenti che sono gi\u00e0 stati testati per l'uso in velivoli con equipaggio.\nIl cargo sarebbe lanciato su un vettore con uno stadio principale formato da cinque Solid Rocket Booster non riutilizzabili. Successivamente venne optato per l'impiego di cinque propulsori RS-68 (attualmente impiegati nel vettore Delta IV), che nonostante abbiano una spinta superiore e un costo pi\u00f9 contenuto richiedono un leggero incremento nel diametro totale dello stadio. I Solid Rocket Booster sono stati ridotti a due, anche se in versione maggiorata, e sono stati spostati nel secondo stadio, che spinge l'Earth Departure Stage e il resto del carico in orbita bassa. Questa configurazione pu\u00f2 lanciare circa 125 tonnellate, ed \u00e8 stimato un costo di 540 milioni di dollari.\nConfigurazioni del Crew Exploration Vehicle.\nNel documento sono indicate le strategie per il volo con equipaggio del CEV nel 2014, e prevedono un Rendezvous in orbita lunare nelle missioni lunari. Le versioni del CEV destinate a raggiungere l'orbita bassa terrestre porterebbe un equipaggio dai quattro ai sei astronauti sulla stazione spaziale. La versione lunare del CEV porterebbe un equipaggio di quattro persone, mentre \u00e8 previsto l'invio di sei astronauti su Marte. I materiali e i rifornimenti alla stazione spaziale sarebbero invece inviati a bordo di una versione senza equipaggio, simile alla navetta russa Progress.\nI progettisti avevano previsto la possibilit\u00e0 di un rientro sulla terraferma, come la navetta Sojuz. In caso di emergenza comunque sarebbe possibile rientrare a Terra tramite un ammaraggio. Tra i siti di atterraggio possibili selezionati sono previsti: la base di Edwards in California, Carson Flats in Nevada e l'area attorno al Moses Lake nello Stato di Washington.\nLo sviluppo delle missioni lunari era previsto a partire dal 2010 dopo il ritiro dello Space Shuttle. I vettori pesanti e il modulo lunare sarebbero stati sviluppati in parallelo per essere pronti al volo nel 2018, in modo da centrare l'obiettivo della prima missione lunare con equipaggio nel 2020. L'esplorazione lunare, come previsto nelle direttive di Bush, avrebbe iniziato la fase di installazione di una base lunare. Per questo scopo, nel documento si prevede un modulo lunare molto pi\u00f9 grande di quello dell'Apollo, in grado di portare sulla superficie fino a 23 tonnellate di materiali.\nInizialmente il modulo lunare aveva un propulsore per il ritorno in orbita alimentato da metano/ossigeno. In seguito venne optato per un propulsore alimentato da idrogeno/ossigeno liquidi, poich\u00e9 la tecnologia di propulsione a metano non \u00e8 completamente matura. Quest'ultima potrebbe invece essere necessaria in una missione su Marte, infatti il metano potrebbe essere estratto dal suolo marziano in un processo chiamato In-Situ Resource Utilization (\"Utilizzo delle risorse in loco\").\nIl modulo lunare permetterebbe una missione sulla superficie di circa una settimana e l'impiego di rover avanzati per l'esplorazione. In aggiunta, tutti gli astronauti del \"Crew Exploration Vehicle\" potranno scendere sulla superficie, lasciando il CEV senza equipaggio.\nInfine, nel documento viene prevista la creazione di una base lunare, possibilmente nei pressi del polo sud lunare.\nCosti.\nNell'ESAS si stima che i costi per un programma lunare con equipaggio si aggirerebbero attorno a 217 miliardi di dollari, fino al 2025. Il budget NASA per l'esplorazione per questo periodo \u00e8 inferiore di 7 miliardi. I costi potrebbero aumentare a causa dello sviluppo di un nuovo propulsore per l'Earth Departure Stage. Quindi il piano sarebbe fattibile senza eccessivi tagli agli altri settori della NASA.\nCritiche.\nLe critiche principali al piano previsto dalla studio ESAS della NASA riguardano l'uso di propellente metano/ossigeno. Questa scelta era guidata dalla possibilit\u00e0 di essere estratto \"in-situ\" dalle superfici lunari e marziane. La tecnologia dei propulsori \u00e8 tuttavia relativamente nuova e poco testata. Essa comporterebbe un ritardo nel programma e un aumento significativo nel peso del sistema. Nel 2006 la NASA rispose a queste critiche optando per dei propulsori maggiormente convenzionali (idrogeno/ossigeno per il modulo lunare e propellente ipergolico per il CEV). In questo modo si riduce il peso e si abbreviano i tempi del progetto."}
{"id": "2289022", "revid": "287204", "url": "https://it.wikipedia.org/wiki?curid=2289022", "title": "Unione Sportiva Cagliari 1961-1962", "text": "Questa pagina raccoglie i dati riguardanti l'Unione Sportiva Cagliari nelle competizioni ufficiali della stagione 1961-1962."}
{"id": "2289023", "revid": "367257", "url": "https://it.wikipedia.org/wiki?curid=2289023", "title": "Vallese", "text": ""}
{"id": "2289025", "revid": "1036298", "url": "https://it.wikipedia.org/wiki?curid=2289025", "title": "B\u00fck", "text": "B\u00fck (in tedesco \"Wichs\") \u00e8 una citt\u00e0 di 3.360 abitanti situata nella provincia di Vas, nell'Ungheria nord-occidentale."}
{"id": "2289026", "revid": "767487", "url": "https://it.wikipedia.org/wiki?curid=2289026", "title": "Brian Vandenbussche", "text": ""}
{"id": "2289027", "revid": "334886", "url": "https://it.wikipedia.org/wiki?curid=2289027", "title": "Libreria dinamica", "text": ""}
{"id": "2289028", "revid": "334886", "url": "https://it.wikipedia.org/wiki?curid=2289028", "title": "Libreria condivisa", "text": ""}
{"id": "2289029", "revid": "213136", "url": "https://it.wikipedia.org/wiki?curid=2289029", "title": "Lodovico Bonaccioli", "text": ""}
{"id": "2289030", "revid": "124117081", "url": "https://it.wikipedia.org/wiki?curid=2289030", "title": "Celld\u00f6m\u00f6lk", "text": "Celld\u00f6m\u00f6lk (in tedesco \"Kleinmariazell\") \u00e8 una citt\u00e0 di 10.956 abitanti situata nella provincia di Vas, nell'Ungheria nord-occidentale.\nLa citt\u00e0 ha una storia di oltre 750 anni. Ai confini occidentali della citt\u00e0, \u00e8 possibile visitare i resti dell'abbazia costruita nel 12 \u00ba secolo in stile romano.\nLa chiesa cattolica della Vergine Maria \u00e8 stata costruita tra il 1747 e il 1748, mentre la Via Crucis \u00e8 stata costruita nel 1755, con accanto un santuario della Vergine Maria di Koptik Od\u00f3. Una cappella separata \u00e8 stata costruita dall'abate per il \"Csodat\u00e9v\u0151 Kegyszobra\".\nPrima della seconda guerra mondiale, c'era una grande comunit\u00e0 ebraica. La maggior parte degli ebrei della comunit\u00e0 sono stati uccisi dai nazisti durante l'Olocausto."}
{"id": "2289033", "revid": "1149807", "url": "https://it.wikipedia.org/wiki?curid=2289033", "title": "Gran Premio di Francia 1984", "text": "Il Gran Premio di Francia 1984 \u00e8 stata la quinta prova della stagione 1984 del Campionato mondiale di Formula 1. Si \u00e8 corsa domenica 20 maggio 1984 sul Circuito di Digione. La gara \u00e8 stata vinta dall'austriaco Niki Lauda su McLaren-TAG Porsche; per il vincitore si tratt\u00f2 del ventunesimo successo nel mondiale. Ha preceduto sul traguardo il francese Patrick Tambay su Renault e il britannico Nigel Mansell, su Lotus-Renault.\nVigilia.\nSviluppi futuri.\nA margine della gara vi fu una riunione tra i costruttori in merito alle proposte sul regolamento tecnico del 1985. La Federazione Internazionale dello Sport Automobilistico aveva proposto di ridurre, ulteriormente, la capacit\u00e0 dei serbatoi delle vetture, proposta che veniva rigettata da quasi tutti i costruttori, che si trovavano in grossa difficolt\u00e0 coi consumi. La Renault, in crisi, per bocca del direttore tecnico G\u00e9rard Larrousse, minacci\u00f2 l'uscita dal campionato, mentre la Tyrrell, che disponeva di un vecchio motore a pressione atmosferica, non era disposta ad accettare la richiesta dei costruttori dei motori turbo, di ampliare a 230 litri la capacit\u00e0 dei serbatoi. La casa francese ribad\u00ec, in seguito, la sua volont\u00e0 di restare nel campionato.\nTeo Fabi, pilota della Brabham, durante una sessione di prove della 500 Miglia di Indianapolis, da lui disputata, pochi giorni prima del gran premio di Francia, annunci\u00f2 la sua volont\u00e0 di abbandonare le corse, al termine della stagione.\nAspetti tecnici.\nUna serie di scioperi che aveva colpito la Germania Ovest mise in dubbio la tenuta della gara. Quasi tutti i costruttori, infatti, si appoggiavano ad aziende tedesche per l'acquisto di componenti, con la \"KKK\", che produceva turbine per i turbo, o la \"Malhe\", azienda specializzata in pistoni.\nLa Toleman fece esordire la nuova TG184, con il doppio alettone posteriore. La casa britannica, dopo aver rotto il contratto con la Pirelli, pass\u00f2 alla fornitura di pneumatici della Michelin. La Ferrari present\u00f2 delle nuove sospensioni, mentre la BMW che, come fornitore dei motori, aveva vissuto solo ritiri da inizio stagione, port\u00f2 delle modifiche al collettore degli scarichi. L'ATS mont\u00f2 un nuovo sistema frenante e un nuovo radiatore per l'olio.\nNella solita alternanza, l'Arrows affid\u00f2 la vettura turbo, l'A7, a Thierry Boutsen, mentre l'A6, a motore a pressione atmosferica, venne lasciata a Marc Surer.\nLa Renault cerc\u00f2 di limitare i consumi portando un nuovo tipo di carburante, fornito dalla Elf. La casa transalpina prov\u00f2 un sistema di \"riscaldamento\" della benzina congelata, ancora una volta quale sistema per ridurre i consumi. L'altra scuderia francese, la Ligier, motorizzata anch'essa dalla Renault, tes\u00f2 un collettore pi\u00f9 grande e rialzato, che avrebbe consentito di utilizzare meglio il carburante.\nAspetti sportivi.\nDopo due edizioni del Gran Premio di Francia disputate al Circuito Paul Ricard, la gara torn\u00f2 sul Circuito di Digione. Il tracciato della Borgogna aveva ospitato gi\u00e0 quattro edizioni della gara, e una del Gran Premio di Svizzera, nel 1982. Gli organizzatori del circuito avevano affittato la struttura a Bernie Ecclestone, al fine di evitare l'ingaggio di 900.000 dollari chiesto dalla FOCA, per poter ospitare il mondiale. Fu l'ultima presenza per questa pista nel mondiale di F1.\nL'Osella iscrisse solo una vettura, per Piercarlo Ghinzani, non essendo ancora pronta la versione turbo per Jo Gartner.\nQualifiche.\nResoconto.\nPatrick Tambay fu il pi\u00f9 rapido nella sessione ufficiale del venerd\u00ec. Il francese precedette, di poco pi\u00f9 di un decimo, Elio De Angelis (il pi\u00f9 rapido sul breve rettilineo davanti ai box, con una punta di 307,7 km/h), e di 6 decimi Nelson Piquet. Tambay, dopo aver ottenuto il tempo, fu costretto a fermarsi in pista, col motore rotto. Anche la McLaren ruppe tre propulsori, mentre si verificarono problemi simili anche sulle vetture motorizzate dalla BMW. Le Ferrari presentarono dei problemi nel mandare in temperatura gli pneumatici, e chiusero solo con l'undicesimo e dodicesimo tempo; le due vetture italiane scalarono di una posizione, dopo che, al termine delle qualifiche, Andrea De Cesaris, che aveva chiuso col nono tempo, vide cancellati i suoi tempi, in quanto i due estintori montati sulla sua Ligier, vennero trovati scarichi.\nAl sabato la pioggia non consent\u00ec a nessun pilota di migliorare la prestazione del venerd\u00ec, ma permise alle scuderie di testare le vetture in assetto da bagnato, visto che le previsioni annunciavano pioggia, anche per la gara. Il pi\u00f9 rapido fu Nigel Mansell, che chiuse con 1'20\"061, diciotto secondo in pi\u00f9 del tempo fatto segnare da Tambay, il giorno precedente. Per il francese si tratt\u00f2 della quinta, e ultima, \"pole position\" nel mondiale, la trentunesima per la Renault, come costruttore. Fu l'ultima per la casa francese fino a quella ottenuta da Fernando Alonso, nel Gran Premio della Malesia 2003. Per il sesto anno di fila la \"pole position\" fu conquistata da un pilota francese. In prima fila rimase De Angelis (anche lui su vettura motorizzata Renault), mentre la seconda fila fu di Piquet e Keke Rosberg. Andrea De Cesaris non riusc\u00ec a ottenere un tempo valido per qualificarsi, stante la squalifica del giorno precedente. Il suo compagno di scuderia, Fran\u00e7ois Hesnault, decise di non prendere parte alla gara, permettendo cos\u00ec al pilota italiano di partire.\nRisultati.\nI risultati delle qualifiche furono i seguenti:\nGara.\nResoconto.\nLa domenica il cielo si present\u00f2 coperto, ma senza pioggia. Al via Patrick Tambay sembr\u00f2 anticipare la partenza, traendo in inganno Nelson Piquet, che partiva terzo. Ne approfitt\u00f2 Elio De Angelis, secondo, che prese il comando della gara. Tambay fu capace di resistere agli attacchi di Piquet e Keke Rosberg, e riprese la testa del gran premio. Dietro, Nigel Mansell sfrutt\u00f2 l'occasione, e si pose davanti a Piquet e Rosberg, seguendo cos\u00ec il suo compagno di scuderia De Angelis.\nDerek Warwick scal\u00f2 in pochi giri, al quarto posto, mentre, nelle retrovie, anche Niki Lauda si faceva largo, ponendosi all'ottavo posto. Al quarto giro si ferm\u00f2 ai box Manfred Winkelhock, mentre Rosberg cedette ancora posizioni, a Piquet, Prost e Lauda. Al quinto giro Alain Prost pass\u00f2 Piquet, per il quinto posto, ponendosi alle spalle di Warwick. Il francese pass\u00f2 il britannico al giro 6.\nAl dodicesimo giro Nelson Piquet rallent\u00f2 vistosamente, facendosi passare da Lauda e Ren\u00e9 Arnoux. Il motore della BMW era ancora in panne, e costrinse il campione del mondo all'ennesimo ritiro stagionale, il quinto in cinque gare. La rimonta della McLaren prosegu\u00ec nei giri successivi: Prost strapp\u00f2 il terzo posto a Mansell, mentre Lauda ebbe la meglio su Warwick. Al giro 17 l'austriaco pass\u00f2 anche Mansell.\nLa gara era sempre condotta da Patrick Tambay, davanti a Elio De Angelis, Alain Prost, Niki Lauda, Nigel Mansell, Derek Warwick e Ren\u00e9 Arnoux. De Angelis resistette al secondo posto fino al diciottesimo giro, quando dovette cedere a Prost. Tre giri dopo il pilota italiano venne passato anche dall'altro pilota McLaren, Lauda.\nAl giro 28 Prost, per un problema a una gomma mal fissata, usc\u00ec di pista alla curva \"Pouas\". Costretto ai box, il transalpino pot\u00e9 ripartire, ma solo in undicesima posizione. Nigel Mansell effettu\u00f2 il suo cambio gomme al trentesimo giro, scendendo al settimo posto. Cinque giri dopo fu il turno di Derek Warwick, che riprese la pista settimo, davanti ad Arnoux. De Angelis si arrest\u00f2 al giro 38, venendo passato da Rosberg, Mansell e Warwick. Un giro dopo, a \"Villeroy\", Tambay doppi\u00f2 Jacques Laffite, ma cos\u00ec permise a Lauda di avvicinarsi. L'austriaco mise due ruote fuori dall'asfalto, per passare il francese, senza successo. Sempre nello stesso giro Mansell colse il terzo posto, ai danni di Keke Rosberg.\nAl giro 41, sfruttando un piccolo errore di Tambay, penalizzato da un impianto frenante non perfetto, Niki Lauda si pose al comando del gran premio. Al quarantatreesimo passaggio Rosberg, con pneumatici ormai deteriorati, cedette un'altra posizione, a Warwick; il finlandese si ferm\u00f2 ai box solo al giro 47. Tambay cambi\u00f2 le gomme, due giri prima, ma rimase al secondo posto.\nEddie Cheever fu costretto, al cinquantatreesimo passaggio, ai box, per il cedimento dell'alettone anteriore, dopo un contatto con De Cesaris. Lauda si ferm\u00f2 al cambio gomme al giro 55, permettendo cos\u00ec a Patrick Tambay di tornare al primo posto; nello stesso giro Nigel Mansell e Derek Warwick si avvicinarono al doppiaggio di Marc Surer; Warwick venne tratto in inganno da una brusca frenata di Mansell, e tampon\u00f2 Surer. Sia il pilota della Renault che quello dell'Arrows furono costretti all'abbandono. Warwick rimase nella monoposto, con la gamba ferita. Il britannico fu portato al centro medico del circuito.\nAl cinquantanovesimo passaggio Alain Prost, a causa di forti vibrazioni della sua monoposto, effettu\u00f2 il cambiogomme, che per\u00f2 fu ancora problematico. Rientr\u00f2 all'undicesimo posto. La testa della gara cambi\u00f2 al sessantaduesimo giro: Niki Lauda pass\u00f2 ancora una volta Tambay. Arnoux prese la quarta posizione a De Angelis.\nNell'ultima parte di gara la classifica non mut\u00f2, almeno nelle posizioni che valevano i punti, anche se Tambay e i due della Lotus ebbero problemi coi consumi, e Arnoux si trov\u00f2 a gestire un motore non in piena efficienza.\nNiki Lauda riport\u00f2 la sua ventunesima vittoria, davanti a Patrick Tambay e Nigel Mansell. Prost, che negli ultimi giri si era avvicinato a Rosberg, chiuse settimo, fuori dalla zona dei punti.\nRisultati.\nI risultati del gran premio furono i seguenti:\nDecisioni della FISA.\nA seguito delle indagini compiute sulle monoposto della Tyrrell, al termine del Gran Premio di Detroit, la Federazione scopr\u00ec che sulle vetture inglesi, durante la gara, veniva effettuato un rabbocco di un liquido contenente pallini di piombo, che serviva per arricchire l'aria immessa sui tromboncini di aspirazione, al fine di ritardare la detonazione del motore, rendendo cos\u00ec possibile l'utilizzo di un maggior rapporto di compressione, ottenendo una maggiore potenza. In una riunione del 18 luglio 1984, la FISA decise di escludere la Tyrrell dalle rimanenti gare del campionato del mondo, e cancell\u00f2 tutti i punti ottenuti fino al momento della squalifica. Venne deciso che i punti attribuiti ai piloti della scuderia britannica non sarebbero stati assegnati. Le vetture proseguirono a partecipare al campionato, fino al Gran Premio d'Olanda, ma la loro partecipazione fu \"sub judice\". La squalifica della Tyrrell venne confermata dal Tribunale d'Appello della FISA, dopo una riunione del 29 agosto. La scuderia venne esclusa dai successivi gran premi.\nIl 9 ottobre la FISA decise di rideterminare le classifiche di tutte le gare, fino a quel momento disputate, facendo scalare in graduatoria tutti i piloti classificatisi alle spalle dei piloti della Tyrrell. Ci\u00f2 non port\u00f2 a una redistribuzione dei punti, in quanto Martin Brundle si era classificato fuori dalla zona dei punti, mentre Stefan Bellof si era ritirato."}
{"id": "2289034", "revid": "287204", "url": "https://it.wikipedia.org/wiki?curid=2289034", "title": "Csepreg", "text": "Csepreg (in tedesco \"Tschapring\") \u00e8 una citt\u00e0 di 3.454 abitanti situata nella provincia di Vas, nell'Ungheria nord-occidentale."}
{"id": "2289036", "revid": "287204", "url": "https://it.wikipedia.org/wiki?curid=2289036", "title": "Unione Sportiva Cagliari 1960-1961", "text": "Questa pagina raccoglie le informazioni riguardanti l'Unione Sportiva Cagliari nelle competizioni ufficiali della stagione 1960-1961."}
{"id": "2289040", "revid": "767487", "url": "https://it.wikipedia.org/wiki?curid=2289040", "title": "K\u00f6rmend", "text": "K\u00f6rmend (in tedesco \"Kirment\", in sloveno \"Kermendin\") \u00e8 una citt\u00e0 di 12.128 abitanti situata nella provincia di Vas, nell'Ungheria nord-occidentale.\nSport.\nIn citt\u00e0 ha sede la squadra di basket K\u00f6rmend Kos\u00e1rlabda Csapat"}
{"id": "2289042", "revid": "13102", "url": "https://it.wikipedia.org/wiki?curid=2289042", "title": "Banda musicale del Corpo di polizia locale di Roma Capitale", "text": "La banda musicale del Corpo di polizia locale di Roma Capitale, precedentemente conosciuta con il nome di Banda musicale della Polizia Municipale di Roma ed originariamente nata come Banda delle guardie di citt\u00e0, \u00e8 una banda musicale formata dal corpo della polizia di Roma Capitale.\nLa banda partecipa alla celebrazione di eventi istituzionali di Roma Capitale e propone concerti a Roma, in Italia e all'estero. In occasione del 21 aprile (\"Natale di Roma\") si esibisce in piazza del Campidoglio.\nStoria.\nIl 15 ottobre 1870 la citt\u00e0 di Roma istituisce ufficialmente la \"Banda delle guardie di citt\u00e0\", diretta inizialmente dal maestro Gaetano Mililotti e poi dal maestro Pezzini. Il 27 aprile 1885 a dirigere l'orchestra fu il maestro Alessandro Vessella, che rivoluzion\u00f2 l'approccio e la disposizione della banda con parametri pi\u00f9 aggiornati alle moderne teorie bandistiche di allora, ampliando notevolmente il repertorio.\nNel 1925 ne assunse la direzione Antonio D'Elia. A lui si devono le maggiori trascrizioni di importanti capolavori del passato, che la banda esegu\u00ec in alcuni concerti bandistici oggi riconosciuti come seminali in questo ambito. In questo periodo e con la sua direzione la banda collabor\u00f2 poi con Ottorino Respighi al concerto \"I pini di Roma\" che vide la sua prima esecuzione il 14 dicembre 1924 al Teatro Augusteo di Roma.\nNel 1927, con la soppressione del Corpo delle Guardie di Citt\u00e0, la banda viene smantellata per riprendere vita solo nel dopoguerra.\nNel 1946, dopo la fine della seconda guerra mondiale, il maestro Andrea Pirazzini ed il Corpo dei Vigili Urbani di Roma riorganizzarono la banda nella nuova incarnazione della \"Banda musicale della Polizia Municipale di Roma\", e fu proprio Andrea Pirazzini a dirigere l'orchestra nel primo concerto ufficiale il 17 luglio del 1950 in Piazza del Campidoglio. Si sono susseguiti alla sua direzione Andrea Pirazzini, Leone Santucci, Renato Di Biagio e il direttore Pagliuca.\nDal 1987 la direzione \u00e8 assunta da Nello Giovanni Maria Narduzzi, autore della marcia d'ordinanza \"Festa\" (1990). Fu con il suo mandato che il repertorio della banda si ampli\u00f2 alle nuove composizioni di musica contemporanea e colonne sonore da film, ampliando cos\u00ec il bacino di pubblico potenziale anche ai non addetti ai lavori.\nL'attuale denominazione \"banda musicale del Corpo di polizia \"Roma Capitale\"\" \u00e8 stata stabilita il 10 giugno 2011, quando la polizia municipale di Roma ha cambiato denominazione in seguito alla soppressione del Comune di Roma e alla sua trasformazione nell'ente territoriale speciale \"Roma Capitale\". Il 15 novembre dello stesso anno il nome ufficiale della banda si \u00e8 adattato alla nuova denominazione del corpo di polizia, diventando \"Banda musicale del Corpo di polizia locale di Roma Capitale\"."}
{"id": "2289043", "revid": "1123126", "url": "https://it.wikipedia.org/wiki?curid=2289043", "title": "Chiesa cattolica in Madagascar", "text": "La Chiesa cattolica in Madagascar \u00e8 parte della Chiesa cattolica universale in comunione con il vescovo di Roma, il papa.\nStoria.\nLa Chiesa cattolica \u00e8 presente in Madagascar fin dal XVI secolo, con alcuni tentativi di missione operati nel 1540 e con l'arrivo prima dei Domenicani (1580), e poi dei Gesuiti (1610). La missione cattolica subisce un primo brutale arresto con l'uccisione di tutti i missionari francesi nel 1674; in seguito, all'inizio del XIX secolo il cattolicesimo \u00e8 bandito dall'isola. L'evangelizzazione riprende nella seconda met\u00e0 del secolo, quando il cattolicesimo inizia ad organizzarsi, e tra il 1896 ed il 1898 nascono due vicariati apostolici, del Madagascar del Nord e del Madagascar del Sud. Nel 1925 si hanno le prime ordinazioni di sacerdoti locali: uno di questi diventer\u00e0 il primo vescovo malgascio nel 1939.\nIl 16 aprile 1947 il catechista Lucien Botovasoa fu ucciso in odio alla fede, in un clima di ostilit\u00e0 da parte dei capi locali.\nNel 1969 il Madagascar ebbe anche il suo primo cardinale: J\u00e9r\u00f4me Louis Rakotomalala. Nel 1989 papa Giovanni Paolo II ha compiuto la visita apostolica alla Chiesa cattolica del Madagascar. Nel 2019 anche papa Francesco ha compiuto la visita apostolica in Madagascar.\nOrganizzazione ecclesiastica.\nLa Chiesa cattolica \u00e8 presente sul territorio con 5 sedi metropolitane e 17 diocesi suffraganee:\nStatistiche.\nAlla fine del 2004 la Chiesa cattolica in Madagascar contava:\nLa popolazione cattolica ammontava a 4.582.644 cristiani, pari al 23,59% della popolazione.\nNunziatura apostolica.\nLa delegazione apostolica dell'Isola di Madagascar \u00e8 stata istituita il 3 maggio 1960 con il breve \"Quemadmodum Apostolici\" di papa Giovanni XXIII: essa aveva giurisdizione anche sulle isole Comore e Riunione. La nunziatura apostolica \u00e8 stata eretta il 9 gennaio 1967 con il breve \"Publicas officiorum\" di papa Paolo VI. Il nunzio risiede nella capitale del Paese, Antananarivo.\nIl nunzio apostolico \u00e8 anche nunzio a Mauritius e nelle Seychelles e delegato apostolico nelle Comore; svolge anche le funzioni di delegato apostolico nell'isola francese di Riunione.\nConferenza episcopale.\nElenco dei presidenti della Conferenza episcopale del Madagascar:\nElenco dei vicepresidenti della Conferenza episcopale del Madagascar:\nElenco dei segretari generali della Conferenza episcopale del Madagascar:"}
{"id": "2289047", "revid": "110157", "url": "https://it.wikipedia.org/wiki?curid=2289047", "title": "R\u00e9pcelak", "text": "R\u00e9pcelak \u00e8 una citt\u00e0 di abitanti situata nella provincia di Vas, nell'Ungheria nord-occidentale."}
{"id": "2289059", "revid": "1833487", "url": "https://it.wikipedia.org/wiki?curid=2289059", "title": "S\u00e1rv\u00e1r", "text": "S\u00e1rv\u00e1r \u00e8 una citt\u00e0 di 15.099 abitanti (2008) situata nella provincia di Vas, nell'Ungheria nord-occidentale."}
{"id": "2289074", "revid": "767487", "url": "https://it.wikipedia.org/wiki?curid=2289074", "title": "Szentgotth\u00e1rd", "text": "Szentgotth\u00e1rd (in tedesco \"St. Gotthard\", in sloveno \"Mono\u0161ter\") \u00e8 una citt\u00e0 di 8.979 abitanti situata nella provincia di Vas, nell'Ungheria nord-occidentale."}
{"id": "2289082", "revid": "767487", "url": "https://it.wikipedia.org/wiki?curid=2289082", "title": "Vasv\u00e1r", "text": "Vasv\u00e1r (in tedesco \"Eisenburg\") \u00e8 una citt\u00e0 di 4.466 abitanti situata nella provincia di Vas, nell'Ungheria nord-occidentale."}
{"id": "2289091", "revid": "767487", "url": "https://it.wikipedia.org/wiki?curid=2289091", "title": "\u0150riszentp\u00e9ter", "text": "\u0150riszentp\u00e9ter \u00e8 una citt\u00e0 di 1.226 abitanti situata nella provincia di Vas, nell'Ungheria nord-occidentale."}
{"id": "2289099", "revid": "123491227", "url": "https://it.wikipedia.org/wiki?curid=2289099", "title": "Ticino", "text": ""}
{"id": "2289112", "revid": "1543377", "url": "https://it.wikipedia.org/wiki?curid=2289112", "title": "Campionato del mondo di hockey su slittino 2009", "text": "Il 5\u00ba campionato mondiale di hockey su slittino si \u00e8 per la seconda volta disputato in due gruppi di merito. Il Gruppo A si \u00e8 tenuto ad Ostrava (Repubblica Ceca).\nPartecipanti.\nIl gruppo d'\"\u00e9lite\" si \u00e8 disputato ad Ostrava, Repubblica Ceca, dal 9 al 16 maggio 2009. Vi hanno preso parte le sei squadre che hanno preso parte al mondiale 2008 di Gruppo A pi\u00f9 le prime due classificate del Gruppo B: , , , , , e .\nIl campionato era valido anche come qualificazione alle paralimpiadi di Vancouver 2010: le prime sei classificate hanno avuto accesso diretto alla manifestazione, le ultime due sono andate a disputare il torneo di qualificazione con le prime due del gruppo B.\nFormula.\nLe squadre sono state suddivise in due gironi da quattro squadre. La prima fase del mondiale era un girone all'italiana di sola andata.\nLe prime due classificate di ogni girone hanno avuto accesso ai play-off, con le semifinali che vedevano scontrarsi la prima classificata del girone A contro la seconda del girone B e viceversa. Le due squadre vincenti si giocavano la finale per l'oro, le due sconfitte quella per il bronzo. Tutte e quattro le squadre sono automaticamente classificate per Vancouver 2010.\nLe ultime due classificate di ogni girone hanno invece avuto accesso ai play-out, con le semifinali che vedevano scontrarsi la terza classificata del girone A contro la quarta del girone B e viceversa. Le due vincenti sono automaticamente qualificate per le paralimpiadi, e si scontrano nella finale per il quinto posto. Le due sconfitte disputano la finale per il settimo posto ed hanno accesso, assieme alle prime due classificate del mondiale di Gruppo B, alle qualificazioni olimpiche.\nGironi.\nPlay-out.\nFinale - 7\u00ba posto.\nCorea e Germania accedono al torneo di qualificazione per le paralimpiadi di Vancouver 2010."}
{"id": "2289113", "revid": "2045980", "url": "https://it.wikipedia.org/wiki?curid=2289113", "title": "Gran Premio di Monaco 1984", "text": "Il Gran Premio di Monaco 1984 \u00e8 stata la sesta prova della stagione 1984 del Campionato mondiale di Formula 1. Si \u00e8 corsa domenica 3 giugno 1984 sul Circuito di Monte Carlo. La gara \u00e8 stata vinta dal francese Alain Prost su McLaren-TAG Porsche; per il vincitore si tratt\u00f2 del dodicesimo successo nel mondiale. Ha preceduto sul traguardo il brasiliano Ayrton Senna su Toleman-Hart e il tedesco Stefan Bellof, su Tyrrell-Ford Cosworth. In seguito alla scoperta di un'irregolarit\u00e0 tecnica della Tyrrell, Bellof venne squalificato, facendo cos\u00ec scalare tutti i piloti giunti dopo di lui, di una posizione in graduatoria. Il terzo posto venne perci\u00f2 assegnato al francese Ren\u00e9 Arnoux su Ferrari.\nLa gara venne interrotta, dopo solo 31 dei 77 giri previsti, per la forte pioggia che colp\u00ec il tracciato. Con 102,672 km rappresenta la terza gara pi\u00f9 corta nella storia del mondiale di F1, dopo il Gran Premio d'Australia 1991 e il Gran Premio del Belgio 2021\nIl gran premio segn\u00f2 anche il primo podio, in una gara valida per il campionato mondiale di F1, per Ayrton Senna, per la sua scuderia Toleman e per una vettura motorizzata Hart.\nVigilia.\nSviluppi futuri.\nDopo lunga incertezza, venne cancellato dal calendario il Gran Premio di Spagna, che si sarebbe dovuto tenere su un circuito cittadino a Fuengirola. Si fece largo l'ipotesi che la gara spagnola potesse essere tenuta sul tracciato francese del Paul Ricard che nella stagione non ospitava gare di F1. Successivamente si stabil\u00ec che la prova sarebbe stata recuperata il 21 ottobre, con una gara da effettuarsi sul Circuito di Estoril, quale Gran Premio del Portogallo.\nAspetti tecnici.\nLe vetture motorizzate dalla Renault. ovvero oltre alla vettura della stessa Renault anche Ligier e Lotus, furono dotate di turbine \"Garrett\", di diametro pi\u00f9 piccolo che avrebbe dovuto garantire una minore inerzia. L'ELF port\u00f2 un nuovo carburante per la Ligier. Anche la McLaren venne dotata di nuovi turbo per i suoi motori TAG Porsche, con un nuovo albero a camme. In realt\u00e0 lo sciopero dei metalmeccanici in Germania Occidentale mise ancora una volta in dubbio la presenza del motorista; invece la presenza della BMW grazie al pi\u00f9 alto numero di pezzi di ricambio, non venne mai messa in discussione. La Hart port\u00f2 una nuova versione del suo motore, per la Toleman, che godeva di un sistema di controllo elettronico d'iniezione e di quattro iniettori per cilindro.\nLa Brabham modific\u00f2 l'aerodinamica della BT53, in attesa di una nuova vettura, per cercare un maggiore afflusso dell'aria calda verso i pontoni posteriori. Questa modifica venne per\u00f2 bocciata dopo la prima sessione di qualifica. L'Alfa Romeo neg\u00f2 l'impiego di nuove turbine \"KKK\", mentre l'Arrows affid\u00f2 ancora la A7, a motore BMW, al solo Thierry Boutsen, riservando a Marc Surer la vecchia A6. All'Alfa giunse un nuovo tecnico, Tonti, in arrivo dal reparto corse della Lancia.\nAspetti sportivi.\nTeo Fabi, impegnato nella CART nordamericana, cedette il volante della Brabham al fratello Corrado, che aveva corso l'intera stagione con l'Osella. La Renault conferm\u00f2 l'impiego di Derek Warwick, pur infortunatosi nella gara precedente.\nLa direzione di gara decise di non far effettuare la sessione di prequalifiche, che avrebbe eliminato un solo pilota. Alla gara, come al solito, vennero ammessi solo i migliori venti piloti delle qualifiche. L'ex pilota di F1 Jacky Ickx fu nominato come nuovo direttore di gara, al posto di Am\u00e9d\u00e9e Pavesi.\nNel 1983 gara era stata messa in discussione in quanto gli organizzatori, ovvero l\u2019\"Automobile Club de Monaco\", avevano ceduto parte dei diritti televisivi al canale statunitense ABC, violando il Patto della Concordia, privando cos\u00ec la FISA e la FOCA della loro quota di diritti televisivi. Il gran premio venne reinserito nel calendario, per il 1984, solo dopo che l\u2019\"ACM\" si era impegnato a rinunciare al contratto con l'\"ABC\". Ci\u00f2 non avvenne, e il 7 marzo 1984 la FISA invi\u00f2 una protesta agli organizzatori, intimandoli di versare il 7,5% dei diritti televisivi raccolti nel 1983, prima della gara del 1984, e di rispettare il Patto della Concordia, al fine di essere ammessi al calendario, per il 1985. Poco prima della gara la questione venne portata dinanzi a un tribunale. L'avvocato dell\u2019\"ACM\" afferm\u00f2 che il contratto con l'\"ABC\" era stato firmato grazie a una dispensa dal Patto della Concordia, e sarebbe durato, inizialmente fino al 31 dicembre 1984, data di scadenza del Patto della Concordia stesso. L\u2019\"ACM\" aveva poi prolungato, all'inizio del 1983, il contratto televisivo fino al 1986, prima che FISA e FOCA prolungassero, a loro volta, il Patto della Concordia. Il giudice si disse incompetente della questione.\nQualifiche.\nResoconto.\nNella prima giornata di prove, al gioved\u00ec, il pi\u00f9 rapido fu Michele Alboreto, che precedette Derek Warwick e Alain Prost. Il pilota della Scuderia Ferrari utilizz\u00f2 una particolare strategia con gli pneumatici: prima utilizzando tre gomme morbide e una dura (al posteriore sinistro), poi sostituendo solo le gomme di sinistra, e, infine con altre due non utilizzate, invertendo le due gomme consumate. Con questa conformazione ottenne il tempo da primo posto. La gomma posteriore sinistra era la pi\u00f9 sollecitata, per questa ragione la Ferrari scelse di utilizzare la mescola pi\u00f9 dura, per garantire un maggior numero di giri.\nL'altro ferrarista, Ren\u00e9 Arnoux, rovin\u00f2 il giro con le tre gomme morbide e la sola dura con un testacoda, trovando poi traffico nel tentativo con 4 gomme morbide. Furono in gravi difficolt\u00e0 le due Alfa Romeo, mentre pi\u00f9 competitiva fu l'Osella, quattordicesima con Piercarlo Ghinzani. Manfred Winkelhock distrusse la sua ATS contro il \"guardrail\". Il tedesco pot\u00e9 proseguire, nonostante una lesione ai legamenti della scapola, grazie all'interessamento del fisioterapista di Lauda.\nAl sabato Alain Prost fece sua la \"pole position\", abbassando il tempo dell'anno precedente di due secondi. Il francese entr\u00f2 in pista a mezz'ora dalla fine delle prove e comp\u00ec solo i tre giri necessari per far segnare un tempo. Fu la prima \"pole position\" per una vettura motorizzata TAG Porsche. La prima fila venne conquistata anche da Nigel Mansell, mentre le due Ferrari vennero relegate in seconda fila (con Arnoux che sopravanz\u00f2 Alboreto di 2 millesimi), davanti alle due Renault. L'altro pilota della McLaren, Niki Lauda fu solo ottavo, rallentato da Mauro Baldi nel giro veloce. Alboreto, invece, ruppe la sospensione alla \"Santa Devota\" e dovette cercare il tempo col muletto.\nNelle qualifiche del sabato vi fu un brutto incidente per Martin Brundle che fin\u00ec contro le barriere alla curva del Tabaccaio. Il pilota inglese, tra l'altro contuso, non riusc\u00ec a qualificarsi. Gli altri non qualificati furono i due piloti dell'Arrows, i due della RAM, pi\u00f9 Eddie Cheever e Mauro Baldi.\nRisultati.\nI risultati delle qualifiche furono i seguenti:\nGara.\nResoconto.\nSul circuito monegasco, fin dalla mattina, si abbatt\u00e9 un violento temporale. La partenza venne ritardata prima di 20 minuti, poi di 45 minuti, in attesa di un miglioramento del tempo; i piloti, per bocca di Niki Lauda, dopo il giro di ricognizione, chiesero che il tunnel fosse bagnato, per evitare troppa differenza con l'asfalto del resto del tracciato.\nAl via Alain Prost mantenne il comando, seguito da Nigel Mansell e Ren\u00e9 Arnoux; alla \"Sainte Devote\", Derek Warwick, per evitare Arnoux, fin\u00ec contro le barriere; pi\u00f9 dietro, proprio il compagno di scuderia di Warwick, Patrick Tambay, fin\u00ec contro la Renault del britannico; Riccardo Patrese ed Elio De Angelis rimasero bloccati dalle due Renault e furono costretti a fermarsi, per far manovra.\nEntrambi i piloti della Renault ne uscirono malconci. Warwick scese dalla sua vettura zoppicando mentre Tambay venne portato via in barella dai commissari, e, una volta in infermeria, gli venne riscontrata la frattura di un perone, causata da una sospensione che nell'impatto ha bucato la scocca. Prost guidava la corsa seguito da Mansell, Arnoux, Michele Alboreto, Niki Lauda e Keke Rosberg. Il pilota della Tyrrell, Stefan Bellof, si port\u00f2, gi\u00e0 al termine del primo giro, al decimo posto, dopo essere partito ventesimo.\nAl quarto giro Lauda infil\u00f2 Alboreto al tornante \"Loews\", portandosi in quarta posizione. Due giri dopo, sulla salita del \"Beaurivage\", Lauda riusc\u00ec a superare anche l'altra Ferrari, di Arnoux. Al nono giro Alboreto fu autore di un testacoda alla prima curva; rimasto fermo, pot\u00e9 ripartire, ma solo dopo un minuto, grazie all'aiuto dei commissari. Il pilota milanese si trov\u00f2 ultimo.\nAll'undicesimo giro Corrado Fabi rimase fermo in pista, all'altezza della curva del \"Portier\"; un commissario tent\u00f2 di spingerlo in pista, ma il sopraggiungente Prost non lo vide e lo colp\u00ec ad una gamba: fortunatamente il commissario non riport\u00f2 danni gravi; tutto questo and\u00f2 a vantaggio di Nigel Mansell che riusc\u00ec a passare il francese. Nello stesso giro Senna mont\u00f2 troppo bruscamente su un cordolo, presso la \"chicane\" del porto, danneggiando la sospensione anteriore destra. Il brasiliano riusc\u00ec comunque, in pochi giri, prima a passare Rosberg, poi Arnoux.\nAl giro 16 Nigel Mansell, al comando della corsa, a met\u00e0 della salita del \"Beaurivage\" perse il controllo della sua Lotus a causa dell'aquaplaning e sbatt\u00e8 contro il \"guard-rail\". Mansell cerc\u00f2 di continuare con l'alettone posteriore piegato, ma al \"Mirabeau\" venne passato da Prost; il britannico si gir\u00f2 nuovamente, ripart\u00ec e si ferm\u00f2 pochi metri dopo al tornantino. Nel giro Bellof pass\u00f2 Winkelhock, per il sesto posto.\nAl giro 19 Senna super\u00f2 anche Niki Lauda, portandosi in seconda posizione. Prosegu\u00ec la sua rimonta anche Bellof che, al ventunesimo giro, pass\u00f2 Rosberg, all'uscita del Tunnel. Al giro 23 Manfred Winkelhock fu costretto all'abbandono, dopo un contatto con Rosberg.\nIl giro seguente alla curva del Casino Niki Lauda comp\u00ec un testacoda, tocc\u00f2 il marciapiede e ruppe una sospensione. Ci\u00f2 port\u00f2 Arnoux e Bellof a lottare per il terzo posto, col tedesco che prov\u00f2 a superare Arnoux, sulla salita del \"Beaurivage\". Bellof ritent\u00f2 al \"Mirabeau\", riuscendo a passarlo, montando su un cordolo.\nLa pioggia si faceva sempre pi\u00f9 intensa. Senna riusciva a recuperare terreno su Prost, con Bellof che era il pilota pi\u00f9 veloce in pista. Al trentunesimo giro, al passaggio sulla zona dell'arrivo, Prost chiese, a gesti, di interrompere la gara. Un giro dopo il direttore di gara, Jacky Ickx, interruppe la gara, con bandiera rossa, nel momento in cui Senna passava il battistrada Alain Prost. Ickx espose anche quella nera, che costringeva i piloti a fermarsi ai box. A fianco del belga era per\u00f2 presente un commissario di gara, con la bandiera a scacchi. La confusione fu grande, con molti team convinti che la gara sarebbe ripresa.\nLa gara, invece, non riprese, e la classifica venne stilata sulla base dei risultati del giro 31. Prost vinse per la dodicesima volta nel mondiale, mentre sia Senna che Bellof ottennero il primo podio nel mondiale di F1. A seguito dei fatti del Gran Premio di Detroit, il tedesco sar\u00e0 escluso dalla graduatoria, portando cos\u00ec Ren\u00e9 Arnoux al terzo posto. Solo la met\u00e0 dei punti venne assegnata, per la prima volta dal Gran Premio d'Austria 1975, non essendo stato coperto il 75% della distanza prevista.\nRisultati.\nI risultati del gran premio furono i seguenti:\nDecisioni della FISA.\nIl 18 luglio la FISA mult\u00f2 Jacky Ickx di 6.000 dollari per aver interrotto la gara, senza aver avvisato i commissari sportivi. Inoltre venne deciso di ritirare al belga la licenza da direttore di corsa. Ickx denunci\u00f2 per diffamazione il presidente della FISA, Balestre.\nA seguito delle indagini compiute sulle monoposto della Tyrrell, al termine del Gran Premio di Detroit, la Federazione scopr\u00ec che sulle vetture inglesi, durante la gara, veniva effettuato un rabbocco di un liquido contenente pallini di piombo, liquido che serviva per arricchire l'aria immessa sui tromboncini di aspirazione, al fine di ritardare la detonazione del motore, rendendo cos\u00ec possibile l'utilizzo di un maggior rapporto di compressione, ottenendo una maggiore potenza. In una riunione del 18 luglio 1984, la FISA decise di escludere la Tyrrell dalle rimanenti gare del campionato del mondo, e cancell\u00f2 tutti i punti ottenuti fino al momento della squalifica. Venne deciso che i punti attribuiti ai piloti della scuderia britannica non sarebbero stati assegnati. Le vetture proseguirono a partecipare al campionato, fino al Gran Premio d'Olanda, ma la loro partecipazione fu \"sub judice\". La squalifica della Tyrrell venne confermata dal Tribunale d'Appello della FISA, dopo una riunione del 29 agosto. La scuderia venne esclusa dai successivi gran premi.\nIl 9 ottobre la FISA decise di rideterminare le classifiche di tutte le gare, fino a quel momento disputate, facendo scalare in graduatoria tutti i piloti classificatisi alle spalle dei piloti della Tyrrell. Ci\u00f2 port\u00f2 a una redistribuzione dei punti, in quanto Stefan Bellof era giunto terzo; la sua squalifica port\u00f2 sul podio Ren\u00e9 Arnoux, mentre scal\u00f2 quarto Keke Rosberg, quinto Elio De Angelis e sesto Michele Alboreto. L'altro pilota della scuderia, Martin Brundle, non si era qualificato per la gara.\nPolemiche dopo la gara.\nAyrton Senna, che dopo la conclusione della gara, aveva salutato i tifosi convinto della vittoria, protest\u00f2 coi commissari di gara, reclamando contro la decisione di interrompere la gara. Anche Ren\u00e9 Arnoux critic\u00f2 la decisione, affermando che, una volta partiti, il gran premio avrebbe dovuto essere condotto fino al raggiungimento delle due ore; invece Jacques Laffite, un altro pilota francese, salut\u00f2 favorevolmente la decisione a causa delle impossibili condizioni del tracciato.\nLa Federazione Automobilistica Brasiliana imput\u00f2 al direttore di gara Jacky Ickx un legame commerciale con la Porsche, motorista della McLaren. Inoltre si imput\u00f2 alla direzione di gara la volont\u00e0 di concludere il gran premio prima della fine del collegamento col satellite televisivo.\nIckx si difese affermando:"}
{"id": "2289117", "revid": "367257", "url": "https://it.wikipedia.org/wiki?curid=2289117", "title": "Valais", "text": ""}
{"id": "2289118", "revid": "1634976", "url": "https://it.wikipedia.org/wiki?curid=2289118", "title": "Stemma del Ducato di Milano", "text": "Lo stemma del Ducato di Milano ebbe diverse configurazioni, a seconda del periodo storico e, in particolare, della dinastia regnante.\nStoria.\nPeriodo pre-ducale.\nIl primo stemma attestato utilizzato dal territorio milanese era in tutto e per tutto uguale alla bandiera ufficiale dello stato e consisteva in una croce rossa su sfondo d'argento, stemma che ancora oggi viene utilizzato come emblema dal comune di Milano.\nPeriodo visconteo.\nPrima dell'istituzione del Ducato il 5 settembre 1395, lo stemma coincise con quello della casata dei Visconti, ossia d'argento alla biscia d'azzurro ondeggiante in palo, ingolante un moro di carnagione. A seguito della concessione del titolo di Duca di Milano a Gian Galeazzo Visconti, questo ottenne dal re dei Romani Venceslao di Lussemburgo il privilegio di inquartare il proprio stemma familiare con l'aquila imperiale. Questo stemma, detto \"il Ducale\", fu utilizzato anche come bandiera e ha segnato la formazione di tutti i successivi blasoni adottati dal territorio milanese. Il nuovo stemma venne blasonato come segue: inquartato, nel primo e nel quarto, d'oro, all'aquila abbassata di nero, [lampassata di rosso] e coronata del campo; nel secondo e nel terzo, d'argento, alla biscia d'azzurro ondeggiante in palo, coronata d'oro, ingolante per met\u00e0 un moro (o putto) ignudo di carnagione.\nPeriodo sforzesco.\nIn un primo momento lo stemma araldico della famiglia degli Sforza coincise con quello della casata dei Visconti: d'argento, alla biscia d'azzurro, ondeggiante in palo, coronata d'oro, ingolante per met\u00e0 un moro (o putto) ignudo di carnagione. A partire dall'XI secolo, infatti, lo stemma raffigurante un biscione ondeggiante che ingoia un fanciullo venne assunto dalla famiglia viscontea in occasione della loro ascesa a Signori di Milano, per poi essere trasmesso come simbolo del ducato e della citt\u00e0 stessa fino alla soppressione napoleonica. Si \u00e8 supposto che l'immagine del serpente traesse origine dalla figura mitologica del basilisco, immagine che, secondo una leggenda, i Visconti avrebbero adottato da un simbolo gi\u00e0 presente a Milano. Si narrava, infatti, di un tempo in cui la citt\u00e0 era in preda al panico per la presenza del feroce drago Tarantasio che faceva strage tra la popolazione fin quando Umberto Visconti si avvi\u00f2 alla caverna dove il drago stava per divorare un bambino; dopo una lotta durata due giorni Umberto ebbe la meglio e Milano venne liberata. In memoria di questa impresa nell'insegna dei Visconti venne introdotta l'immagine del drago con un bambino in bocca, immagine che venne tramutata da un pittore poco abile in quello di una vipera, originando il Biscione visconteo.\nAl contrario, attendendosi alla versione storica, che fa riferimento ad un episodio della seconda Crociata, fu il capitano Ottone Visconti alla guida di mille milanesi che, durante l'assedio di Gerusalemme, sconfisse in uno scontro corpo a corpo il saraceno Voluce, la cui insegna era quella di un serpente intento a divorare un uomo; con questa vittoria Ottone Visconti, oltre ad appropriarsi delle armi del suo nemico, ne prese anche lo stemma che divenne in seguito quello della famiglia.\nCon l'incoronazione a Duca di Gian Galeazzo Visconti e con la conseguente conquista dell'inquartato con l'aquila reale lo stemma sub\u00ec una variazione, integrato appunto dell'immagine di un'aquila, e fu blasonato come segue: \u2018inquartato, nel primo e nel quarto, d'oro all'aquila abbassata di nero, lampassata di rosso e coronata del campo; nel secondo e nel terzo, d'argento alla biscia d'azzurro ondeggiante in palo e coronata d'oro, ingolante un moro di carnagione'.\nQuando l'ultima dei Visconti, Bianca Maria spos\u00f2 il giovane Francesco Sforza, la seconda casata conquist\u00f2 dalla prima il diritto di successione sul ducato e, per dissimulare la mancanza di legittimit\u00e0 in base alla legge salica, la nuova dinastia adott\u00f2 lo stesso stemma dell'inquartato ducale visconteo. Il mantenimento del biscione dei Visconti, non era semplicemente un vezzo araldico, ma era innanzitutto un vanto di antica signoria in quanto il Ducato di Milano aveva goduto di questo stemma sin dal 1395, ma soprattutto questo emblema era una continua riconferma del ruolo di signori di Milano detenuto dagli Sforza, i quali volevano cos\u00ec dimostrare di essere i legittimi successori dei Visconti, dai quali avevano ottenuto addirittura l'uso dell'arme nella blasonatura. Questo stratagemma araldico si era rivelato necessario e molto utile in quanto, come si ripropose poi nella storia del tardo Quattrocento, altre potenze (tra cui la Francia per prima) pi\u00f9 volte avevano vantato parentele legittime coi Visconti che avrebbero potuto far vantare a re stranieri i diritti di successione sul ducato milanese. L'emblema dell'aquila venne mantenuto dalla famiglia Sforza (la quale aveva per emblema precedente un leone) anche in forza del giuramento di fedelt\u00e0 nei confronti del Sacro Romano Imperatore, il quale aveva per l'appunto per antonomasia il simbolo dell'aquila (fatto che riprendeva la tradizione della Roma antica dopo Cesare), ma che non aveva riconosciuto l\u2019ascesa ducale degli Sforza in quanto illegittima.\nDopo la perdita dell'indipendenza.\nDurante il periodo delle invasioni francesi cinquecentesche, lo stemma ducale venne inquartato con i tre gigli del Regno di Francia, a legittimare il ruolo della Francia nella reggenza del milanese, cancellando di contro l\u2019aquila simbolo della Germania. Questo era dovuto al fatto che Re Luigi XII di Francia era nipote di Valentina Visconti, figlia di Gian Galeazzo Visconti, il che lo faceva ritenere legittimo erede del Ducato.\nCon la conquista spagnola del Ducato di Milano, venne ripreso il vecchio stemma come era secondo lo schema inquartato originale, oppure poteva essere timbrato con un piccolo scudo su quello del Regno di Spagna.\nAl passaggio dei territori del milanese sotto la dominazione asburgica, lo stemma del Ducato di Milano venne mantenuto integralmente sul modello di quello sforzesco, il quale per\u00f2 venne timbrato al centro da un piccolo scudo rappresentante le armi degli Asburgo-Lorena, il che rimase tale sino alla soppressione del Ducato nel 1797.\nAl \"biscione\" si ispir\u00f2 anche Silvio Berlusconi per il simbolo di Canale 5 ma, al posto dell'uomo, dalla bocca usciva un fiore."}
{"id": "2289128", "revid": "767487", "url": "https://it.wikipedia.org/wiki?curid=2289128", "title": "NGC 7816", "text": "NGC 7816 \u00e8 una galassia a spirale (Sbc) situata nei Pesci. Possiede una declinazione di +07\u00b0 28' 42\" e un'ascensione retta di 00 ore, 03 minuti e 49,0 secondi.\nNGC 7816 fu scoperta nel 1785 da William Herschel."}
{"id": "2289132", "revid": "2138421", "url": "https://it.wikipedia.org/wiki?curid=2289132", "title": "Carlo di Navarra", "text": " \nFu il settimo figlio maschio del re Giovanni III di Navarra e di Caterina di Foix. Suo padre fu il primo re di Navarra della dinastia Albret.\nAlla morte di Giovanni III nel 1516, eredit\u00f2 la corona il fratello maggiore di Carlo, il quattordicenne Enrico. L'anno dopo mor\u00ec anche la regina.\nFino a quando suo fratello Enrico II non ebbe la figlia Giovanna, nata nel 1528 dal matrimonio con Margherita di Valois-Angoul\u00eame, Carlo fu il legittimo erede al trono.\nContro il potere dell'imperatore Carlo V, anche la Navarra ader\u00ec alla Lega di Cognac.\nIl principe Carlo and\u00f2 a combattere per la Navarra contro l'esercito imperiale ma durante l'assedio di Napoli nel 1528 venne fatto prigioniero.\nMor\u00ec dopo un anno in prigionia. Nel 1528 nacque anche sua nipote la principessa Giovanna, destinata a succedere al padre come Giovanna III di Navarra."}
{"id": "2289143", "revid": "144796", "url": "https://it.wikipedia.org/wiki?curid=2289143", "title": "Anton von Doblhoff-Dier", "text": "Biografia.\nAnton von Doblhoff-Dier nacque a Gorizia da una famiglia della piccola nobilt\u00e0 austriaca locale. Intrapresi gli studi di giurisprudenza, si laure\u00f2 a Vienna nel 1826 e subito inizi\u00f2 ad interessarsi ai problemi dello stato, compiendo un viaggio di studio in Francia e Inghilterra nel 1838, con l'intento di trarre una politica comparativa con gli altri paesi, utile a risollevare le sorti dello stato austriaco dopo il periodo napoleonico.\nEgli inizi\u00f2 la propria carriera ministeriale durante il periodo di crisi nel governo austriaco dato dalle rivoluzioni del 1848: in quell'anno venne nominato Ministro del Commercio, degli Interni e della Cultura, incarichi ai quali rinunci\u00f2 il 10 dicembre di quello stesso anno. Dall'8 giugno al 18 giugno del 1848 fu anche Primo Ministro dell'Impero Austriaco, carica alla quale per\u00f2 dovette rinunciare per l'instabilit\u00e0 del governo costituitosi e per il periodo acceso.\nRipresa l'attivit\u00e0 politica, si diede alla diplomazia ed alle legazioni, fungendo da inviato a L'Aia tra il 1849 e il 1858, rientrando poi in patria come deputato del Senato imperiale a partire dal 1867. Venne nominato quindi Vicepresidente del Reichstag nel 1869."}
{"id": "2289144", "revid": "104265", "url": "https://it.wikipedia.org/wiki?curid=2289144", "title": "Gort", "text": ""}
{"id": "2289145", "revid": "287204", "url": "https://it.wikipedia.org/wiki?curid=2289145", "title": "Carlo Luigi Pietragrua", "text": "Membro di una famiglia di musicisti, a partire dal 1687 fu contraltista nella cappella di corte dell'elettore di Sassonia a Dresda, dove il 20 febbraio 1693 fu elevato alla carica di vice-Kapellmeister. Durante il carnevale dello stesso anno Pietragrua mise in scena la sua prima opera, \"Camillo generoso\". L'anno seguente lasci\u00f2 la capitale sassone per D\u00fcsseldorf, dove serv\u00ec sempre come vice-Kapellmeister, a fianco del maestro titolare Johann Hugo von Wilderer, alla corte dell'elettore palatino Giovanni Guglielmo. Durante il carnevale del 1697 fu rappresentato il suo secondo lavoro operistico, la tragedia in musica \"Telegono\". Fu attivo a D\u00fcsseldorf fino alla morte di Giovanni Guglielmo, avvenuta nel 1716, anno in cui la corte venne spostata a Heidelberg e quindi fusa con quella di Innsbruck del nuovo elettore Carlo Filippo. Nel 1719 fu nominato \"maestro di coro\" all'Ospedale della Piet\u00e0 di Venezia. Per i palcoscenici della citt\u00e0 lagunare tra il 1721 e il 1722 produsse tre sue opere.\nPietragrua in vita tenne rapporti lavorativi con il compositore Agostino Steffani, per il quale, mentre era in Italia, fu incaricato d'ingaggiare cantanti per la cappella di W\u00fcrzburg. In diverse raccolte manoscritte numerosi duetti da camera di Pietragrua vennero erroneamente attribuiti a Steffani."}
{"id": "2289150", "revid": "767487", "url": "https://it.wikipedia.org/wiki?curid=2289150", "title": "Nuevo Tango Ensamble", "text": "Il Nuevo Tango Ensamble \u00e8 un trio italiano di tango-jazz nato nel 1999, formato da Pasquale Stafano al pianoforte, Gianni Iorio al bandone\u00f3n e Pierluigi Balducci al basso elettrico e acustico (subentrato nel 2009 ad Alessandro Terlizzi).\nStoria dei Nuevo Tango Ensamble.\nIl gruppo si \u00e8 esibito in Europa, negli Emirati Arabi Uniti nel 2008 con il progetto dedicato alla musica di Astor Piazzolla.\nSuccessivamente, dopo la pubblicazione dell'ultimo disco, ha continuato a esibirsi sui palchi dei migliori jazzclubs e festival europei, in Corea del Sud, Taiwan e altrove, con un repertorio ormai costituito prevalentemente da composizioni originali.\nIl trio collabora con il bandoneonista argentino Gustavo Toker, il clarinettista italiano Gabriele Mirabassi e il sassofonista argentino Javier Girotto."}
{"id": "2289161", "revid": "115900032", "url": "https://it.wikipedia.org/wiki?curid=2289161", "title": "Ottavio Cornaggia Castiglioni", "text": "Studioso della preistoria e libero docente in Paletnologia, titolo conseguito presso l'Universit\u00e0 degli Studi di Milano, ha pubblicato pi\u00f9 di una settantina di scritti sulle civilt\u00e0 preistoriche neolitiche e dell'et\u00e0 del Bronzo della Valle Padana (studi sulla Stazione palafitticola della Lagozza di Besnate, e sulla cultura di Polada).\nAltrettanto importanti gli studi sulla cultura eneolitica come la monografia sulla cultura di Remedello e le ricerche e gli scavi da lui condotti nella grotta \"Buco della Sabbia\" in comune di Civate (LC), che port\u00f2 alla definizione di una nuova facies dell'eneolitico lombardo, e le campagne di scavo nella Grotta delle Mura di Monopoli (1960-1966) atte ad evidenziare la stratigrafia dei livelli pleistocenici ed olocenici dando un importante apporto alla preistoria pugliese.\nNotevoli gli studi sulle tecnologie delle culture preistoriche, ad esempio i lavori, da lui pubblicati aventi per argomento: gli arpioni preistorici, lo strumentario tessile e i pesi da telaio reniformi della Lagozza, lo studio sulle pintadere, sulla metodologia per l'individuazione delle fonti di provenienza dell'ossidiana, i falcetti poladiani, le trappole a battenti del Bronzo europeo, le piroghe preistoriche italiane, le alabarde, le ruote a disco ligneo. Da lui fu creata, presso il Museo di storia naturale di Milano, una sezione di paletnologia da lui personalmente curata sino alla morte. Al suo nome \u00e8 dedicata la sala della preistoria presso il suddetto museo."}
{"id": "2289166", "revid": "144796", "url": "https://it.wikipedia.org/wiki?curid=2289166", "title": "Johann von Wessenberg-Ampringen", "text": "Biografia.\nJohann Philipp von Wessenberg-Ampringen nacque in terra di Sassonia da una famiglia della piccola nobilt\u00e0 che lo spinse ad intraprendere la carriera giuridica che lo port\u00f2 quindi a laurearsi nell'universit\u00e0 della citt\u00e0 natale.\nPostosi al servizio del governo austriaco gioc\u00f2 un ruolo fondamentale nella politica del periodo delle guerre napoleoniche, conducendo con successo le trattative per l'alleanza austro-inglese del 1813 in funzione antifrancese. Successivamente prese parte al Congresso di Vienna, venendo per\u00f2 contrastato dal Metternich il quale aveva adottato una condotta pi\u00f9 dura nel ribadire i canoni della necessit\u00e0 di una restaurazione dei vecchi governi.\nChiamato a succedere all'incarico di Primo Ministro dell'Impero Austriaco durante il complicato periodo delle rivolte del 1848, rimase in carica dal 18 luglio al 19 ottobre di quello stesso anno, e venne costretto a dimettersi in quanto quegli stessi suoi ideali costituzionalisti che erano stati contrastati da Metternich pi\u00f9 di vent'anni prima non trovarono alcun appoggio da parte dell'Imperatore Francesco Giuseppe, il quale tentava sempre pi\u00f9 di accentrare il potere e di mantenere salde le redini dello Stato assoluto.\nRitiratosi con la corte durante la permanenza ad Olomouc, in Boemia, si ritir\u00f2 in seguito a vita privata e mor\u00ec a Friburgo in Brisgovia, dove aveva preso residenza, il 1\u00ba agosto 1858."}
{"id": "2289172", "revid": "838137", "url": "https://it.wikipedia.org/wiki?curid=2289172", "title": "Beach volley ai XVI Giochi del Mediterraneo", "text": "I tornei di Beach volley ai XVI Giochi del Mediterraneo si sono svolti presso lo Stadio del Mare di Pescara, una struttura della capacit\u00e0 di 2000 spettatori, situata nel centro della citt\u00e0. Il programma ha previsto l'assegnazione di due medaglie d'oro, una per il torneo maschile e una per quello femminile.\nPer ciascuno dei tornei ogni Paese pu\u00f2 iscrivere due squadre di due componenti.\nCalendario.\nLe gare seguiranno il seguente calendario:"}
{"id": "2289173", "revid": "767487", "url": "https://it.wikipedia.org/wiki?curid=2289173", "title": "Bocon\u00e1d", "text": "Bocon\u00e1d \u00e8 un comune dell'Ungheria di 1.350 abitanti (dati 2001). \u00c8 situato nella provincia di Heves."}
{"id": "2289179", "revid": "671029", "url": "https://it.wikipedia.org/wiki?curid=2289179", "title": "Bodony", "text": "Bodony \u00e8 un comune dell'Ungheria di 867 abitanti (dati 2001). \u00c8 situato nella provincia di Heves."}
{"id": "2289181", "revid": "767487", "url": "https://it.wikipedia.org/wiki?curid=2289181", "title": "Boldog (Ungheria)", "text": "Boldog \u00e8 un comune dell'Ungheria di 3.185 abitanti (dati 2001). \u00c8 situato nella provincia di Heves."}
{"id": "2289184", "revid": "767487", "url": "https://it.wikipedia.org/wiki?curid=2289184", "title": "Tiago Ant\u00f4nio Campagnaro", "text": " "}
{"id": "2289186", "revid": "767487", "url": "https://it.wikipedia.org/wiki?curid=2289186", "title": "B\u00fckksz\u00e9k", "text": "B\u00fckksz\u00e9k \u00e8 un comune dell'Ungheria di 873 abitanti (dati 2001). \u00c8 situato nella provincia di Heves."}
{"id": "2289188", "revid": "1305772", "url": "https://it.wikipedia.org/wiki?curid=2289188", "title": "Canoa/kayak ai XVI Giochi del Mediterraneo", "text": "I tornei di canoa/kayak ai XVI Giochi del Mediterraneo si sono svolti presso il lago di Bomba, a circa 75\u00a0km da Pescara, dove \u00e8 stata costruita una struttura per circa 1.000 spettatori. Il programma ha previsto l'assegnazione di sei medaglie d'oro e competizioni sia in ambito maschile che femminile.\nIn un primo momento era stato ipotizzato lo spostamento delle competizioni di canoa/kayak e di canottaggio presso il lago di Piediluco in provincia di Terni in quanto le strutture a Bomba vennero reputate inadatte dal commissario straordinario Mario Pescante. La cosa \u00e8 per\u00f2 rientrata per bocca dello stesso Pescante.\nPer ciascuna prova e categoria ogni Paese pu\u00f2 iscrivere fino a due imbarcazioni.\nCalendario.\nLe gare seguiranno il seguente calendario:\nSpecialit\u00e0.\nIn tabella le prove di specialit\u00e0 che sono state organizzare per questo sport."}
{"id": "2289191", "revid": "110157", "url": "https://it.wikipedia.org/wiki?curid=2289191", "title": "B\u00fckkszenterzs\u00e9bet", "text": "B\u00fckkszenterzs\u00e9bet \u00e8 un comune dell'Ungheria di 1.204 abitanti (dati 2001). \u00c8 situato nella provincia di Heves."}
{"id": "2289196", "revid": "287204", "url": "https://it.wikipedia.org/wiki?curid=2289196", "title": "Nazionale di pallacanestro del Montenegro", "text": "La nazionale di pallacanestro del Montenegro rappresenta il Montenegro nelle competizioni internazionali di pallacanestro organizzate dalla FIBA ed \u00e8 gestita dalla Federazione cestistica del Montenegro.\nIl ranking FIBA \u00e8 da considerarsi provvisorio, vista l'entrata dal 2009 nelle competizioni internazionali\nStoria.\nNazionale della RSF Yugoslavia (1935-1991).\nFino alla disgregazione della Repubblica Socialista Federale di Jugoslavia il Montenegro ha fatto parte della forte nazionale jugoslava.\nNazionale di Serbia e Montenegro (1992-2006).\nNel periodo dal 1991 al 2006, ha partecipato alle competizioni internazionali come nazionale della Confederazione di Serbia e Montenegro.\nNazionale montenegrina (dal 2006).\nLa selezione del Montenegro si \u00e8 formata nel 2006, in conseguenza della ottenuta indipendenza della nazione.\nNel 2009 vincendo lo spareggio con la Svezia \u00e8 promossa in Division A, dove raccoglie risultati modesti.\nPartecipa alle edizioni 2011 e 2013 dell'Eurobasket, anche qui con scarsissimi risultati.\nGuidata da Bogdan Tanjevi\u0107 si qualifica per la fase finale del Campionato europeo 2017, dove supera la fase a gruppi venendo eliminata negli ottavi di finale dalla Lettonia.\nPiazzamenti.\nPer tutte le manifestazioni:"}
{"id": "2289201", "revid": "767487", "url": "https://it.wikipedia.org/wiki?curid=2289201", "title": "B\u00fckkszentm\u00e1rton", "text": "B\u00fckkszentm\u00e1rton \u00e8 un comune dell'Ungheria di 374 abitanti (dati 2001). \u00c8 situato nella provincia di Heves."}
{"id": "2289207", "revid": "287204", "url": "https://it.wikipedia.org/wiki?curid=2289207", "title": "Cs\u00e1ny", "text": "Cs\u00e1ny \u00e8 un comune dell'Ungheria di 2.322 abitanti (dati 2001). \u00c8 situato nella provincia di Heves."}
{"id": "2289211", "revid": "729019", "url": "https://it.wikipedia.org/wiki?curid=2289211", "title": "Las Vegas Film Critics Society Award per la migliore fotografia", "text": "Il Las Vegas Film Critics Society Award per la miglior fotografia \u00e8 una categoria di premi assegnata da Las Vegas Film Critics Society, per il miglior fotografo dell'anno.\nVincitori e candidati.\nI vincitori sono indicati in grassetto."}
{"id": "2289212", "revid": "767487", "url": "https://it.wikipedia.org/wiki?curid=2289212", "title": "Demj\u00e9n", "text": "Demj\u00e9n \u00e8 un comune dell'Ungheria di 660 abitanti (dati 2001). \u00c8 situato nella provincia di Heves."}
{"id": "2289217", "revid": "110157", "url": "https://it.wikipedia.org/wiki?curid=2289217", "title": "Detk", "text": "Detk \u00e8 un comune dell'Ungheria di 1.296 abitanti (dati 2001). \u00c8 situato nella provincia di Heves."}
{"id": "2289219", "revid": "144796", "url": "https://it.wikipedia.org/wiki?curid=2289219", "title": "Karl Ferdinand von Buol-Schauenstein", "text": " \nBiografia.\nKarl Ferdinand von Buol-Schauenstein nacque da una famiglia dell'aristocrazia cittadina viennese, e si laure\u00f2 in giurisprudenza, deciso ad intraprendere la carriera diplomatica.\nIntrodottosi al governo austriaco, prest\u00f2 servizio come ambasciatore dell'Impero nel Baden e nell'Assia-Darmstadt (1828\u20131838), nel W\u00fcrttemberg (1838\u20131844), in Piemonte (1844\u20131848), in Russia (1848\u20131850), alla conferenza di Dresda (1850\u20131851), e nel Regno Unito (1851\u20131852). Con questa sua esperienza all'estero, divenne uno dei pi\u00f9 fidati collaboratori del Principe Felix von Schwarzenberg, allora Primo Ministro dell'Impero, alla cui morte nell'aprile del 1852 Buol-Schauenstein venne chiamato a succedergli non tanto come Primo Ministro (carica che ricopr\u00ec sempre informalmente), ma pi\u00f9 che altro come Ministro degli Esteri.\nIl ruolo nella Guerra di Crimea.\nCome primo atto, egli prese posizioni sulle tensioni dell'area balcanica, che sfoci\u00f2 nel 1854 nello scoppio della Guerra di Crimea, quando Francia e Gran Bretagna dichiararono guerra alla Russia, la quale supportava l'Impero Ottomano ostacolando i commerci degli altri due paesi alleati. La posizione del governo austriaco in questo conflitto era quanto mai delicata: gli interventi compiuti dalla Russia per ristabilire l'ordine sulle rivolte anti-imperiali scoppiate in Ungheria nel 1849 era stato decisivo al mantenimento del controllo di quell'area da parte dell'Austria e come tale l'Imperatore si trovava in debito personale con lo Zar di Russia. Malgrado questo, per\u00f2, il controllo dell'area danubiana dei balcani (futura Romania) da parte della Russia avrebbe certamente ostacolato non solo le mire espansionistiche dell'Impero in quell'area, ma anche avrebbero rappresentato una continua spina nel fianco dell'Impero ad est.\nBuol-Schauenstein tent\u00f2 di temporeggiare cercando di mediare tra le due parti belligeranti una soluzione che venisse utile anche alla politica austriaca. Questi accordi, all'atto pratico, per\u00f2, non risolsero i problemi internazionali ed anzi il Primo Ministro venne tacciato di anglofilia, in particolare dopo l'ultimatum che fu costretto ad inviare alla Russia per far s\u00ec che essa lasciasse i principati danubiani. I russi aderirono a questa richiesta per evitare un altro scontro.\nDurante il corso della guerra di Crimea, ad ogni modo, la politica di Buol-Schauenstein era stata perlopi\u00f9 orientata a tenere l'Austria fuori da qualsiasi conflitto, ma questo provoc\u00f2 il risultato che l'Impero Austriaco venne lasciato a se stesso, isolato dalle altre potenze in gioco.\nLo scoppio della Seconda Guerra d'Indipendenza italiana.\nIl ruolo austriaco, anche in campo militare, si era notevolmente ridimensionato dalle grande imprese dei secoli XVII e XVIII e come tale Francia e Inghilterra non erano per nulla impressionate dall'Imperatore austriaco, al quale contestavano tacitamente il dominio in Italia, supportando segretamente le azioni di sovversione dei carbonari che lo stesso Primo Ministro austriaco stava tentando di debellare. La nuova politica liberale del primo ministro del Regno di Sardegna, Camillo Benso, conte di Cavour stava conducendo proprio in quegli anni, era inoltre chiaramente orientata a scacciare gli austriaci dai loro domini italiani.\nAssicuratosi il supporto di Napoleone III, Cavour mise in atto il suo piano, iniziando a stuzzicare l'Austria con continue provocazioni entro i confini del Regno Lombardo-Veneto attraverso piccole bande armate con azioni di disturbo, col chiaro intento di voler far s\u00ec che l'Impero dichiarasse guerra al Piemonte.\nEsasperato da queste continue tensioni, dopo un regolare ultimatum, Buol-Schauenstein dichiar\u00f2 guerra ai piemontesi, coinvolgendo per\u00f2 l'Austria in quella che si rivel\u00f2 una guerra disastrosa ai danni dell'Impero intero. Dopo il fallimento della prima parte del conflitto, Buol-Schauenstein si dimise dalla carica di Primo Ministro nel maggio del 1859, ritirandosi a vita privata per il resto della sua esistenza."}
{"id": "2289225", "revid": "183694", "url": "https://it.wikipedia.org/wiki?curid=2289225", "title": "Francesco Beguinot", "text": "Portato precocemente per lo studio delle lingue, gi\u00e0 durante il ginnasio studiava per proprio conto il sanscrito. Comp\u00ec gli studi universitari a Roma ed ebbe come maestro Ignazio Guidi che lo introdusse allo studio delle lingue semitiche. La sua prima pubblicazione fu la traduzione commentata della \"Cronaca abbreviata d'Abissinia\" (1901). In seguito si orient\u00f2 verso gli studi berberi, divenendo in breve il maestro indiscusso di questi studi in Italia.\nFu il primo titolare della cattedra di Berbero in Italia, all'Istituto Orientale di Napoli, di cui fu direttore tra il 1917 e il 1920, dal 1925 al 1940 e ancora per breve tempo, come commissario prefettizio, negli anni 1944 e 1945.\nDal 1940 fu membro dell'Accademia Pontaniana. Mor\u00ec nel 1953 per un attacco cardiaco."}
{"id": "2289227", "revid": "110157", "url": "https://it.wikipedia.org/wiki?curid=2289227", "title": "Domoszl\u00f3", "text": "Domoszl\u00f3 \u00e8 un comune dell'Ungheria di 2.144 abitanti (dati 2001). \u00c8 situato nella provincia di Heves."}
{"id": "2289233", "revid": "1856513", "url": "https://it.wikipedia.org/wiki?curid=2289233", "title": "Syndicato Condor", "text": "La Syndicato Condor S/A era una compagnia aerea brasiliana sussidiaria della tedesca Deutsche Luft Hansa (DHL). Con l'intervento del Brasile nella seconda guerra mondiale a seguito della dichiarazione di guerra nei confronti delle Potenze dell'Asse, analogamente ad altre numerose aziende tedesche, Italiane e giapponesi, mut\u00f2, il 19 agosto 1941, la propria ragione sociale in \"Servi\u00e7os A\u00e9reos Condor Ltda\" quando questa ed altre aziende con capitali tedeschi vennero nazionalizzate.\nIl 16 gennaio 1943 acquis\u00ec una nuova designazione, Servi\u00e7os A\u00e9reos Cruzeiro do Sul, con la quale oper\u00f2 fino al 1993 quando venne assorbita dalla Varig."}
{"id": "2289243", "revid": "767487", "url": "https://it.wikipedia.org/wiki?curid=2289243", "title": "Dorm\u00e1nd", "text": "Dorm\u00e1nd \u00e8 un comune dell'Ungheria di 1.026 abitanti (dati 2001). \u00c8 situato nella provincia di Heves."}
{"id": "2289245", "revid": "767487", "url": "https://it.wikipedia.org/wiki?curid=2289245", "title": "Kauswagan", "text": "Kauswagan \u00e8 una municipalit\u00e0 di Quinta classe delle Filippine, situata nella Provincia di Lanao del Norte, nella Regione del Mindanao Settentrionale.\nKauswagan \u00e8 formata da 13 baranggay:"}
{"id": "2289251", "revid": "1543377", "url": "https://it.wikipedia.org/wiki?curid=2289251", "title": "Campionato FIA di Formula 2 (2009-2012) 2009", "text": "Il Campionato FIA di Formula 2 2009 (\"2009 FIA International Formula Two Championship\") \u00e8 stata la prima edizione del rinato campionato di Formula 2, inizia il 31 maggio con due gare sul Circuito di Valencia e si conclude il 1\u00ba novembre sul Circuito di Barcellona, dopo 8 appuntamenti per un totale di 16 gare. Lo spagnolo Andy Soucek vince il campionato, precedendo il canadese Robert Wickens.\nLa pre-stagione.\nLa vettura.\nTutti i piloti impegnati utilizzano telai costruiti dalla Williams, nella sua sede a Grove nell'Oxfordshire. Il telaio, denominato JPH1, prende il nome dalle iniziali dei responsabili del progetto: l'ex pilota di Formula 1, Jonathan Palmer e Patrick Head, ingegnere-capo della Williams.\nLe vetture sono state testate in due \"shakedown\" all'Autodromo di Bedford dal pilota del BTCC Steven Kane, prima di essere presentate il 2 marzo al Circuito di Brands Hatch, sede della MotorSport Vision, che gestisce tutte le vettura in gara nella stagione.\nI test.\nI primi \"test\" si sono svolti il 6 maggio presso il Circuito di Snetterton nel Norfolk. Alla mattina 21 dei 24 piloti hanno fatto segnare tempi entro un secondo dal primo. Due sono state le sessioni svolte, una al mattino, e una al pomeriggio. Il 18 maggio il Circuito di Silverstone ha ospitato la seconda sessione di \"test\", composta da due turni su asciutto e una su pista bagnata.\nEsibizione.\nIl 17 maggio, nel corso di un \"weekend\" di gara del WTCC, una F2, guidata da Julien Jousse, ha svolto una dimostrazione sul Circuito di Pau, che spesso in passato ha ospitato gare di questo tipo di monoposto.\nPiloti.\nDurante un'intervista presso l'Autosport International show di Birmingham, il \"manager\" della categoria, Jonathan Palmer ha annunciato che il campo dei partenti si amplier\u00e0 da 20 a 24 vetture. I piloti diventano successivamente 25 grazie all'arrivo di Edoardo Piscopo e il ritorno di Jens H\u00f6ing dopo aver risolto dei problemi contrattuali.. Dopo la morte di Henry Surtees solo 24 vetture presero parte alla gara di Donington Park, prima di ritornare a 25 per la gara di Oschersleben, grazie al debutto di Ollie Hancock. Edoardo Piscopo non partecipa all'ultima gara in quanto impegnato in una gara della GP2 Asia Series. Il suo posto \u00e8 occupato da Tristan Vautier.\n\u2020 Incidente mortale durante una corsa\nPremi al vincitore.\nIl vincitore della serie ottiene la possibilit\u00e0 di compiere un \"test\" con la Williams dando cos\u00ec la possibilit\u00e0 di valutare la sua capacit\u00e0 di guidare una vettura di Formula 1. A i piloti che giungeranno nei primi tre posti della classifica verr\u00e0 concessa la Superlicenza.\nCopertura televisiva.\nLe gare vengono trasmesse da Eurosport. Gara 1 \u00e8 mostrata in diretta oppure in differita, mentre gara 2 \u00e8 trasmessa in diretta su Eurosport International e, in diretta, o leggera differita, su Eurosport Asia-Pacifico. La gara della domenica \u00e8 parte del programma del Campionato del mondo turismo. Le sintesi dei momenti salienti delle gare sono mostrati sempre da Eurosport.\nLa visione in \"streaming\" delle gare \u00e8 disponibile sia sul sito di Eurosport che su quello ufficiale del campionato.\nRegolamento.\nPer ogni weekend di corsa vi sono due turni da 30 minuti di prove libere, due turni di qualificazione di mezz'ora ciascuno e due gare da 40 minuti (o, al massimo, 110k\u00a0m), in cui nella seconda sar\u00e0 obbligatorio un \"pit-stop\". Questa norma \u00e8 stata introdotta per rafforzare la natura di categoria propedeutica alla Formula 1, in cui le fermate ai \"box\" sono estremamente importanti.\nNon viene, in effetti, richiesto un cambio gomme durante la sosta, che deve durare almeno 10 secondi. Al momento dello stop il pilota preme un bottone che fa partire il conteggio del tempo. Dopo 10 secondi una luce verde indica la possibilit\u00e0 per il pilota di ripartire. Il pilota, durante lo stop, ha la possibilit\u00e0 di modificare il \"set-up\" della vettura.\nRiassunto della stagione.\nL'incidente di Surtees.\nIl pilota britannico Henry Surtees, figlio del campione del mondo di Formula 1 del 1964 John Surtees, muore nel corso della gara 2, disputata il 19 luglio, presso il Circuito di Brands Hatch. Surtees viene colpito al capo da una gomma staccatasi dalla vettura di Jack Clarke, a seguito di un'uscita di pista alla \"Westfield\". Dopo l'incidente la vettura di Surtees ha proseguito nella sua corsa fino a sbattere contro il \"guardrail\" della curva successiva, la \"Sheene\". Surtees viene inizialmente portato al centro medico dell'autodromo, poi elitrasportato al \"Royal London Hospital\". Il decesso avviene in serata.\nRisultati e classifiche.\nRisultati.\nIl calendario 2009 consiste in 8 appuntamenti di due gare ciascuno."}
{"id": "2289258", "revid": "767487", "url": "https://it.wikipedia.org/wiki?curid=2289258", "title": "Kolambugan", "text": "Kolambugan \u00e8 una municipalit\u00e0 di Quarta classe delle Filippine, situata nella Provincia di Lanao del Norte, nella Regione del Mindanao Settentrionale.\nKolambugan \u00e8 formata da 26 baranggay:"}
{"id": "2289264", "revid": "144796", "url": "https://it.wikipedia.org/wiki?curid=2289264", "title": "Johann Bernhard von Rechberg und Rothenl\u00f6wen", "text": "Biografia.\nJohann Bernhard nacque da una famiglia nobile bavarese e suo padre, Aloys von Rechberg und Rothenl\u00f6wen, era stato uno dei pi\u00f9 famosi politici del neonato Regno di Baviera all'inizio dell'Ottocento. Venne educato alle Universit\u00e0 di Strasburgo e Monaco di Baviera, cadendo per\u00f2 in disgrazia del Re Luigi I di Baviera, del quale contest\u00f2 sin dalla giovent\u00f9 la politica conservatrice e protezionista; per questo motivo a partire dal 1828 si pose al servizio diplomatico dell'Austria.\nPer conto dell'Impero, egli fu ambasciatore a Berlino, Londra ed a Bruxelles, venendo quindi nominato inviato a Stoccolma (1841) e giungendo sino a Rio de Janeiro (1843). Ritornato in Europa nel 1847, allo scoppio delle rivoluzioni del 1848 a Vienna fu di grande servizio al Principe Metternich che accompagn\u00f2 ed assistette durante la sua permanenza in Inghilterra. Nel luglio del 1848 venne no, minato Ministro plenipotenziario austriaco alla dieta di Francoforte e nel 1851 venne nominato internunzio a Costantinopoli, passando dal 1853 come ministro plenipotenziario del Regno Lombardo-Veneto, affiancando Radetzky nel governo dell'area.\nNel 1855 fece ritorno a Francoforte come rappresentante alla dieta federale per conto dell'impero, divenendo strumento della politica anti-prussiana del Buol-Schauenstein, primo ministro dell'Austria imperiale dell'epoca. Si scontr\u00f2 sovente con le posizioni di Otto von Bismarck, Primo Ministro prussiano, il quale per\u00f2 lo stimava per le sue doti e per la sua abilit\u00e0.\nQuando Buol-Schauenstein si dimise dalla carica di Primo Ministro nel maggio del 1859, dopo lo scoppio della guerra contro il Regno di Sardegna in occasione della seconda guerra d'indipendenza italiana, egli ne prese il posto dal 21 agosto di quell'anno sino al 4 febbraio del 1861, quando cedette questo incarico all'Arciduca Ranieri Ferdinando d'Asburgo-Lorena.\nDopo la sconfitta della Battaglia di Magenta, Rechberg mantenne comunque il proprio incarico di Ministro degli Esteri che gli era stato concesso sempre nel 1859 e che era stato detenuto anche dal suo predecessore: in questo periodo egli accompagn\u00f2 l'Imperatore in Italia, trovandosi a dover constatare personalmente la crisi provocata da una guerra di cui egli non era stato responsabile e che aveva solo dovuto subire ai danni dell'Impero intero.\nDimessosi dalla carica di Ministro degli Esteri nel 1864, si ritir\u00f2 a vita privata morendo a Vienna ultranovantenne nel 1899."}
{"id": "2289267", "revid": "10125", "url": "https://it.wikipedia.org/wiki?curid=2289267", "title": "Cervello elettronico", "text": ""}
{"id": "2289288", "revid": "729019", "url": "https://it.wikipedia.org/wiki?curid=2289288", "title": "Lala (Lanao del Norte)", "text": "Lala \u00e8 una municipalit\u00e0 di Seconda classe delle Filippine, situata nella Provincia di Lanao del Norte, nella Regione del Mindanao Settentrionale.\nLala \u00e8 formata da 27 baranggay:"}
{"id": "2289290", "revid": "62004", "url": "https://it.wikipedia.org/wiki?curid=2289290", "title": "Nikolai Korotkov", "text": ""}
{"id": "2289291", "revid": "56588", "url": "https://it.wikipedia.org/wiki?curid=2289291", "title": "Sede titolare di Vulturia", "text": ""}
{"id": "2289297", "revid": "118399987", "url": "https://it.wikipedia.org/wiki?curid=2289297", "title": "Abbandono dello Space Shuttle", "text": "L'Abbandono dello Space Shuttle \u00e8 una decisione intrapresa dalla NASA nel 2005 per iniziare una nuova fase nell'esplorazione spaziale chiamata Programma Constellation. \nUna nuova fase: \"Vision for Space Exploration\".\nDopo il disastro dello Space Shuttle Columbia, l'allora Presidente degli Stati Uniti George W. Bush eman\u00f2 un documento intitolato \"Vision for Space Exploration\" dove la NASA veniva incaricata di intraprendere con rinnovato slancio l'esplorazione umana della Luna, di Marte e di ulteriori destinazioni. Nelle nuove direttive vennero specificati gli obiettivi riguardanti i velivoli necessari a sostenere le future esplorazioni. \nTra gli obiettivi per il nuovo programma di esplorazione:\nIn particolare, per i nuovi veicoli spaziali che dovranno implementare questi obiettivi era richiesto di:\nLe nuove direttive emanate implicavano dunque un preciso cambio di strategia, orientato completamente all'esplorazione umana della Luna e di Marte. Poich\u00e9 lo Space Shuttle non \u00e8 stato progettato per missioni oltre l'orbita bassa terrestre, era necessario riprogettare una famiglia di veicoli e di vettori per condurre esplorazioni umane. La NASA inizi\u00f2 uno studio per studiare l'architettura di questo complesso di velivoli e di tecnologie in grado di poter intraprendere una nuova era di esplorazione. Lo studio, intitolato \"Exploration Systems Architecture Study\" fu terminato a luglio 2005. \nIl concetto alla base dello Space Shuttle \u00e8 stato chiaramente abbandonato, sia per la diminuzione di interesse degli Stati Uniti nella Stazione Spaziale Internazionale, sia per il forte orientamento di obiettivi situati oltre l'orbita bassa terrestre. \nMotivazioni per l'abbandono.\nProblemi dello Space Shuttle.\nUna delle ipotesi alla base del programma Space Shuttle era costituita dal minor costo di un velivolo riutilizzabile rispetto ad un velivolo standard. Tuttavia le previsioni di costo non si avverarono, sia nella fase di sviluppo (dove aumentarono da 5,2 a 19,5 miliardi di dollari) che nella fase operativa, dove ogni volo sarebbe dovuto costare 10,5 milioni di dollari e nel 2005 invece comportava una spesa di circa 500 milioni di dollari a lancio.\nImpiego dello Shuttle per raggiungere la Luna.\nLe modifiche per spingere uno Shuttle sulla Luna richiederebbero notevoli sforzi progettuali. In particolare, lo Space Shuttle giunge in orbita con l'impiego di tutta la spinta dei tre propulsori principali, alimentati dall'idrogeno e dall'ossigeno presenti nel serbatoio esterno e dalla spinta del razzi a combustibile solido. In orbita lo Shuttle pu\u00f2 solo utilizzare dei piccoli propulsori di manovra, che permettono all'orbiter di correggere la traiettoria verso la Stazione Spaziale e modificare l'orbita per rientrare nell'atmosfera. Quindi servirebbe un vettore o dei propulsori pi\u00f9 potenti per inserire la navetta in una traiettoria di inserimento trans-lunare. In una missione lunare, lo Space Shuttle potrebbe essere impiegato per trasportare un modulo orbitale, un modulo di accesso alla superficie lunare e un piccolo vettore sulla Stazione Spaziale Internazionale, dove verrebbero assemblati e da l\u00ec partire verso la Luna. Lo Shuttle rimarrebbe attraccato alla Stazione Spaziale, e gli astronauti al ritorno dalla Luna lo impiegherebbero per tornare sulla Terra.\nUn altro problema di difficile soluzione consiste nel rientro atmosferico di un eventuale Shuttle in ritorno dalla Luna. Il sistema di protezione termica dello Space Shuttle \u00e8 progettato per resistere ad una velocit\u00e0 di rientro di 7823 m/s, mentre il rientro atmosferico delle capsule Apollo \u00e8 molto pi\u00f9 veloce, pari a 11000 m/s (36.090 ft/sec). Lo scudo termico dello Shuttle non potrebbe sopportare una tale velocit\u00e0, e un rallentamento della velocit\u00e0 di rientro comporterebbe l'impiego di una grande quantit\u00e0 di carburante. Attualmente lo Space Shuttle effettua un rallentamento molto inferiore a quello richiesto quando deve modificare l'orbita per rientrare a Terra.\nLa capsula Apollo possedeva degli scudi termici \"ablativi\", che hanno performance molto superiori rispetto a quello dello Shuttle, con l'inconveniente di non essere riutilizzabili: lo scudo termico ablativo infatti si \"consuma\" letteralmente durante il rientro."}
{"id": "2289303", "revid": "254059", "url": "https://it.wikipedia.org/wiki?curid=2289303", "title": "Richard Belcredi", "text": "Biografia.\nRichard Belcredi nacque il 12 febbraio 1823 a Jimramov, in Moravia da una famiglia di origini italiane che era stata nobilitata per merito dell'Impero Austriaco.\nIntrapresa la carriera diplomatica, studi\u00f2 legge a Praga ed a Vienna, divenendo dal 1854 Governatore Generale del distretto di Znojmo. Nel 1862 divenne Governatore Generale della Slesia per conto del governo austriaco. Dal 1864 divenne Consigliere Segreto dell'Imperatore e Governatore Generale di Boemia.\nNel febbraio del 1865, Richard Belcredi, venne nominato Primo Ministro dell'Impero Austriaco, indirizzando subito la propria attenzione sul gravissimo problema economico che gravava sulle spalle dell'Impero. Egli organizz\u00f2 subito delle riunioni con i maggiori banchieri viennesi per trovare una soluzione a questo increscioso problema. Egli si dichiarava di inclinamento conservatore e come tale non trov\u00f2 opposizione da parte di Francesco Giuseppe nella conduzione della sua politica. Egli riform\u00f2 un nuovo governo che fosse adatto alle esigenze del nuovo stato, con una squadra forte degli ideali conservatori: il suo gabinetto era costituito da \"i tre conti\", ossia Mensdorff-Pouilly al ministero degli esteri, il conte Larisch-M\u00f6nich al ministero delle finanze, ed Esterhazy al ministero per l'Ungheria.\nDimessosi dalla carica di Primo Ministro nel 1867 per problemi di salute, si ritir\u00f2 definitivamente a vita privata nel 1870 e mor\u00ec a Gmunden il 2 dicembre 1902."}
{"id": "2289305", "revid": "110157", "url": "https://it.wikipedia.org/wiki?curid=2289305", "title": "Municipalit\u00e0 locale di King Sabata Dalindyebo", "text": "King Sabata Dalindyebo (in inglese \"King Sabata Dalindyebo Local Municipality\") \u00e8 una municipalit\u00e0 locale del Sudafrica facente capo al distretto di O. R. Tambo, nella provincia del Capo Orientale.\nAl censimento del 2011 la sua popolazione risultava ammontare a abitanti.\nLa sua sede amministrativa e legislativa \u00e8 Mthatha (fino al 2004 chiamata Umtata) e il suo territorio si estende su una superficie di \u00a0km\u00b2; \u00e8 suddiviso in 32 circoscrizioni elettorali.\nIl suo codice di distretto \u00e8 EC157.\nGeografia fisica.\nConfini.\nLa municipalit\u00e0 locale di King Sabata Dalindyebo confina a nord con quelle di Elundini (Ukhahlamba) e Mhlontlo, a est con quella di Nyandeni, a sud con l'Oceano Indiano, a sud e a ovest con quella di Mbhashe (Amatole) e a ovest con quella di Engcobo (Chris Hani)."}
{"id": "2289306", "revid": "767487", "url": "https://it.wikipedia.org/wiki?curid=2289306", "title": "Linamon", "text": "Linamon \u00e8 una municipalit\u00e0 di Quinta classe delle Filippine, situata nella Provincia di Lanao del Norte, nella Regione del Mindanao Settentrionale.\nLinamon \u00e8 formata da 8 baranggay:"}
{"id": "2289314", "revid": "120921074", "url": "https://it.wikipedia.org/wiki?curid=2289314", "title": "December Song (I Dreamed of Christmas)", "text": "December Song (I Dreamed of Christmas) \u00e8 un singolo di George Michael, pubblicato il 25 dicembre 2008. L'uscita della canzone fu preannunciata durante una delle tappe del suo 25 Live Tour.\nLa canzone \u00e8 stata resa scaricabile in modo gratuito dal sito web del cantante il 25 e il 26 dicembre 2008. Dopo essere stata eseguita nella serata finale di \"The X Factor\", la canzone \u00e8 stata ripubblicata per il mercato discografico il 14 dicembre 2009, debuttando alla quattordicesima posizione della classifica inglese.\nVideo musicale.\nIl video musicale \u00e8 stato pubblicato solo ad un anno dall'uscita del singolo, ovvero nel dicembre 2009. In esso non compare il cantante e inoltre \u00e8 stato creato come cartone animato."}
{"id": "2289316", "revid": "320578", "url": "https://it.wikipedia.org/wiki?curid=2289316", "title": "Acciai dolci", "text": ""}
{"id": "2289318", "revid": "125263264", "url": "https://it.wikipedia.org/wiki?curid=2289318", "title": "Beinasco", "text": "Beinasco (\"Beinasch\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, conurbato nell'area metropolitana del capoluogo piemontese, a soli sud-ovest da esso.\nGeografia fisica.\nSi trova in zona pianeggiante, ed \u00e8 bagnato dal torrente Sangone, che lo attraversa tagliando in due il centro con le frazioni di \"Borgo Melano\" e \"Borgaretto\" dove, in quest'ultima, risiede almeno il 40% dei residenti ( su ). \u00c8 il comune meno esteso della prima cintura di Torino, tuttavia il suo indice di densit\u00e0 abitativa \u00e8 estremamente elevato.\nOrigini del nome.\nIl nome potrebbe derivare dal latino \"Ben\u00e0cun\", derivato a sua volta dalla fusione di un prediale romano, \"Batinus\" (da \"Battius\"), con il suffisso celto-ligure- \"ascus.\"\nStoria.\nL'attuale Beinasco nacque nel I secolo a.C. come colonia romana, edificata allo scopo di proteggere l'antica Augusta Taurinorum, in virt\u00f9 della linea difensiva naturale offerta dal Sangone, funzione che continu\u00f2 anche in epoca medievale.\nIl Medioevo.\nI primi documenti storici risalgono a dopo la dominazione longobarda, allorquando, all'inizi del XIII secolo l'allora Vescovo di Torino Arduino di Valperga don\u00f2 il castello (di epoca medioevale) ville, territori, uomini del territorio di \"Ben\u00e0scun\" a tal \"Federico\" - capostipite del ramo \"De' Federici\" - e gi\u00e0 Signore di Piossasco. La famiglia dei \"Piossaschi\", una delle pi\u00f9 influenti del Piemonte medioevale, non rinunciava comunque al controllo sul comune, dato che ne fu immediatamente reinfeudata. A partire dal giugno 1239, lo stesso territorio fu gestito direttamente da Torino che, appena costituitosi come libero comune, voleva imporre il dazio alle porte della citt\u00e0. Nello stesso periodo vennero infatti costituiti i confini territoriali, come risulta da un decreto del vescovo di Torino Ugo Cagnola, del 1236, e nuovamente confermato nel 1288.\nNel 1325 il feudo \u00e8 attestato alla dominazione spagnola di tal \"Conte Lovencito\" mentre, a met\u00e0 del XIV secolo Beinasco abbracci\u00f2 fermamente le fazioni guelfe, e fu pi\u00f9 volte alla merc\u00e9 delle scorrerie delle truppe imperiali. Nel 1501, a riprova della capitale e del borgo sorto per difenderla, la citt\u00e0 di Torino fu investita dal titolo di \"Signora di Beinasco\". Il territorio pass\u00f2 nuovamente ai De' Federici di Piossasco sul finire del XVI secolo.\nIl Seicento.\nIl periodo pi\u00f9 difficile del borgo fu il Seicento, quando Beinasco fu pi\u00f9 volte distrutto, arrivando vicino alla sua totale estinzione. Una prima volta fu nel 1630. In Piemonte regnava il duca Carlo Emanuele I di Savoia, figlio di Emanuele Filiberto. Aveva tentato un'abile politica di espansione alleandosi prima con i francesi e poi con gli spagnoli. Nel 1627 aveva cercato di annettersi il Ducato del Monferrato, sul quale vantava notevoli diritti ereditari. Tali diritti non erano stati sostenuti dalla Francia, per cui il ducato era stato assegnato al Duca di Mantova, proposto da Luigi XIII. Allo scoppio della guerra, nel 1630 le truppe francesi misero a ferro e fuoco il Piemonte. Fra i vari paesi distrutti vi era anche Beinasco: venne distrutta la parrocchiale, e uccisa la maggior parte della popolazione. Contemporaneamente il paese venne colpito dalla peste, cos\u00ec come venne colpita anche Torino, raggiungendo quell'anno il suo apice.\nIl Cibrario, celebre per la sua \"Storia di Torino\", sostiene che di cento capi famiglia censiti a Beinasco prima del 1630, dopo il contagio della peste ne rimanevano solo otto. \nBeinasco venne devastato quasi completamente e praticamente fu sterminata l'intera popolazione, per cui il paese non esistette pi\u00f9, perdendo persino il diritto di formare un corpo di comunit\u00e0.\nCarlo Emanuele II concesse nuovamente al paese il diritto di formarsi a comune. Verso il 1680 il paese sembrava finalmente essersi ripreso, quando altre due guerre lo devastarono nuovamente, anche se in maniera meno drammatica.\nNel 1690 il giovane Vittorio Amedeo II, da poco salito al trono dopo la lunga reggenza della madre Maria Giovanna Battista di Savoia-Nemours, rovesciando la precedente alleanza, dichiar\u00f2 guerra alla Francia.\nIl Piemonte, era facilmente esposto all'esercito di Luigi XIV. A comandare le truppe invasori che dal Delfinato si erano portate in Piemonte era il comandante Nicola Catinat. Questo combatt\u00e9 con le sue armate una guerra spietata contro le popolazioni inermi: villaggi distrutti, campi bruciati, stragi di uomini. Mai la terra piemontese venne altrettanto devastata da un nemico. Non potendo attaccare Torino, i francesi adottarono la strategia della \"terra bruciata\", per indebolire la capitale e terrorizzare la popolazione e spingere il re alla battaglia decisiva in campo aperto. Anche Beinasco fece le spese di questa crudelt\u00e0. Le case appena costruite furono nuovamente bruciate.\nIl Settecento.\nIl 4 ottobre 1693, nei pressi di localit\u00e0 Marsaglia, un piccolo villaggio sulla strada per Orbassano, si combatt\u00e9 una delle pi\u00f9 aspre e sanguinose battaglie del conflitto, risoltasi in una memorabile sconfitta per Vittorio Amedeo II. Raggiunta la pace nel 1696, di li a poco Beinasco fu nuovamente coinvolta in un conflitto: la Guerra di successione spagnola dal 1701 al 1713 e ancora una volta contro i francesi. Beinasco fu nuovamente saccheggiata.\nDopo un secolo di tali devastazioni e rovine, la storia di Beinasco sub\u00ec una svolta. Quasi completamente distrutta, cess\u00f2 la funzione di difesa di Torino, per diventare un semplice borgo agricolo ai confini della capitale.\nNel 1768 parve giunto il momento di affrontare il problema della viabilit\u00e0, per cui una petizione per la costruzione di un ponte fu inviata alla Gran Cancelleria. Vi era descritta la necessit\u00e0, per esempio da parte del parroco, di raggiungere quelle famiglie situate sulla sponda opposta del torrente. Si dovette aspettare solo il 1839, quando, su decreto di Carlo Alberto, fu costruita la nuova strada comunale che univa Piossasco a Torino.\nTra Ottocento e Novecento.\nNel corso dell'Ottocento la popolazione della citt\u00e0 fu per lungo tempo in costante diminuzione. Nel 1870 erano poco pi\u00f9 di 900, mentre nei primi anni della Restaurazione, erano 1.263. All'inizio del Novecento inizi\u00f2 la ripresa e la popolazione era salita a quasi 1.300 abitanti, aumentando fino a raggiungere 2.057 nel 1936. L'aumento costante della popolazione \u00e8 dovuto ad un forte componente migratoria dovuta alla creazione di fornaci per laterizi. \"I \"Fornas\u00e9\"\", cos\u00ec vennero chiamati i lavoratori che si occupavano di laterizi, diventano l'immagine stessa di Beinasco, in particolare dopo la costituzione della societ\u00e0 \"Fornaci Riunite\".\nDurante il periodo fascista la costruzione dei grandi stabilimenti Fiat del Lingotto mut\u00f2 nuovamente la situazione, per cui molti lavoratori della zona di Beinasco abbandonarono le fornaci per andare a lavorare in fabbrica.\nLa seconda guerra mondiale.\nDurante la seconda guerra mondiale il paese fu colpito da diverse incursioni aeree, senza subire nel complesso danni notevoli. Anche se partecip\u00f2 alla resistenza non sub\u00ec ritorsioni nazifasciste, a differenza di quanto accadde ai borghi vicini, come Orbassano, e soprattutto Piossasco.\nIl dopoguerra.\nNel dopoguerra la ricostruzione venne accompagnata da un enorme incremento demografico, che ha portato gli abitanti dai degli anni anteguerra ai del 1992. Anche Beinasco fu coinvolto nel grande \"boom\" economico che accompagn\u00f2 Torino ed il Centro storico assunse sempre minore importanza.\nSimboli.\nLo stemma e il gonfalone del comune di Beinasco sono stati concessi con decreto del presidente della Repubblica del 23 dicembre 1963.\nLo stemma del comune di Beinasco \u00e8 formato dall'azzurro del cielo unito con il verde della campagna che rappresenta le grandi praterie ricche di fieno e di pioppi verdeggianti. Questa campagna \u00e8 attraversata dal torrente Sangone. L'\u00e0ncora d'oro che esce dal fiume \u00e8 come una speranza che il fiume alimenti i pozzi e le fontane, irrighi ed innaffi le campagne e i campi sui quali splende il sole raggiante dall'angolo destro del capo che far\u00e0 biondeggiare le messi.\nMonumenti e luoghi di interesse.\nChiesa di San Giacomo Apostolo.\nIl vescovo di Lodi nel 1538, dopo una visita nel paese, ordin\u00f2 la costruzione di una chiesa, ma la storia della sede parrocchiale \u00e8 molto travagliata. Nel corso degli anni, infatti, sub\u00ec una serie di distruzioni, ricostruzioni e ristrutturazioni, a causa dei tanti assalti subiti e dal logoramento delle sue fondamenta. L'ultima e definitiva ricostruzione \u00e8 avvenuta nel 1740 su progetto di Giovanni Tommaso Pronotti, allievo di Juvarra. Fu inaugurata nel 1743. La pianta \u00e8 a croce greca, dotata di ampio presbiterio con abside semicircolare. All'interno si possono ammirare tre altari: al centro l'altare maggiore, sormontato da un grande crocifisso e due altari laterali, uno dedicato al Sacro Cuore e l'altro all'Immacolata Concezione. Alla destra dell'altare maggiore si trova un pulpito in legno con sculture. Il campanile della chiesa \u00e8 alto 24 metri.\nNel 1945 venne rinvenuta un'antica lapide funeraria romana. Ora si trova nell'atrio dell'ingresso della casa Parrocchiale. Sulla lapide \u00e8 inciso in latino \"Tertullae Matri\" seguito da \"F.T.I.\", che pu\u00f2 voler dire: \"Testamento fieri iussit\", che tradotto significa: \"lascio per testamento\". Sulla lapide, inoltre, compaiono due animali, che potrebbero essere leoni, e due alberi, probabilmente cipressi.\nSuccursali e altri patrimoni parrocchiali.\nOltre alla chiesa di San Giacomo Apostolo la parrocchia possiede due succursali: la chiesa di san Luigi (a Borgo Melano) e la chiesa della Madonna del Rosario (a Beinasco).\n La parrocchia possiede, inoltre, il cinema teatro \"Bertolino\", chiamato cos\u00ec in onore di Don Paolo Bertolino, parroco dal 1903 al 1960, situato sopra l'oratorio, vicino alla chiesa di San Giacomo Apostolo, e di due baite a Pialpetta nel comune di Groscavallo, ed in valle di Lanzo, usate per i campi estivi per i giovani e ragazzi della comunit\u00e0 beinaschese.\nAltre chiese e parrocchie.\nA Beinasco \u00e8 presente anche una chiesa cristiana evangelica pentecostale, appartenente alle Assemblee di Dio in Italia (ADI). \nCastello.\nA Beinasco, nei pressi della centrale piazza Alfieri, \u00e8 presente un castello di origine medioevale. L'edificio, che fu soggetto alla signoria del comune di Torino, \u00e8 oggi di propriet\u00e0 privata. Pi\u00f9 volte rimaneggiato e trasformato nel corso dei secoli, conserva ancora tracce dell'architettura originaria, tra le quali alcune bifore.\nAuditorium Giancalone.\nAccanto alla scuola media di primo grado Antonio Vivaldi, \u00e8 presente l'auditorium A. Giancalone, nominato cos\u00ec in onore di un maestro delle elementari del luogo che perse la vita in seguito a un disastro aereo di cui era passeggero.\nSociet\u00e0.\nEvoluzione demografica.\nNegli ultimi cinquant'anni, a partire dal 1961, la popolazione residente si \u00e8 \"quasi quadruplicata\".\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Beinasco sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nBiblioteche.\nLa biblioteca di Beinasco viene fondata nel 1965, ospitata nella Sala del Consiglio Municipale. Una nuova sede apposta per essa, ideata da Bruno Zevi, viene costruita nel 1968, a cui sussegue il trasferimento di seme e l'assegnazione di un nome, ovvero Nino Colombo, ex-assessore alla cultura del paese che spinse molto per la sua realizzazione. Dal 2005, la biblioteca diventa polo centrale dell'Area ovest dello SBAM, e dal 2006 viene trasferita in un locale accanto al municipio.\nLa biblioteca nella frazione di Borgaretto, intitolata a Primo Levi, nasce invece nel 1971 come semplice punto prestito, ma a partire dalla fine degli anni '90 ottiene un proprio patrimionio librario, diventando sede secondaria della biblioteca di Beinasco.\nGeografia antropica.\nIl territorio comunale \u00e8 suddiviso in quattro aree: Beinasco, Borgo Melano, Borgaretto e Fornaci.\nBeinasco.\nBeinasco \u00e8 il capoluogo comunale da cui prende il nome l'intero comune. \u00c8 il quartiere pi\u00f9 antico del comune e rappresenta il centro storico del paese. Sono presenti un castello medievale, la torre, la passerella ciclopedonale sul Sangone, di architettura avveniristica, lunga 80 metri, che collega il centro storico con il quartiere Borgo Melano, intitolata al partigiano beinaschese Albano Zuin, il municipio, la chiesa settecentesca di San Giacomo Apostolo sede della parrocchia di Beinasco, l'ex chiesa di Santa Croce, ora ristrutturata e che attualmente ospita le riunioni del consiglio comunale, concerti e mostre, una chiesa evangelica, il comando dei carabinieri, la stazione della polizia municipale e il Monumento ai Caduti.\nQuesto quartiere viene spesso chiamato dai beinaschesi \"Beinasco centro\" per distinguerlo dalle frazioni.\nBorgo Melano.\nA Borgo Melano (\"Borgh Melan\") si trova la chiesa di San Luigi, succursale della parrocchia di San Giacomo Apostolo, caratterizzata da un diorama permanente composto da oltre 500 personaggi, la maggior parte dei quali in movimento che rappresentano, in due quadri, la nascita di Cristo e la sua passione, morte e risurrezione. In questo quartiere \u00e8 presente anche il palazzetto dello sport comunale, il \"PalaBeinasco\", dove si svolgono le gare e i tornei di basket, calcio a 5 e pallavolo.\nBorgaretto.\nBorgaretto (\"Borgar\u00e8t\") \u00e8 la frazione pi\u00f9 grande del comune. Si trova al confine del Parco regionale di Stupinigi e si estende su un terreno pianeggiante formato da depositi alluvionali sulla sponda destra del Sangone. In questo quartiere \u00e8 presente la chiesa ottocentesca di Sant'Anna, sede della parrocchia di Borgaretto fin dal 1940. Borgaretto \u00e8 sede della Societ\u00e0 Operaia di Mutuo Soccorso, che recentemente si \u00e8 gemellata con la Societ\u00e0 Operaia di Mutuo Soccorso di Santa Ninfa. Durante quest'occasione si \u00e8 intitolato l'auditorium comunale di Borgaretto alla memoria di Giuseppe Giacalone. \nIl centro abitato \u00e8 attraversato a sud dal 45\u00ba Parallelo, la linea equidistante fra il Polo Nord e l'Equatore.\nFornaci.\nLe Fornaci (\"Le Fornase\") sono un quartiere situato a nord di Beinasco, tagliato in due dalla Tangenziale sud di Torino. Il quartiere prende il nome dalle fabbriche per la produzione di mattoni (appunto le fornaci di mattoni), attorno alle quali nacque e si svilupp\u00f2 il borgo. Il sorgere a Beinasco delle prime fornaci avvenne attorno al 1870. Gli addetti erano soprattutto di provenienza esterna, in massima parte toscani e friulani.\nFornaci \u00e8 l'area sicuramente pi\u00f9 moderna della citt\u00e0, cresciuta intorno all'asse di Strada Torino di Beinasco, che si raccorda a nord con la citt\u00e0 di Torino, in Corso Orbassano, ed allo svincolo autostradale con la Tangenziale Sud, nell'importante incrocio con la Autostrada A55, diramazione per Pinerolo.\nLa frazione Fornaci \u00e8 in gran parte \u00e8 occupata dall'area industriale di Beinasco, tra la tangenziale sud di Torino, via Bellezia, via Monginevro e strada Torino. L'area residenziale storica del quartiere \u00e8 quella incastonata tra la tangenziale sud di Torino ed il confine con la citt\u00e0 di Torino. La zona di pi\u00f9 recente sviluppo di Fornaci \u00e8 sicuramente quella ad est di strada Torino, dove si \u00e8 sviluppato negli anni il secondo centro commerciale per ampiezza dell'area urbana torinese, \"Le Fornaci\". A poche decine di metri dal centro commerciale, si trova la sede del locale comitato della Croce Rossa, che dal 1972 offre servizio di assistenza e di emergenza alla popolazione.\nIl centro commerciale \u00e8 il primo nato a Torino durante gli anni novanta. La sua superficie era relativamente limitata rispetto a quella odierna. Dalla sua fondazione ad oggi, l'area ha allargato la sua superficie con spazi commerciali, un fast food con area \"drive\", un ampio parcheggio multipiano ed una multisala cinematografica.\nNel 2007 si sono conclusi i lavori per un ulteriore ampliamento ad ovest di strada Torino, con un nuovo corpo commerciale ed un'imponente passerella pedonale a scavalco di strada Torino.\nA Fornaci \u00e8 presente la chiesa di Ges\u00f9 Maestro, sede della parrocchia locale, associata alla parrocchia San Giacomo Apostolo di Beinasco, con cui collabora, svolge quasi tutte le attivit\u00e0 in comune e condivide il parroco, il viceparroco e molti dei collaboratori e volontari.\nInfrastrutture e trasporti.\nDal 1881 al 1958 Beinasco fu servita dalla tranvia Torino-Orbassano-Giaveno.\nSport.\nDue nativi di Beinasco hanno partecipato alle Olimpiadi 2008 a Pechino: Sebastian Giovinco, calciatore nella nazionale di calcio Italiana under 21 e calciatore del Toronto e Fabio Cerutti, centometrista nella nazionale italiana di atletica leggera.\nCalcio.\nA Beinasco \u00e8 presente una societ\u00e0 calcistica: l'ASD BeiBorg militante nel girone E di Seconda Categoria.\nLa societ\u00e0 \u00e8 nata nel 2020 dalla fusione tra le 2 societ\u00e0 del paese:\nDopo anni di assenza totale, rinasce la tifoseria del Beinasco Calcio, Curva Sud Beinasco (o South Side 2014), il 18 gennaio 2015. La Curva Sud Beinasco \u00e8 gemellata dal 18 novembre 2015 con la Red White Firm Vivace Grottaferrata di Roma (militante in Prima Categoria, Girone F) e dal 5 novembre 2017 con gli Ultras Pavarolo (militante in Eccellenza Piemontese Girone A)\nA Borgaretto dal maggio 2013 esiste il gruppo Ultras Borgaretto Ghetto Popolare che ha seguito per alcuni anni la squadra in casa e in trasferta.\nPallacanestro.\nLa societ\u00e0 di basket di Beinasco \u00e8 la \"Beinaschese Basket OTB\" che milita in serie D (Girone B) maschile.\nPallavolo.\nLa societ\u00e0 di pallavolo di Beinasco \u00e8 la \"Bussola Volley Beinasco\"."}
{"id": "2289320", "revid": "486946", "url": "https://it.wikipedia.org/wiki?curid=2289320", "title": "Centese", "text": ""}
{"id": "2289321", "revid": "124598894", "url": "https://it.wikipedia.org/wiki?curid=2289321", "title": "Martha Hyer", "text": "Utilizz\u00f2 anche lo pseudonimo Martin Julien o Julien Martin come autrice della sceneggiatura del film \"Torna \"El Grinta\"\".\nBiografia.\nNata nella cittadina texana di Fort Worth, studi\u00f2 recitazione alla \"Northwestern University\". Trasferitasi a Hollywood, lavor\u00f2 nella compagnia teatrale Pasadena Playhouse, facendosi notare da alcuni impresari della RKO che la scritturarono per lavorare nel cinema. Esord\u00ec nella pellicola \"noir\" \"Il segreto del medaglione\" (1946), per la regia di John Brahm. Tuttavia, durante tutta la durata del contratto per la RKO, la Hyer recit\u00f2 in brevi ruoli poco significativi e in alcuni western al fianco di stelle del genere come Tim Holt e Allan \"Rocky\" Lane.\nAlla scadenza del contratto, nel 1951 spos\u00f2 il produttore e regista C. Ray Stahl, conosciuto un anno prima sul set del film \"Oriental Evil\". Fu lo stesso Stahl a fare da impresario alla moglie e a dare una svolta alla sua carriera, facendole ottenere diverse scritture per case cinematografiche quali la Monogram Pictures, la Paramount e la Warner Bros.\nNel 1954 l'attrice divorzi\u00f2 da Stahl, e firm\u00f2 un contratto con la Universal Pictures, dando cos\u00ec inizio al periodo d'oro della propria carriera, durato fino alla fine degli anni cinquanta. Dopo aver interpretato pellicole come \"Squadra investigativa\" (1954), \"I rinnegati del Wyoming\" (1955) e \"Tramonto di fuoco\" (1956), ebbe il suo primo vero ruolo importante al fianco di Frank Sinatra, Shirley MacLaine e Dean Martin nel drammatico \"Qualcuno verr\u00e0\" (1958) di Vincente Minnelli, per il quale fu candidata all'Oscar alla miglior attrice non protagonista nel 1958; il premio venne tuttavia assegnato a Wendy Hiller per il film \"Tavole separate\" (1958).\nSuccessivamente fu considerata per il ruolo di attrice protagonista in \"Psyco\" (1960) di Alfred Hitchcock, ruolo che invece and\u00f2 a Janet Leigh. Nel 1967 recit\u00f2 in Italia con Vittorio Gassman nel film \"Lo scatenato\". Nel 1966 spos\u00f2 il suo secondo marito, il produttore Hal B. Wallis: il matrimonio dur\u00f2 fino alla morte di lui nel 1986 e segn\u00f2 anche il ritiro dell'attrice dai set cinematografici, salvo per la partecipazione al \"caper movie\" \"Day of the Wolves\" (1971). \n\u00c8 morta il 31 maggio 2014, all'et\u00e0 di 89 anni."}
{"id": "2289324", "revid": "984922", "url": "https://it.wikipedia.org/wiki?curid=2289324", "title": "Stephane Sperry", "text": "Carriera.\nNel 1987 entra a far parte di Canal + nel reparto acquisti, successivamente promosso come capo dell'archivio cinematografico della societ\u00e0, contenente oltre 5.500 titoli, per quattro anni \u00e8 stato un esponente della filiale francese prima di passare oltremare.\nDopo alcuni anni da produttore indipendente, nell'autunno 2002 fonda Liaison Films, uno studio cinematografico per produzioni associate in collaborazione con Focus Features e con sede a Rue Jules Guesde in Levallois-Perret, comune francese. Prima di fondare la Liaison, \u00e8 stato copresidente di Canal + USA per un triennio, ove occupava il compito di supervisionare i prodotti della societ\u00e0.\nRiesce a farsi notare in America anche grazie alle sue doti innovative riguardo al mercato del cinema europeo. Rimanendo in accordi lavorativi e amicizie con Focus Features, nel tempo che intercorre tra impegni della societ\u00e0 e di produttore indipendente fa da tramite per Canal +, Studio Canal e Universal Studios.\nNella sua carriera nel cinema \u00e8 stato inoltre presidente di Alliance International con un mandato triennale, e per quattro nella Island Records, una casa cinematografica francese.\nSperry rimane coordinatore delle principali attivit\u00e0 della Liaison Films, affiancato dagli amici e colleghi Alexandre Smia (direttore di produzione), Emmanuel Kuster (assistente alla produzione)."}
{"id": "2289329", "revid": "767487", "url": "https://it.wikipedia.org/wiki?curid=2289329", "title": "Dance with Me (film 1998)", "text": "Dance with Me \u00e8 un film diretto da Randa Haines e interpretato da Vanessa L. Williams e Chayanne.\nTrama.\nRafael \u00e8 un ragazzo cubano frutto di una breve storia avuta da sua madre Roberta, una cantante, con un uomo conosciuto su una nave da crociera dove entrambi lavoravano. Alla morte della donna Rafael scrive a suo padre che ora \u00e8 proprietario di una scuola di balli da sala in Texas, per cercare un lavoro. L'uomo ancora legato al ricordo della donna della quale era innamorato e che ignora l'esistenza della sua gravidanza nascostagli dai suoi genitori che non concepivano la sua storia con una donna cubana, decide di aiutare Rafael offrendogli un lavoro come tuttofare nella sua scuola.\nAll'aeroporto conosce Ruby, una ballerina della scuola di ballo del padre di Rafael venuta a prenderlo. Ruby \u00e8 in realt\u00e0 una professionista di balli da sala vincitrice di vari premi e ritiratasi dalle gare per crescere suo figlio Peter, avuto dalla relazione con il suo partner che non si \u00e8 mai occupato di lui. La donna vorrebbe riprendere a gareggiare ed infatti alterna le lezioni alla scuola agli allenamenti con un nuovo partner, con cui si prepara per un importante competizione alla quale parteciperanno anche altri allievi della scuola per\u00f2 nella categoria principianti. Tra i due nasce un'amicizia che presto si trasforma in qualcosa di pi\u00f9 profondo. Rafael non solo dimostra a Ruby di essere diverso dagli altri uomini, ma insegna a Ruby a ballare divertendosi, facendogli conoscere le usanze e il modo di ballare del suo paese.\nRuby per\u00f2 spaventata dal sentimento e tenendo di essere abbandonata ancora come in passato, decide di allontanarsi da Rafael per trasferirsi a Chicago e ricominciare a gareggiare in compagnia del padre di Peter rimasto senza una partner. Nel frattempo il padre di Rafael scoperta la sua vera identit\u00e0 e non credendo alle parole del ragazzo, decide di mandarlo via non appena finita la competizione, dove Rafael baller\u00e0 in coppia con un'allieva della scuola. In seguito per\u00f2 l'uomo pentitosi del suo gesto raggiunge Rafael alla competizione ed ha un colloquio chiarificatore con lui. Qui Ruby tornata a ballare col padre di Peter, un uomo egocentrico ed egoista che punta solo alla carriera ed al successo si rende conto che questi non sar\u00e0 mai un buon padre per Peter e rivisto Rafael si rende conto di essere innamorata profondamente di lui.\nRuby e il suo compagno vinceranno la competizione, ma Ruby decider\u00e0 di non firmare il contratto e di tornare a ballare nella scuola con Rafael."}
{"id": "2289331", "revid": "767487", "url": "https://it.wikipedia.org/wiki?curid=2289331", "title": "The Fox (Elton John)", "text": "The Fox \u00e8 il ventunesimo album (il quindicesimo in studio) dell'artista britannico Elton John, pubblicato il 20 maggio 1981.\nIl disco.\nL'LP, registrato in parecchi studi (Superbear Studios, Nizza; Sunset Sound, Los Angeles; Wessex Studios, Londra; Village Recorders, Los Angeles; EMI Studios, Abbey Road, Londra), subisce una lavorazione travagliata: dapprima prodotto da Elton e da Clive Franks, viene rifiutato dall'etichetta americana \"MCA Records\" che lo giudica poco commerciale: \u00e8 cos\u00ec distribuito negli USA dalla \"Geffen Records\" dopo aver fatto registrare ulteriori brani ad un nuovo produttore, Chris Thomas, nel tentativo (vano) di renderlo pi\u00f9 appetibile al pubblico.\nIl risultato artistico \u00e8 notevole: brani come l'imponente suite orchestrale \"Carla Etude/Fanfare/Chloe\", la ballata \"Elton's Song\", il blues rock di \"Heart in the Right Place\" e il pop rock di \"Nobody Wins\" e \"Just Like Belgium\" hanno colpito molto positivamente l'attenzione della critica. \n\"The Fox\" \u00e8 stato invece decisamente un flop da un punto di vista strettamente commerciale: compreso da pochi, raggiunse a malapena una #21 USA e una #12 inglese. Il videoclip di \"Elton's Song\" (brano registrato durante le session del precedente LP \"21 at 33\", insieme ad \"Heart in the Right Place\" e a \"Chloe\") fu inoltre censurato in molte nazioni a causa dei suoi contenuti (trattava in modo evidente l'omosessualit\u00e0).\nAnche i singoli \"Nobody Wins\", \"Chloe\" e \"Just Like Belgium\" ebbero scarsi riscontri.\nIn un concerto del 1999 al Leeds Castle, Elton fece capire in modo chiaro quanto negativamente fosse stato accolto l'album in patria.\nIn alcune versioni CD, le tracce sono 10 in tutto (\"Chloe\" \u00e8 separata da \"Carla Etude\" e da \"Fanfare\"), mentre nella versione francese del disco \"Nobody Wins\" \u00e8 sostituita da \"J'veux de la Tendresse\". Quest'ultima, canzone composta da Jean-Paul Dreau, era piaciuta ad Elton, che ne aveva fatto una cover in francese: Gary Osborne scrisse allora un testo differente in inglese, e diede cos\u00ec vita a \"Nobody Wins\".\nTracce.\nI brani sono stati tutti composti da Elton John e Bernie Taupin, salvo dove notato diversamente."}
{"id": "2289333", "revid": "106653889", "url": "https://it.wikipedia.org/wiki?curid=2289333", "title": "Mauro Bernardi", "text": "Biografia.\nCarriera sciistica.\nOriginario di Selva di Val Gardena e specialista delle gare tecniche, Mauro Bernardi ottiene il suo primo risultato di rilievo in Coppa del Mondo il 13 dicembre 1977 giungendo quinto, in slalom speciale, sul difficile tracciato della 3-Tre di Madonna di Campiglio, in Italia. Il 9 gennaio 1978 conquist\u00f2 il primo podio, un secondo posto, nella stessa specialit\u00e0 a Zwiesel in Germania Ovest piazzandosi alle spalle del fuoriclasse svedese Ingemar Stenmark.\nUna settimana dopo sal\u00ec per l'ultima volta sul podio concludendo terzo in slalom dietro l'austriaco Klaus Heidegger e al bulgaro Pet\u0103r Popangelov. Convocato per i Mondiali del 1978, disputati a Garmisch-Partenkirchen in Germania Ovest, ottenne il quinto posto in slalom speciale e l'undicesimo in slalom gigante.\nAi XIII Giochi olimpici invernali di , sua unica partecipazione olimpica, non concluse n\u00e9 lo slalom gigante n\u00e9 lo slalom speciale. Ottenne l'ultimo risultato agonistico di rilievo il 10 marzo 1980 classificandosi 12\u00ba nello slalom speciale di Coppa del Mondo disputato sulle nevi di casa di Cortina d'Ampezzo.\nCarriera alpinistica.\nDal 1981 \u00e8 attivo come scalatore e guida alpina. Ha aperto 25 vie nuove nelle Dolomiti e ha scalato nell'Himalaya l'Ama Dablam (6.856\u00a0m) e nella Cordillera Blanca in Per\u00f9 l'Alpamayo (5.947\u00a0m). \u00c8 l'ideatore della via ferrata al rifugio Stevia nel Gruppo del Puez in Val Gardena."}
{"id": "2289334", "revid": "367134", "url": "https://it.wikipedia.org/wiki?curid=2289334", "title": "December Song (I dreamed of Christmas)", "text": ""}
{"id": "2289342", "revid": "486946", "url": "https://it.wikipedia.org/wiki?curid=2289342", "title": "Dance with me", "text": ""}
{"id": "2289347", "revid": "767487", "url": "https://it.wikipedia.org/wiki?curid=2289347", "title": "Las Vegas Film Critics Society Award per la miglior canzone", "text": "Il Las Vegas Film Critics Society Award per la miglior canzone \u00e8 una categoria di premi assegnata da Las Vegas Film Critics Society, per la canzone dell'anno. Il titolo del premio \u00e8 talvolta mutato in miglior canzone originale.\nVincitori e candidati.\nI vincitori sono indicati in grassetto."}
{"id": "2289348", "revid": "729019", "url": "https://it.wikipedia.org/wiki?curid=2289348", "title": "Franck Mesnel", "text": "Biografia.\nArchitetto, alternava l'attivit\u00e0 professionale nel campo pubblicitario a quella dilettantistica nel rugby a Saint-Germain-en-Laye nel Maisons-Laffitte Saint-Germain Poissy 78; a 25 anni fu ingaggiato dal Racing Club di Parigi e l\u00ec, insieme a una linea arretrata formata dal tre quarti centro \u00c9ric Blanc, le ali Jean-Baptiste Lafond e Philippe Guillard e l'estremo Yvon Rousset, costitu\u00ec un gruppo di atleti che, per la loro spettacolarit\u00e0 in campo, furono definiti \"Les Showbizz\".\nCon il club biancoceleste Mesnel giunse fino alla finale del campionato francese 1986/87 e ne vinse l'edizione 1989/90; esord\u00ec in Nazionale nel 1986 contro la e prese parte a tutti i tornei del Cinque Nazioni dal al , con tre vittorie finali di cui una con il Grande Slam.\nIn Coppa del Mondo, prese parte alle prime tre edizioni (1987 in Australia e Nuova Zelanda, 1991 in Inghilterra e 1995 in Sudafrica), con un secondo posto nel 1987 e un terzo nel 1995.\nSmessa l'attivit\u00e0 sportiva, si dedic\u00f2 alla sua impresa di abbigliamento sportivo maschile e femminile, creata nel 1988, \"Eden Park\", oggi presente in tutta la Francia con 18 negozi e 35 punti vendita in \"franchising\" e con un giro di affari esteso anche a gioielleria, profumeria e oggettistica per la casa, e in procinto di aprire nuovi esercizi commerciali nel Regno Unito.\nA tale attivit\u00e0 alterna anche quella di musicista occasionale, in un gruppo composto da alcuni suoi ex compagni di squadra e chiamato \"Les Showbizz\" in ricordo della sua attivit\u00e0 sportiva, e di commentatore sportivo su Radio T\u00e9l\u00e9vision Luxembourg e France T\u00e9l\u00e9visions."}
{"id": "2289355", "revid": "110157", "url": "https://it.wikipedia.org/wiki?curid=2289355", "title": "Municipalit\u00e0 locale di Mbizana", "text": "Mbizana \u00e8 una municipalit\u00e0 locale (in inglese Mbizana Local Municipality) appartenente alla municipalit\u00e0 distrettuale di O. R. Tambo della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 245.731 abitanti.\nLa sede amministrativa e legislativa \u00e8 la citt\u00e0 di Bizana e il suo territorio si estende su una superficie di ed \u00e8 suddiviso in 25 circoscrizioni elettorali (\"wards\"). Il suo codice di distretto \u00e8 EC151.\nGeografia fisica.\nConfini.\nLa municipalit\u00e0 locale di Mbizana confina a nord con quelle di Greater Kokstad (Sisonke/KwaZulu-Natal), uMuziwabantu e Ezinqoleni (Ugu/KwaZulu-Natal), a est con quella di Hibiscus Coast (Ugu/KwaZulu-Natal) e con l'Oceano Indiano, a sud e a ovest con quella di Ingquza Hill e a ovest con quella di Ntabankulu."}
{"id": "2289356", "revid": "117648902", "url": "https://it.wikipedia.org/wiki?curid=2289356", "title": "Roland Clara", "text": "Biografia.\nOriginario di Riscone di Brunico, ha debuttato in campo internazionale ad alto livello in occasione dei Mondiali juniores di Schonach im Schwarzwald nel 2002, senza ottenere risultati di rilievo. In Coppa del Mondo ha esordito il 6 marzo 2005 nella 15\u00a0km a tecnica libera di Lahti (11\u00b0) e ha ottenuto il primo podio il 20 marzo successivo nella staffetta di Falun (2\u00b0).\nHa ottenuto una sola vittoria in Coppa del Mondo, nella tappa conclusiva del Tour de Ski 2015, con l'arrivo posto in vetta all'Alpe del Cermis. \u00c8 stato un vero e proprio specialista di questa particolare competizione, nella quale ha conquistato altri 2 podi (secondo nell'edizione 2010-2011 e terzo nell'edizione 2012-2013).\nIn carriera ha partecipato a due edizioni dei Giochi olimpici invernali, (36\u00b0 nella 50 km) e (11\u00b0 nella 50 km, 30\u00b0 nell'inseguimento, 5\u00b0 nella staffetta), e a cinque dei Campionati mondiali (4\u00b0 nella staffetta a Liberec 2009 e a Val di Fiemme 2013 i migliori risultati).\nPalmar\u00e8s.\nCoppa del Mondo.\nCoppa del Mondo - competizioni intermedie.\nCoppa del Mondo - vittorie di tappa.\nLegenda\nHS = partenza a handicap\nTL = tecnica libera"}
{"id": "2289360", "revid": "1355461", "url": "https://it.wikipedia.org/wiki?curid=2289360", "title": "Meneghino (treno)", "text": "I treni Serie 900 (soprannominati e comunemente conosciuti come \"Meneghino\") sono elettrotreni metropolitani della \"famiglia MNG\" (acronimo per \"Metropolitana di Nuova Generazione\") prodotto da AnsaldoBreda e da Firema per la Metropolitana di Milano, dove circolano sulle Linee 1, 2 e 3.\nStoria.\nIl convoglio nacque su commissione dell'ATM Azienda Trasporti Milanesi per il rinnovo dei rotabili delle linee della metropolitana. Il soprannome fu coniato interponendo alle tre lettere dell'acronimo MNG (Metropolitana di Nuova Generazione, vero nome del convoglio) le vocali \"e\" ed aggiungendo in finale due sillabe per ottenere il termine \"M\"e\"N\"e\"G\"hino (\"Meneghino\" \u00e8 il nome della maschera tipica del carnevale milanese, diventato sinonimo per antonomasia dell'aggettivo \"milanese\"). \nIl progetto scelto, quello elaborato congiuntamente da Firema e Ansaldobreda dopo una serie di test e corse di addestramento fu presentato il 19 marzo 2009 sulla Linea 1. Il primo convoglio entr\u00f2 in servizio seguito da altri 3 ogni mese fino al completamento della fornitura, con estensione anche alle altre linee per un totale di 42 elettrotreni. La fornitura dei 42 convogli ordinati era previsto si concludesse nel giugno 2010. Nel mese di luglio 2009 entr\u00f2 in servizio un Meneghino sulla Linea 2 nella tratta Gessate-Abbiategrasso. Nel mese di marzo 2009 era entrato in servizio anche il primo Meneghino sul percorso della linea 3 nella tratta Maciachini-San Donato. Nel 2010 sono stati acquistati altri 4 Meneghino per la Linea 2. \nI Meneghino sono in totale 46, cos\u00ec ripartiti: 20 circolano sulla Linea 1, 15 circolano sulla Linea 2 e 11 circolano sulla Linea 3.\nCaratteristiche.\nIl treno \u00e8 modulare; \u00e8 composto di una coppia di unit\u00e0 di trazione, permanentemente accoppiate, composte ciascuna di tre casse di cui due di trazione (fornite ciascuna di 4 motori) e una rimorchiata semipilota con cabina di guida. Ogni convoglio risulta quindi composto di 6 casse con una lunghezza complessiva di circa 105\u00a0m; ogni vagone \u00e8 dotato di 8 porte elettroniche, 4 per lato.\nLa potenza complessiva di ciascuna unit\u00e0 di trazione \u00e8 di 1280\u00a0kW. Il controllo di potenza \u00e8 attuato mediante inverter a IGBT-VVVF. \n\u00c8 stato progettato per l'interoperabilit\u00e0, cio\u00e8 per essere in grado di circolare sotto sistemi di alimentazione differenti in tensione tra 750 volt (linea 1) e 1500 volt (Linee 2 e 3), a corrente continua, e differente sistema di captazione (pantografo sulle linee 2 e 3, terza rotaia sulla linea 1). \n\u00c8 in grado di recuperare energia elettrica durante la frenatura fino ad una percentuale prossima al 50%. \u00c8 inoltre dotato di un avanzato sistema di controllo e sicurezza di marcia e di frenatura con la possibilit\u00e0 di arresto a bersaglio in banchina. I Meneghino sulla Linea 1 e sulla Linea 3 circolano normalmente in modalit\u00e0 ATO, cio\u00e8 con le operazioni di partenza, arresto, mantenimento della distanza tra i treni e regolazione della velocit\u00e0 totalmente automatizzate e con i conducenti che devono solamente aprire e chiudere le porte e fornire il consenso alla partenza, rimanendo pronti ad intervenire manualmente in caso di imprevisti o malfunzionamenti del sistema automatico.\nLa composizione adottata, intercomunicante ad ambiente unico con tutte le unit\u00e0 climatizzate, presenta complessivamente 24 porte per lato ad apertura totale. Gli ambienti, in conformit\u00e0 alle pi\u00f9 recenti norme di sicurezza, sono videosorvegliati e dotati di un sistema informativo audio e video digitale con monitor a LCD in comparto."}
{"id": "2289374", "revid": "124139137", "url": "https://it.wikipedia.org/wiki?curid=2289374", "title": "Dialetto bobbiese", "text": "Il dialetto bobbiese (\"ar dial\u00e8t bubi\u00e8i\u015b\") \u00e8 un dialetto della lingua emiliano-romagnola, appartenente al gruppo linguistico gallo-italico. \u00c8 parlato in provincia di Piacenza a Bobbio, nella zona appenninica della Val Trebbia ed in zone limitrofe delle confinanti province di Pavia e Alessandria.\nRisente di forti contaminazioni dovute alla lingua lombarda (soprattutto nel lessico e in diverse espressioni idiomatiche), a quella piemontese e a quella ligure.\nSimilmente ad altre parlate quali gli affini tortonese, piacentino, e pavese, potrebbe essere un dialetto di transizione fra alcune delle lingue di tipo gallo-italico.\nNonostante Bobbio un tempo facesse parte della provincia di Pavia (l'aggregazione a quella di Piacenza risale al 1923), il suo dialetto, come tutti quelli dell'Oltrep\u00f2 Pavese, non \u00e8 per\u00f2 strettamente lombardo. Per questo gi\u00e0 nel 1853 fu classificato da Bernardino Biondelli come dialetto di tipo emiliano. Biondelli lo cataloga infatti come suddialetto del piacentino insieme al bronese, al pavese e al valenzano, tutte variet\u00e0 comprese nel pi\u00f9 ampio gruppo \"Parmigiano\".\nLa posizione geografica della zona in questione ha fatto s\u00ec che il bobbiese vanti proprie peculiarit\u00e0, sia fonetiche che morfologiche e lessicali, rispetto al piacentino propriamente detto. Bobbio infatti ha sempre svolto il ruolo di centro di scambio lungo la Via del sale, un antico tragitto commerciale che metteva in comunicazione la Pianura padana con il Genovesato.\nDiffusione.\nIl bobbiese \u00e8 parlato nella citt\u00e0 di Bobbio e approssimativamente nei luoghi dell'antica \"Contea di Bobbio\" sostituita nel 1743 dalla Provincia di Bobbio fino all'unit\u00e0 d'Italia, che comprendeva zone oggi inserite nella provincia di Piacenza e di Pavia. Sue varianti si rintracciano nei comuni di Coli e in parte di quello di Corte Brugnatella (nello specifico a Rossarola, Carana, Pietranera) ma anche verso nord nelle zone confinanti della provincia di Piacenza verso la Val Tidone e la Val Luretta. Seguendo la Val Trebbia verso sud iniziano zone in cui \u00e8 parlato un dialetto molto pi\u00f9 affine al ligure (nelle frazioni dei comuni di Ferriere nella bassa Val d'Aveto che danno verso la val Trebbia, nel comune di Brallo di Pregola e nella parte centro-meridionale del comune di Corte Brugnatella).\nNella provincia di Pavia, era parlato in alcuni centri confinanti come Romagnese, mentre in alta Val Staffora tornano ad essere parlati dialetti di tipo prevalentemente ligure.\nCaratteristiche.\nIl bobbiese condivide alcuni tratti tipicamente emiliano-romagnoli quali la prostesi della \"a\" e la sincope delle vocali non accentate, specialmente \"e\". Come tutti in dialetti emiliani estesi ad ovest del fiume Taro, anche in bobbiese sono presenti le vocali centrali \"\u00f6\" ed \"\u00fc\". Tuttavia, si distingue dal resto delle variet\u00e0 emiliano-romagnole per il mutamento di \"l\" in \"r\", fenomeno tipico della lingua ligure.\nFonetica e norme di pronuncia.\nLe vocali.\nLe vocali sono cinque come in italiano, ma i loro suoni vocalici sono in numero maggiore.\nQuesta vocale in italiano ha un suono unico ed \u00e8 identico al suono dialettale della \u00aba\u00bb atona.\nQuando invece l'\u00aba\u00bb \u00e8 tonica, nel bobbiese pu\u00f2 avere due suoni: un suono \u00ab\u00e0\u00bb aperto o meglio prolungato ed un suono \u00ab\u00e1\u00bb meno prolungato.\nEsempio: suono aperto e un po' prolungato.\n- e b\u00e0l (le palle), u cav\u00e0l (il cavallo), u cam\u00e0l (il camallo), ecc.\nsuono meno aperto me c\u00e1nt (io canto).\nIn italiano pu\u00f2 avere due suoni: uno chiuso \u00ab\u00e9\u00bb e uno aperto \u00ab\u00e8\u00bb. Nel dialetto bobbiese ha anche un suono intermedio: \u00e8 una \u00abe\u00bb atona che nella pronuncia tende a diventare muta o quasi muta. Questo suono intermedio si presenta quando in una parola c'\u00e8 lo spostamento dell'accento tonico su un'altra vocale, causato da un qualsiasi motivo, coniugazione, alterazione, ecc.\nEsempi:\n- m\u00e9 a l\u00e8g (io leggo) n\u00fcn a l'giuma (noi leggiamo)\n- m\u00e9 v\u00e8d (io vedo) n\u00fcn a v'duma (noi vediamo)\n- pad\u00e8la (padella) padl\u00ecn (piccola padella)\n- l\u00e8gna (legna) l'gn\u00e8ra (legnaia).\nPu\u00f2 anche succedere che la \u00abe\u00bb tonica di un tema verbale, si trasformi in \u00aba\u00bb per lo spostamento dell'accento tonico.\nEsempi:\n- m\u00e9 p\u00e8rl (io parlo) n\u00fcn parl\u00f9ma (noi parliamo)\n- m\u00e9 a\u015b\u00e8rd (io azzardo) n\u00fcn a\u015bard\u00f9ma (noi azzardiamo)\n- m\u00e9 b\u00e8\u015b (io bacio) n\u00fcn ba\u015b\u00f9ma (noi baciamo)\n- m\u00e9 v\u00e8r (io valgo) n\u00fcn var\u00f9ma (noi valiamo)\n- m\u00e9 t\u00e8\u015b (io taccio) n\u00fcn ta\u015b\u00f9ma (noi tacciamo)\n- m\u00e9 sp\u00e8r (io sparo) n\u00fcn spar\u00f9ma (noi spariamo)\n- m\u00e9 l\u00e8v (io lavo) n\u00fcn lav\u00f9ma (noi laviamo)\n- m\u00e9 p\u00e8gh (io pago) n\u00fcn pag\u00f9ma (noi paghiamo)\n- m\u00e9 p\u00e8rt (io parto) n\u00fcn part\u00f9ma (noi partiamo)\nsono verbi che hanno variazioni \u00abnel tema\u00bb.\nQuando nella scrittura troviamo gi\u00e0 una lettera accentata la \u00abe\u00bb tonica viene indicata con il segno \u00ab\u0113\u00bb, se il suono \u00e8 stretto e con il segno \u00ab\u0119\u00bb se il suono \u00e8 aperto. Negli altri casi la \u00abe\u00bb \u00e8 sempre letta come chiusa.\nEsempi:\n- l\u00fc u vedr\u00e0 (egli vedr\u00e0) cr\u0119i\u015bm\u00e8 (cresimare)\nLa vocale \u00abi\u00bb non presenta alcuna difficolt\u00e0, si pronuncia come in italiano. L'accento grave \u00e8 per\u00f2 obbligatorio solamente sulla \u00abi\u00bb finale di parola se \u00e8 tonica, come per esempio negli infiniti della III coniugazione. Es. fin\u00ec (finire), mur\u00ec (morire), ecc.\nMa noi lo useremo anche sulla \u00abi\u00bb tonica di parole non piane come \u00abvist\u00ecs\u00bb (vestirsi), \u00abbr\u00ecscula\u00bb (gioco a carte), quando il non metterlo porterebbe confusione nella lettura delle parole.\nLa vocale \u00abo\u00bb in posizione atona si pronuncia come in italiano. In posizione tonica, nel dialetto bobbiese, ha pi\u00f9 sonorit\u00e0:\nabbiamo:\n-una \u00ab\u00f6\u00bb molto chiusa e variata come si evidenzia nelle parole: fi\u00f6 (figlio), lingu\u00f6 (ramarro), ecc.\n-una \u00ab\u00f3\u00bb chiusa come nella parola: m\u00f3rt (morto), c\u00f3n (con), ecc.\n-una \u00ab\u00f2\u00bb aperta che troviamo in finale di parola: fal\u00f2 (fal\u00f2), cum\u00f2 (com\u00f2). ecc.\n-una \u00ab\u00f4\u00bb chiusa con suono nasale: r\u00f4ba (cosa, roba), v\u00f4ta (volta), ecc.\nQuando nella scrittura troviamo gi\u00e0 una lettera accentata, la \u00abo\u00bb tonica viene indicata con il segno \u00ab\u014d\u00bb, se il suono \u00e8 stretto e come in italiano \u00abo\u00bb normale se il suono \u00e8 aperto.\nLa vocale \u00abu\u00bb in posizione atona si pronuncia come in italiano. In posizione tonica invece abbiamo:\n-una \u00ab\u00fc\u00bb con suono chiuso e turbato: l\u00fc (egli), v\u00fcn (uno), ecc.\n-una \u00ab\u00f9\u00bbcon suono aperto, si trova nella maggioranza dei casi in finali di parole: cuc\u00f9 (cuculo), ar s\u00f9 (il sole), ecc.\n-una \u00ab\u00fa\u00bb con un suono chiuso: pars\u00fat (prosciutto)\nLe consonanti.\nNel dialetto bobbiese viene pronunciata come nella lingua italiana.\nCome consonante ha, come in italiano, un suono duro davanti alle vocali \u00aba-o-u\u00bb e davanti a \u00abh\u00bb; quando la \u00abc\u00bb si trova a fine parola per ottenere il suono duro la si fa seguire dalla lettera \u00abh\u00bb come ad esempio nelle parole \u00abs\u00e8ch\u00bb (secco), \u00abl\u00f9ch\u00bb (sciocco), ecc.; per ottenere invece un suono dolce non la si fa seguire dalla lettera \u00ab h \u00bb come nelle parole \u00ab v\u00e8c \u00bb (vecchio), \u00abstr\u00ecc\u00bb (lasca), \u00abc\u00f9c\u00bb (accosciato), ecc.\nNei trigrammi \u00abcia\u00bb (ciam\u00e8), \u00abcio\u00bb (ci\u00f4sa), \u00abciu\u00bb (ci\u00f9ch), la \u00abi\u00bb \u00e8 un semplice segno grafico e non deve essere pronunciata se non ha l'accento.\nQuesta consonante viene pronunciata come in italiano.\nIn dialetto si pronuncia come in italiano.\nHa un suono duro davanti a \u00ab a-o-u \u00bb, davanti ad \u00abh\u00bb e ad altre consonanti \u00abcme\u00bb (come). Quando la si trova in finale di parola, per indicare il suono duro la si fa seguire dalla lettera \u00abh\u00bb ad esempio: \u00abb\u00e8gh\u00bb (verme), \u00abl\u00e8gh\u00bb (lago).\nHa invece un suono dolce davanti alle vocali \u00abe-i\u00bb. Si pu\u00f2 trovare anche a fine parola come ad esempio nella parola \u00abl\u00e8g\u00bb (leggere) ed anche in questo caso, come succede con la \u00abc\u00bb, per indicare il suono dolce la si scrive senza la \u00ab h \u00bb.\nNei trigrammi \u00abgia\u00bb (gi\u00e1sa), \u00abgio\u00bb (gi\u00f2stra), \u00abgiu\u00bb (giurn\u00e8), la \u00abi\u00bb \u00e8 un semplice segno grafico per indicare una pronuncia dolce.\nLa \u00abg\u00bb davanti alla \u00abn\u00bb rappresenta il suono nasale di \u00abgn\u00f2ch\u00bb.\nIn bobbiese come in italiano l'\u00abh\u00bb viene usata come segno distintivo della pronuncia gutturale della \u00abc\u00bb e della \u00abg\u00bb davanti alla \u00abe\u00bb ed alla \u00abi\u00bb.\n- Nelle cinque voci del verbo \u00ab av\u00e8i \u00bb al presente indicativo e nel passato prossimo dove nella pronuncia rimane muta: me a gh'h\u00f4, te at gh'h\u00e9, l\u00fc u gh'ha, n\u00fcn a gh'\u00f9ma, vi\u00e8tar a gh'h\u00ec, lu i gh'h\u00e0n; me a gh'h\u00f4 av\u00ecd, te at gh'h\u00e9 av\u00ecd, l\u00fc u gh'ha av\u00ecd, n\u00fcn a gh'\u00f9ma av\u00ecd, vi\u00e8tar a gh'h\u00ec av\u00ecd, lu i gh'han av\u00ecd.\n- Come elemento caratteristico di alcune esclamazioni: ah!, oh!, ohim\u00e8!, ohib\u00f2!, ecc.\n\u00c8 una consonante che viene pronunciata come in italiano: sur\u00e8la (sorella), frad\u00e8l (fratello), cav\u00e0l (cavallo), ecc.\nUna caratteristica del dialetto bobbiese e degli altri dialetti lombardi, \u00e8 l'abbandono graduale del rotacismo. Sotto l'influsso della lingua italiana la \u00abr\u00bb intervocale viene sostituita dalla \u00abl\u00bb; il rotacismo si conserva invece ancora nelle seguenti parole:\nVar\u00e8i (valere), vur\u00e8i (volere), scar\u00f2gna (scalogna), s'r\u00e9\u015ba (ciliegia), curt\u00e8l (coltello), rigul\u00ecsia (liquiri\u015bia), carim\u00e8 (calamaio), cand\u00e8ira (candela), cari\u015bna (caligine), g\u00f9ra (gola), ar (il), ra (la), ecc.\nInvece del trigramma \u00abgli\u00bb che appare nella lingua italiana, davanti ad altre vocali il bobbiese presenta una \u00abi\u00bb semivocalica, abbiamo cos\u00ec: familia (famiglia), v\u00f6ia (voglia), \u00e0i (aglio), f\u00f6ia (foglia), bili\u00e8t (biglietto), bili\u00e8rd (bigliardo), mili\u00f9r (migliore), m\u00e8i (meglio), tv\u00e0ia (tovaglia), ecc.\nSi nota per\u00f2 che in alcuni casi, in una parlata pi\u00f9 \u00abdotta\u00bb, forse in alcuni italianismi o in termini con grafia italianizzata, il trigramma viene utilizzato. Ad esempio nel congiuntivo imperfetto del verbo imbottigliare (embutili\u00e8) si sente sempre pi\u00f9 spesso: \u00abch'u l'embutigl\u00ecsa\u00bb invece di \u00abch'u l'embutili-\u00ecsa\u00bb L'utilizzazione avviene pi\u00f9 graficamente che foneticamente.\n\u00c8 una vocale che nel dialetto si pronuncia come in italiano.\nIn molti altri dialetti quando la \u00abm\u00bb si trova davanti ad una consonante sorda, nella maggioranza dei casi si comporta come la \u00abn\u00bb: si dilegua e nasalizza la vocale precedente.\nEsempio: embac\u00fcch\u00e9 (infagottato), la \u00abe\u00bb che precede la \u00abm\u00bb si nasalizza e nella pronuncia viene prolungata sovrapponendosi alla pronuncia della \u00abm\u00bb\nMa questa non \u00e8 una regola, \u00e8 una consuetudine legata al modo di esprimersi di alcuni e non di altri.\nNel dialetto bobbiese ha un suono come nella parola italiana \u00ab nono \u00bb quando:\n- \u00e8 all'inizio di parola: num (nome), nu\u015ba (noce), ecc. \n- si trova tra due vocali: nonu (nonno), pana (panna), ecc.\n- segue un'altra consonante: m\u00fcrn\u00e8 (mugnaio), car\u00ec\u015bna (caligine), ecc.\n- si trova in finale di parola: v\u015bin (vicino), v\u00ecn (vino), p\u00e0n (pane), ecc.\nUna caratteristica importante del dialetto \u00e8 il dileguamento con nasalizzazione della vocale precedente, quando la \u00abn\u00bb si trova davanti ad una consonante \u00absorda\u00bb:\nAnd\u00e8 (\u00e0 \u00e8), t\u00e0nt (t\u00e0't), d\u00e9nt\u00f4r (d\u00e9't\u00f4r), gn\u00e9nt (gn\u00e9't), mar\u00e9nda (mar\u00e9'da), en\u00e0ns (en\u00e0's), v\u00e9ntid\u00fc (v\u00e9'tid\u00fc) e cos\u00ec via.\nNella pronuncia la vocale che precede la \u00abn\u00bb si nasalizza e viene prolungata sovrapponendosi alla \u00abn\u00bb.\nMa da uno studio approfondito si nota che questa norma viene applicata sulla maggioranza delle parole, ma non su tutte ed inoltre questo dilenguamento con nasalizzazione resta un modo personale di esprimersi.\nResta difficile nasalizzare: s\u00ecngar, \u00e0nra, tr\u00ecnca, v\u00e0nga, \u00e0nca, anv\u00ecn, r\u00e0ncio, b\u00e0nca, de\u015bmangh\u00e8s, e moltissimi altri vocaboli.\nSi rileva che anche nella parlata corrente, quando la \u00abn\u00bb, a fine di parola, precede un'altra consonante molti bobbiesi applicano questa norma; ad esempio:\n- I gh'han d\u00e0t (gli hanno dato) - I gh'h\u00e0 d\u00e0t; p\u00e0n grat\u00e8 (pan grattato) - p\u00e0' grat\u00e8, ecc.\n\u00c8 una consonante che si pronuncia come in italiano.\nSi noti la tendenza del dialetto di sonorizzare le sorde; \u00e8 frequente il caso che parole italiane che iniziano con la \u00abp\u00bb, comincino poi nel dialetto con la \u00abb\u00bb.\nEsempi: Prugna (br\u00ecgna), palla (b\u00e0la), prendere (br\u00f4nch\u00e8),ecc.\nAltre invece hanno la consonante \u00abv\u00bb al posto della \u00abp\u00bb italiana.\nEsempi: Sav\u00f2n (sapone), r\u00e8va (rapa), savur\u00ecd (saporito), cav\u00ec (capello), sav\u00e8i (sapere), ecc.\nAlcune volte avviene anche il dileguamento della \u00abv\u00bb: s\u00f9ra (sopra), cu\u00e8rta (coperta), qu\u00e8rc (coperchio) ecc. \n\u00c8 una consonante che \u00e8 sempre seguita dalla vocale \u00ab u \u00bb. Si pronuncia come in italiano.\nIl digramma \u00abcq\u00bb viene scritto con la sola \u00abq\u00bb. Es.: Acqua (\u00e0qua).\nAbbiamo parole che in italiano cominciano con la \u00abc\u00bb che in dialetto si trasforma in \u00abq\u00bb:\nEsempio: Coprire (quat\u00e8), coprire (quarc\u00e8), coperchio (qu\u00e8rc), ecc.\ne ne abbiamo altre che cominciano in italiano con la \u00abq\u00bb che si trasforma in \u00abc\u00bb\nEsempio: qui (ch\u00e9), questo (che l\u00fc), questa (che l\u00e9), ecc.\n\u00c8 una consonante che nel dialetto rende lo stesso suono di quello italiano.\nMentre l'italiano ha conservato questa consonante presente nelle parole latine, il dialetto l'ha persa in moltissimi casi:\n- nell'infinito dei verbi: fin\u00ec (finire), cant\u00e8 (cantare), v\u00e8d (vedere), r\u00ecd (ridere), pi\u00e0n\u015b (piangere), ecc. \n- nei sostantivi che in italiano terminano in \u00abiere\u00bb: barb\u00e9 (barbiere), purt\u00e9 (portiere), cantun\u00e9 (cantoniere), curi\u00e9ra (corriera),ecc.\nInoltre la consonante \u00abr\u00bb \u00e8 facilmente soggetta al fenomeno della \u00abmetatesi\u00bb (inversione nell'ordine di successione dei suoni in una parola).\nEsempio: Card\u00e9nsa (creden\u015ba), entr\u00e9gh (integro), mar\u00f9d (maturo), tar\u015b\u00e9nt (trecento), n\u00f2star (nostri), ecc.\nQuesta consonante, come in italiano ha due suoni, uno sordo ed uno dolce.\n- Ha un suono sordo come nella parole italiane: stanco str\u00e0ch, corsa c\u00f9rsa, crescere cr\u00e8s, ecc.\n- Quando invece ha un suono dolce, come nelle parole italiane: sdentato \u015bdent\u00e8, schiaffo \u015bgiaf\u00f2n, slavato \u015blav\u00e8, noi la indicheremo con il segno \u00ab\u015b\u00bb \nHa lo stesso suono che in italiano.\nIn molti casi, in posizione intervocalica ed in finale di parola, la \u00ab t \u00bb originaria latina da sorda si \u00e8 trasformata in sonora diventando \u00ab d \u00bb. Il caso pi\u00f9 evidente \u00e8 il participio passato di alcuni verbi: fin\u00ecd (finito), sav\u00ecd (saputo), bened\u00ecd (benedetto), b\u0119iv\u00ecd (bevuto), pian\u015b\u00ecd (pianto),ecc.\nAltri casi: r\u00f6da (ruota), n\u00fcd\u00e8 (nuotare), d\u00ecd (dito), marid\u00e8 (maritare), frad\u00e8l (fratello).\n\u00c8 una consonante che si pronuncia come in italiano.\nEsempi: v\u00fcn (uno), av\u00e8i (avere), av\u00e8rt (aperto), \u00f6v (uovo), n\u00f6v (nuovo), v\u00e8duv (vedovo), s\u00e8rva (serva), ecc.\nFrequente nel dialetto \u00e8 la prostesi (aggiunta di una lettera all'inizio di parola) della \u00abv\u00bb: v\u00fcn (uno), v\u00f2t (otto), v\u00e8s (essere), ecc.\nNel dialetto questa consonante non viene utilizzata; si usano invece le consonanti \u00ab s \u00bb e \u00ab \u015b \u00bb:\na) quando ha il suono sordo nella pronuncia bobbiese si usa \u00abs\u00bb\nEsempio: zafferano (safr\u00e0n), forza (f\u00f4rsa), zucca (s\u00fcca), pa\u015bienza (pasi\u00e9nsa), ecc.\nb) quando ha il suono sonoro si pronuncia \u00ab\u015b\u00bb utilizzando il segno \u00ab\u015b\u00bb:\nEsempio: m\u00e8\u015ba (mezza), la\u015bar\u00f2n (lazzarone), ecc., come il suono che si utilizza nella parola italiana \u00abzero\u00bb.\nLa degeminazione.\nUna delle caratteristiche del dialetto bobbiese e di tutti i dialetti del gruppo gallo-italico, \u00e8 la degeminazione, cio\u00e8 la mancanza delle consonanti geminate (o doppie) rispetto all'origine latina.\nEsempio: \"a b\u00e0la\" (la palla) nel plurale diventa \"e b\u00e0l\" (le palle).\nGrammatica e coniugazione del verbo.\nGli articoli.\nGli articoli servono a precisare il valore che si vuole dare al nome, a dar loro un valore determinativo, indeterminativo, generico.\nGli articoli come nell'italiano sono di due specie: determinativi ed indeterminativi.\nNel dialetto bobbiese l'articolo determinativo ha pi\u00f9 forme dell'italiano con regole proprie:\nI vocaboli che cominciano con vocale hanno l'articolo determinativo \"l\"', sia al femminile che al maschile: \"l'\u00f2m\" (l'uomo), \"l'\u00f4ca\" (l'oca).\nCon l'articolo maschile plurale \"i\" si ha un caso particolare: \"i \u00f2m\" (gli uomini), \"i \u00f4ch\" (le oche).\nL'articolo indeterminativo \u00e8 il seguente:\nConiugazione del verbo.\nLa coniugazione del verbo in latino presenta 4 coniugazioni ricondicibili in italiano a 3 con differenziazioni nella desinenza \"ere\", il bobbiese ne indica solo ed esclusivamente 3:\n(Con.lat. - Desinenza: verbo italiano - verbo bobbiese):\nI - (are): cantare - \"cant\u00e8\"\nII - (ere): vedere - \"v\u00e8d\"\nIII - (ere): scrivere - \"scr\u00ecv\"\nIV - (ire): finire - \"fin\u00ec\"\nIn bobbiese non c'\u00e8 una differenza tra la II e la III coniugazione.\nLe desinenze si dividono in: singolare 1,2,3 persona e plurale 1,2,3 persona.\nPresente indicativo: /, /, a, \u00f9ma, \u00ec, a\nImperfetto indicativo: \u00e8va, \u00e8v, \u00e8va, \u00e8vma, \u00e8v-va, \u00e8va\nFuturo anteriore: ar\u00f4, ar\u00e9, ar\u00e0, ar\u00f9ma, ar\u00ec, ar\u00e0n\nCondizionale presente: ar\u00ecsa, ar\u00ecs, ar\u00ecsa, ar\u00ecsma, ar\u00ecsva, ar\u00ecsa\nCongiuntivo presente: a, /, a, \u00f9ma, \u00ec, a\nCongiuntivo imperfetto: \u00ecsa, \u00ecs, \u00ecsa, \u00ecsma, \u00ecsva, \u00ecsa\nPresente indicativo: -, -, a, \u00f9ma, \u00ec, a\nImperfetto indicativo: \u00ecva, \u00ecv, \u00ecva, \u00ecvma, \u00ecv-va, \u00ecva\nFuturo anteriore: ar\u00f4, ar\u00e9, ar\u00e0, ar\u00f9ma, ar\u00ec, ar\u00e0n\nCondizionale presente: ar\u00ecsa, ar\u00ecs, ar\u00ecsa, ar\u00ecsma, ar\u00ecsva, ar\u00ecsa\nCongiuntivo presente: a, -, a, \u00f9ma, \u00ec, a\nCongiuntivo imperfetto: \u00ecsa, \u00ecs, \u00ecsa, \u00ecsma, \u00ecsva, \u00ecsa\nPresente indicativo: \u00ecs, \u00ecs, \u00ecsa, \u00f9ma, \u00ec, \u00ecsa\nImperfetto indicativo: \u00ecva, \u00ecv, \u00ecva, \u00ecvma, \u00ecv-va, \u00ecva\nFuturo anteriore: ir\u00f4, ir\u00e9, ir\u00e0, ir\u00f9ma, ir\u00ec, ir\u00e0n\nCondizionale presente: ir\u00ecsa, ir\u00ecs, ir\u00ecsa, ir\u00ecsma, ir\u00ecsva, ir\u00ecsa\nCongiuntivo presente: \u00ecsa, \u00ecs, \u00ecsa, \u00f9ma, \u00ec, \u00ecsa\nCongiuntivo imperfetto: \u00ecsa, \u00ecs, \u00ecsa, isma, \u00ecsva, \u00ecsa (per la maggioranza dei verbi non esiste).\n-Essere (\"i\u00e8s\" o v\u00e8s)\n-Avere (\"av\u00e8i\")\nCome nell'italiano vi sono anche nel bobbiese una moltitudine di verbi irregolari ognuno con forme differenti sia nel tema che nella fonetica.\nConfronto con l'italiano.\nIl bobbiese come il piacentino ha una maggiore ricchezza vocalica dell'italiano. La pronuncia delle vocali, inoltre, cambia da una zona all'altra risultando pi\u00f9 aperta o pi\u00f9 chiusa.\nUsi attuali.\nA partire dagli anni cinquanta del Novecento, e con l'avvento della civilt\u00e0 industrializzata, il territorio bobbiese pur isolato ha subito il pi\u00f9 massiccio spopolamento specie giovanile ma anche il popolamento di gente, specie commercianti ed artigiani, esterna al territorio e con dialetti differenti. Ci\u00f2 ha contribuito all'imbarbarimento dell'originale dialetto ormai parlato da pochi anziani.\nDel dialetto di Bobbio, oltre ai libri di storia, cultura e allo specifico dizionario, ci sono numerosi scritti e sono tipici il calendario ed il lunario bobbiesi, oltre a feste locali, folcloristiche e teatrali curate dall'associazione locale culturale \"Ra Familia Bubi\u00e9iza\".\nBibliografia.\nPer il confronto con l'italiano:"}
{"id": "2289381", "revid": "1543377", "url": "https://it.wikipedia.org/wiki?curid=2289381", "title": "Arco Naturale (Capri)", "text": "L'Arco Naturale \u00e8 una struttura rocciosa presente, in forma di arco, formatasi sull'isola di Capri, di origine naturale, a seguito di processi erosivi esogeni ed endogeni che ne hanno interessato le rocce. La struttura, di natura calcarea, \u00e8 larga 12 metri ed alta 18 sopra il livello del suolo.\nL'arco naturale si trova all'estrema punta orientale dell'isola, in una localit\u00e0 da cui si gode la vista della prospiciente penisola sorrentina e delle isole Li Galli e dalla quale si domina lo strapiombo denominato \"o' funno\" (\"il fondo\"), localit\u00e0 un tempo molto apprezzata dagli abitanti dell'isola per le attivit\u00e0 balneari.\nLa localit\u00e0 \u00e8 raggiungibile esclusivamente per mezzo di itinerari pedestri: il primo di essi parte dalla piazzetta di Capri e, procedendo per varie strade, giunge in localit\u00e0 Croce, prosegue in via Matromania (Matermania) e quindi in via dell'Arco naturale. Il secondo itinerario parte da punta Tragara e prosegue per strada Pizzolungo fino all'arco: lungo il percorso sono visibili i Faraglioni, villa Malaparte e la grotta di Matermania."}
{"id": "2289384", "revid": "767487", "url": "https://it.wikipedia.org/wiki?curid=2289384", "title": "Viktor Elm", "text": "Biografia.\nHa due fratelli anch'essi ex calciatori, Rasmus e David. I tre si sono ritrovati compagni di squadra al Kalmar nel 2015, quando Viktor \u00e8 rientrato dalla parentesi all'AZ Alkmaar e Rasmus da quella al CSKA Mosca."}
{"id": "2289396", "revid": "767487", "url": "https://it.wikipedia.org/wiki?curid=2289396", "title": "Le grandi vacanze", "text": "Le grandi vacanze (\"Les Grandes Vacances\") \u00e8 un film del 1967 diretto da Jean Girault.\nScritto appositamente per Louis de Fun\u00e8s, \u00e8 stato uno dei maggiori successi dell'attore.\nTrama.\nCharles Bosquier \u00e8 il preside severo di una scuola francese per figli di famiglie benestanti. Filippo, uno dei suoi figli, viene miseramente bocciato agli esami, cos\u00ec Bosquier lo manda in Inghilterra in uno scambio di studenti. Filippo viene ospitato dalla famiglia di un distillatore di whisky scozzese, mentre a Bosquier viene assegnata la loro figlia Shirley. Questa coinvolge il figlio minore di Bosquier, Gerard, in vari intrattenimenti locali, sventando i piani di Filippo, che aveva progettato una vacanza con la sua barca a vela lungo la Senna. Segue una serie di malintesi e avventure che Monsieur Bosquier far\u00e0 di tutto per aggiustare e quindi ricondurre la prole sulla retta via.\nProduzione.\nCos\u00ec ne parla lo stesso regista Girault:\nDe Fun\u00e8s aggiunge:\nIl film \u00e8 stato girato in Francia nei seguenti luoghi: castello di Tourelles a Vernon, castello di Gillevoisin a Janville-sur-Juine, il porto di Le Havre, il ponte di Tancarville, l'aeroporto Charles de Gaulle e il Teatro Olympia a Parigi, e ancora a Mont-Dore, Les Mureaux, Igoville e Versailles.\nLo stuntman e pilota Jean Falloux \u00e8 deceduto a causa di un incidente aereo durante le riprese. Il film \u00e8 a lui dedicato.\nAccoglienza.\nBotteghino.\nIl film riscuote un grosso risultato al botteghino: n\u00ba 1 nel 1967 con 7 milioni d'entrate in prima uscita nelle sale francesi."}
{"id": "2289398", "revid": "767487", "url": "https://it.wikipedia.org/wiki?curid=2289398", "title": "Anberlin", "text": "Gli Anberlin sono stati un gruppo alternative rock formatosi nel 2001 a Winter Haven, Florida e scioltosi nel 2014. La band ha pubblicato 7 album studio, un EP ed una compilation, vendendo oltre 400.000 copie.\nBiografia.\nSin dagli inizi del 2007, la band \u00e8 formata dal cantante Stephen Christian, dai chitarristi Joseph Milligan e Christian McAlhaney, dal bassista Deon Rextroat e dal batterista Nathan Young.\nI membri degli Anberlin originariamente formarono una band sotto il nome di SaGoh 24/7 alla fine del 1990, pubblicando due album prima di sciogliersi, con il cambiamento dei membri nella direzione musicale e nel nome.\nGli Anberlin sono nati nel 2002; entro un anno dalla formazione, hanno firmato con l'etichetta discografica semi indipendente Tooth &amp; Nail Records e hanno realizzato il loro album di debutto, \"Blueprints for the Black Market\". Nel 2005, la band ha realizzato il secondo album, \"Never Take Friendship Personal\", vendendo oltre 150.000 copie. Il gruppo ha continuato la sua ascesa alla ribalta godendo di un fedele Myspace che ha seguito una media di oltre 200 spettacoli dal vivo l'anno. Il terzo album della band, \"Cities\", \u00e8 stato pubblicato nel 2007, ed \u00e8 stato il loro primo album a raggiungere la top 20 della Billboard 200.\nDopo tre album e cinque anni con la Tooth &amp; Nail Records, gli Anberlin hanno annunciato la firma con la major Universal/Republic nell'agosto del 2007. Il primo album del gruppo con l'etichetta \u00e8 stato pubblicato nel 2008, intitolato \"New Surrender\". L'album ha raggiunto l'apice al numero 13 della Billboard 200, con il primo singolo, \"Feel Good Drag\", che \u00e8 salito alla prima posizione nella classifica Alternative Songs, dopo 29 settimane in classifica. Precedentemente alla realizzazione del loro quinto album \"Dark is the Way, Light Is a Place\", gli Anberlin hanno venduto oltre 700\u00a0000 album.\nNel giugno del 2010 la band ha annunciato che il nuovo album \"Dark is the way, Light is a Place\" uscir\u00e0 il 21 settembre 2010.\nIl titolo del quinto album \u00e8 tratto dal verso della poesia \"Poem on His Birthday\" di Dylan Thomas. \nL'album nella prima settimana di uscita ha raggiunto la 9 posizione della Billboard 200, la 1 nella Billboard's Christian Albums chart, la n\u00b02 nella Digital Albums, la n\u00b04 sia per la Rock Albums, sia per la Alternative Albums.\nIl 16 ottobre 2012 gli Anberlin pubblicano \"Vital\" che verr\u00e0 ripubblicato un anno dopo (il 15 ottobre 2013) con l'aggiunta di alcune tracce inedite, un cd di remix, un cd con brani registrati dal vivo e un nuovo titolo: \"Devotion\".\nNel gennaio 2014 attraverso un video su YouTube la band dichiara che entro l'anno avrebbero chiuso il progetto Anberlin con un album di addio realizzato per la loro prima etichetta, l'indipendente Tooth &amp; Nail Records. Il 22 luglio 2014 esce \"Lowborn\" anticipato dal singolo \"Stranger ways\".\nProgetti paralleli.\nStephen Christian ha formato un progetto parallelo acustico chiamato Anchor &amp; Braille, che ha pubblicato il suo primo album \"Felt\" nel 2009 (precedentemente nel 2007 era uscito un 7\").\nNathan Young e Tim McTague (Underoath) sono attivi dal 2011 insieme come Carrollhood."}
{"id": "2289400", "revid": "1776051", "url": "https://it.wikipedia.org/wiki?curid=2289400", "title": "Blitz (KMFDM)", "text": "Blitz \u00e8 il diciottesimo album dei KMFDM pubblicato il 24 marzo 2009."}
{"id": "2289405", "revid": "34392", "url": "https://it.wikipedia.org/wiki?curid=2289405", "title": "Mariano Gusmano", "text": ""}
{"id": "2289419", "revid": "131358", "url": "https://it.wikipedia.org/wiki?curid=2289419", "title": "Arnar Sm\u00e1rason", "text": ""}
{"id": "2289422", "revid": "848247", "url": "https://it.wikipedia.org/wiki?curid=2289422", "title": "Stazione di Molare", "text": "La stazione di Molare \u00e8 una fermata ferroviaria della linea Acqui Terme\u2013Ovada-Genova, tratto meridionale della linea storicamente denominata Asti-Genova, posta in localit\u00e0 \"Coinova\" di Ovada a circa 700 metri dal comune di Molare, da cui prende il nome.\nStoria.\n. Fu trasformata in fermata nel 1988.\nStrutture e impianti.\nL'originaria conformazione della stazione comprendeva, oltre al fabbricato viaggiatori e al binario di linea, anche un secondo binario di raddoppio per incroci e uno scalo merci di modeste dimensioni a servizio soprattutto delle segherie e delle fornaci della zona.\nTale scalo era collegato a una cava di ghiaia posta sul greto del torrente Orba, nella localit\u00e0 storicamente denominata \"Guado dei Muli\", mediante una ferrovia Decauville che generava un traffico di carri giornaliero.\nMovimento.\nLa fermata \u00e8 servita dai treni regionali destinati ad Acqui Terme e a Ovada.\nServizi.\nLa stazione, che Rete Ferroviaria Italiana classifica nella categoria \"bronze\", dispone di sistema informativo audio e video, nonch\u00e9\nemettitrice automatica di biglietti.\nInterscambi.\nPresso la stazione effettuano fermata gli autoservizi suburbani svolti da SAAMO."}
{"id": "2289424", "revid": "729019", "url": "https://it.wikipedia.org/wiki?curid=2289424", "title": "Stazione di Ovada", "text": "La stazione di Ovada \u00e8 una stazione ferroviaria comune alla linea Acqui Terme-Ovada-Genova, tratto meridionale della linea storicamente denominata Asti-Genova, e della linea Alessandria - Ovada.\nStoria.\nLa stazione \u00e8 stata aperta nel 1893 con l'inaugurazione del tronco ferroviario proveniente da Asti. L'anno seguente, fu avviata all'esercizio la linea per Genova Sampierdarena che complet\u00f2 l'itinerario fra la citt\u00e0 piemontese e il capoluogo ligure.\nIl piano regolatore cittadino, per adattare il tessuto urbano a tali nuovi collegamenti prevedette una stazione in\nlocalit\u00e0 San Gaudenzio, che sarebbe stata collegata a piazza Castello tramite C.so Saracco (dal nome del Ministro dei Trasporti dell'epoca, che proprio in tale occasione ricevette la cittadinanza onoraria) e Via Lung'Orba Mazzini, che realizzavano\nuna circonvallazione ad ovest dell'abitato.\nNel 1907, lo scalo fu raggiunto dalla linea per Alessandria, raccordata alla precedente per mezzo di una breve diramazione che evita il regresso dei treni provenienti da Genova.\nOggetto di ripetuti bombardamenti fra il 1944 ed il 1945, cos\u00ec come l'intero nodo ferroviario, la stazione rimase tuttavia pressoch\u00e9 integra.\nIl piazzale di stazione fu elettrificato nel 1929 con il sistema a corrente alternata trifase, diventando nel 1964 sede di cambio trazione in occasione della conversione in corrente continua 3.000 V della linea Genova-Ovada. Tale situazione perdur\u00f2 fino alla conversione anche della restante tratta fino ad Acqui Terme, avvenuta nel 1974.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate.\nServizi.\nLa stazione dispone dei seguenti servizi:\nInterscambi.\nNel piazzale antistante la stazione sono presenti fermate di autobus urbani ed extraurbani SAAMO e ARFEA."}
{"id": "2289428", "revid": "729019", "url": "https://it.wikipedia.org/wiki?curid=2289428", "title": "Stazione di Acqui Terme", "text": "La stazione di Acqui Terme \u00e8 la stazione ferroviaria dell'omonimo comune. Presso questo scalo la ferrovia Asti-Genova si incrocia con la Alessandria-San Giuseppe di Cairo.\nSi trova in Piazza Vittorio Veneto vicino al centro storico della cittadina.\nStoria.\nLa stazione \u00e8 stata aperta il 3 gennaio 1858, quando fu inaugurato il tronco ferroviario per Alessandria. L'impianto rimase di testa fino al 1874, quando fu aperta all'esercizio la prosecuzione per San Giuseppe di Cairo. Nel 1893 la stazione fu raggiunta dalla Asti \u2013 Ovada, primo tronco della linea per Genova. Il 25 Maggio 1976 arrivo in questa stazione, l'ultimo treno a trazione trifase trainato dalla E.432.008. A pochi minuti dall'arrivo, la E.432 abbass\u00f2 i pantografi e venne immessa la corrente continua nella linea aerea bifilare ormai ex trifase. Secondo i fascicoli linea del 2003 il percorso della linea storica Asti-Genova \u00e8 oggi suddiviso in due linee, la Asti\u2013Acqui Terme e la Acqui Terme\u2013Ovada-Genova.\nStrutture e impianti.\nL'impianto \u00e8 gestito da Rete Ferroviaria Italiana (RFI); l'orientamento del parco binari \u00e8 in direzione Est-Ovest: da Est entrano i due binari singoli delle linee per Alessandria (da Nord-Est) e per Ovada-Genova (da Sud-Est), mentre verso Ovest escono paralleli, per separarsi diverse centinaia di metri pi\u00f9 avanti, i due binari destinati ad Asti (lato Nord) e S.Giuseppe di Cairo-Savona (lato Sud).\nI binari destinati al traffico viaggiatori sono in tutto otto: sei passanti, numerati da 1 a 6, un tronchino numerato 1a ed attestato al lato Est del fabbricato viaggiatori, condividendo una parte della banchina con il binario 1, e un altro binario con numerazione regolare (7), che attraversa il piazzale come gli altri sei ma che \u00e8 tronco essendo privo di uno sbocco a Ovest. Sia per questi sia per il binario 1a l'utilizzo viene quindi circoscritto ai treni che hanno origine o destinazione nella stazione stessa e diretti ad una delle due destinazioni ad Est, segnatamente regionali per Genova che genera un discreto traffico pendolari.\nAl di l\u00e0 del fascio viaggiatori, si trova un modesto fascio binari ad esso parallelo, utilizzato per stazionamenti e manovre.\nLa stazione \u00e8 dotata di sottopassaggio pedonale, relativamente recente.\nSono rimaste in opera le pensiline metalliche di fattura ottocentesca a coprire le banchine dei primi 7 binari.\nIl capolinea delle autolinee e dei servizi sostitutivi effettuati via autobus \u00e8 ubicato presso il Movicentro, localizzato in posizione attigua al fabbricato viaggiatori e dotato di parcheggio.\nServizi.\nLa stazione, che RFI classifica nella categoria \"silver\", dispone di:\nInterscambi.\nNel piazzale antistante la stazione vi sono fermate e capolinea di autobus urbani ed extraurbani ARFEA, SAAMO e Gelosobus ed \u00e8 presente il movicentro."}
{"id": "2289433", "revid": "729019", "url": "https://it.wikipedia.org/wiki?curid=2289433", "title": "Junkers Ju 49", "text": "Lo Junkers Ju 49 era un aereo sperimentale monomotore ad ala bassa realizzato dall'azienda tedesca Junkers Flugzeugwerk AG nel 1931 ed utilizzato fino al 1936 per studiare il comportamento in alta quota e la tecnica di costruzione per le cabine di pilotaggio pressurizzate.\nLe esperienze maturate sullo Ju 49 vennero poi riutilizzate per realizzare il ricognitore d'alta quota Ju 86 P.\nStoria del progetto.\nNei tardi anni venti il Deutsche Versuchsanstalt f\u00fcr Luftfahrt (DVL), l'istituto tedesco per le ricerche sul volo, si propose di avviare lo sviluppo per un nuovo modello di aereo sperimentale per poter acquisire esperienza nel comportamento e nelle problematiche legate al volo di un velivolo ad alta quota. Inizialmente gli studi riguardarono un velivolo in grado di operare intorno ai 6\u00a0000 m e che grazie ai dati ricavati studiare soluzioni che in seguito sarebbero state riversate nella produzione in serie di velivoli civili e militari. Nel 1928 Hugo Junkers si offr\u00ec di rilevare il programma di sperimentazione al fine di concretizzare il progetto in un prototipo volante da realizzare presso gli stabilimenti della propria azienda. A tal fine venne costruito un velivolo equipaggiato con un motore aeronautico appositamente studiato ed ottimizzato per lavorare ad elevate altitudini ed una cabina di pilotaggio pressurizzata, quest'ultima primo esempio di tale soluzione tecnica utilizzata in un velivolo di costruzione tedesca.\nIl velivolo (Wk.N. 3701) venne assembrato nello stabilimento Junkers di Dessau quindi, ottenuta l'immatricolazione civile D-2688, portato in volo per la prima volta il 2 ottobre 1931 ai comandi dell'ingegnere e pilota collaudatore Fritz Hoppe, l'allora direttore del gruppo sperimentale di volo, e dotato della versione non sovralimentata del motore V12, riconoscibile dall'installazione di un diverso impianto di scarico, e sostituito dalla versione definitiva dall'estate del 1932.\nTecnica.\nLo Ju 49 conservava un aspetto piuttosto tradizionale; monomotore, monoplano e carrello fisso. Come tutte le produzioni Junkers degli anni precedenti conservava la particolare costruzione interamente metallica caratterizzata dall'uso del rivestimento in duralluminio ondulato. La fusoliera presentava un inusuale cabina di pilotaggio pressurizzata, accessibile da un portello stagno situato sulla parte posteriore destra, realizzata in un pezzo unico, inserita nella fusoliera e separata dal resto della struttura, dotata per la visione esterna di una serie di minuscoli obl\u00f2 circolari e, nella parte inferiore, di un periscopio per la visione anteriore in fase di rullaggio ed atterraggio. Questa era stata dimensionata per poter resistere fino a 14\u00a0000 m di quota. Posteriormente terminava in una coda dotata di un impennaggio classico monoderiva e di piani orizzontali controventati.\nL'ala, di pianta trapezoidale e di elevato spessore come tutte le precedenti soluzioni alari in duralluminio corrugato, era montata bassa ed a sbalzo, caratterizzata da un sensibile angolo di diedro per favorire la stabilit\u00e0 complessiva del velivolo, di un bordo d'attacco dalla freccia positiva di pochi gradi e di un bordo d'uscita dalla freccia negativa molto pronunciata.\nIl carrello d'atterraggio era fisso, caratterizzato dalle lunghe gambe di forza anteriori ammortizzate e collegate tramite una struttura metallica alla parte inferiore della fusoliera, soluzione adottata per poter tenere distante dal terreno l'elica di grandi dimensioni necessaria per compensare la rarefazione dell'aria in alta quota. Posteriormente era integrato da un semplice pattino d'appoggio posto sotto la coda.\nLa propulsione era affidata ad un nuovo motore appositamente studiato, lo Junkers L 88, che era stato gi\u00e0 precedentemente utilizzato nel G 38. Si trattava di un 12 cilindri a V di 90\u00b0 a motore a quattro tempi ciclo Otto raffreddato a liquido, derivato dall'abbinamento meccanico del precedente L 8 a sei cilindri, capace di erogare una potenza di 800 PS (588 kW) a 1\u00a0870 giri/min. Il motore, alimentato da una benzina additivata con una sostanza che ne evitava la tendenza al congelamento dovuto alle alte quote, era abbinato ad una grande elica quadripala del diametro di 5,60 m e veniva raffreddato grazie ad un radiatore estensibile posizionato sulla parte inferiore della cofanatura motore, davanti alle gambe del carrello. Il modello iniziale, aspirato, venne in seguito sostituito dal modello sovralimentato L 88a che garantiva una maggiore efficienza ad alta quota. Quest'ultimo era dotato di un compressore a due stadi abbinato ad un intercooler che gli consentiva di erogare una potenza di 700 PS a circa 5\u00a0800 m di altitudine.\nImpiego operativo.\nDopo il primo periodo necessario allo sviluppo ed alla soluzione dei problemi di giovent\u00f9 accusati dal velivolo apportando una serie di modifiche al progetto originale, nel settembre 1933 lo Ju 49 venne trasferito presso il DVL, dal 1934 diretto dallo stesso Hoppe, anno in cui acquis\u00ec l'immatricolazione D-UBAZ per la nuova convenzione che sostituiva il precedente codice numerico con quello a lettere, dove venne utilizzato per numerose prove di volo e sperimentazioni di nuovi particolari tecnici fino al 1936, quando rimase danneggiato in un incidente di volo.\nPrimati.\nPur non raggiungendo primati assoluti a livello mondiale, dopo un primo periodo di affinamento del velivolo tra il 1932 ed il 1933, in quest'ultimo anno riusc\u00ec a raggiungere un'altitudine di 9\u00a0300 m e nel 1935 i 12\u00a0500 m, quota alla quale vol\u00f2 successivamente con regolarit\u00e0. Tuttavia l'importanza dello Ju 49 nella storia dell'aeronautica \u00e8 determinata dalla scelta tecnica utilizzata nel raggiungere l'impresa prefissata. Al contrario dell'italiano Caproni Ca.161 che il pilota Mario Pezzi condusse grazie inizialmente ad una speciale tuta riscaldata munita di scafandro, soluzione adottata anche nel britannico Bristol Type 138, e che successivamente aveva realizzato un involucro pressurizzato attorno a Pezzi nel successivo tentativo con il Ca.161bis, Lo Ju 49 adottava una intera sezione della struttura completamente pressurizzata, particolarit\u00e0 che sarebbe stata preludio delle soluzioni che, opportunamente sviluppate, sono tuttora utilizzate nella realizzazione dei velivoli e dei veicoli spaziali."}
{"id": "2289435", "revid": "93436", "url": "https://it.wikipedia.org/wiki?curid=2289435", "title": "Babar (film)", "text": "Babar (\"Babar: The Movie\") \u00e8 un film d'animazione del 1989, diretto da Alan Bunce e basato sull'omonimo personaggio fantastico creato da Jean de Brunhoff.\nIl successo ricavato dal film fece s\u00ec che la HBO desse semaforo verde alla tanto voluta serie televisiva sul personaggio. \nUsc\u00ec in Italia il 5 luglio 1991, due anni dopo la distribuzione nei paesi anglosassoni.\nTrama.\nRe Babar, in occasione della parata annuale del \"Giorno della Vittoria\", racconta ai suoi figli l'epica storia di come, quando era ancora un giovane elefantino, affront\u00f2 e vinse la prima grande sfida del suo regno salvando \"Celestopoli\", la terra degli elefanti, dalle grinfie di Lord Ratacea e della sua orda di rinoceronti.\nAccoglienza.\nMolti critici hanno messo in risalto molti aspetti negativi del lungometraggio tra cui le scene di combattimento tra elefanti e rinoceronti, considerate troppo violenti per il pubblico cui \u00e8 stato prodotto, bambini e famiglia.\nAl botteghino statunitense si rivela un flop, riuscendo ad incassare 1 300 000 dollari nelle 510 sale cinematografiche a cui fu affittata la pellicola. Molti fattori, tra cui l'insuccesso dal lungometraggio, causarono tra l'altro, il fallimento della Nelvana, una delle tante case di produzione associate al finanziamento del film.\nAltri media.\nIn novembre 1989 \u00e8 stata pubblicata da Random House una trasposizione letteraria del film, scritta da Cathy East Dubowski e illustrata da Renzo Barto. (ISBN 0-394-84528-5)"}
{"id": "2289436", "revid": "404449", "url": "https://it.wikipedia.org/wiki?curid=2289436", "title": "Grezzano (Borgo San Lorenzo)", "text": "Grezzano \u00e8 una frazione del comune italiano di Borgo San Lorenzo, nella citt\u00e0 metropolitana di Firenze, in Toscana.\nStoria.\nLa pi\u00f9 antica memoria di Grezzano risale al 1037 e quindi al 1076, periodi in cui la localit\u00e0 \u00e8 ricordata negli scritti come la \"Curtem et Castrum de Grezzano\", appartenente ai Conti Guidi, che lo ebbero dagli imperatori Arrigo VI nel 1192 e da Federico II nel 1220.\nNel 1529, durante l'assedio di Firenze, Grezzano si oppose a \"Pompeo di Ramazzotto da Scaricalasino\", mentre aspettava in armi dalla rupe di Corbaia le truppe nemiche, cavalieri e fanti, che furono sconfitte e poste in fuga, insieme a Ramazzotto, che si salv\u00f2 a stento, rifugiato nel casolare di un contadino.\nPosto ai piedi di Monte Altuzzo e di Monte Verruca, pilastri orientali del Passo del Giogo, Grezzano costitu\u00ec la base di partenza del 338\u00ba e del 339\u00ba Reggimento della 85\u00aa Divisione Americana che durante la Seconda guerra mondiale, all'alba del 13 settembre 1944, attaccarono frontalmente la Linea Gotica, preceduti da bombardamenti aerei a tappeto e concentramenti di artiglieria sugli obiettivi tedeschi a mezza costa e sulle vette.\nNel territorio di Grezzano si trovano la \"Villa Dapples\", la \"Villa \"Il Monte\"\" (anch'essa ex residenza della famiglia Dapples), la \"Villa Verde\" e il \"Museo della Civilt\u00e0 Contadina di Casa d'Erci\".\nGrezzano \u00e8 anche rinomato per le sagre del tortello di patate mugellano, che si svolgono durante il periodo primaverile-estivo.\nMonumenti e luoghi d'interesse.\nArchitetture religiose.\nLa chiesa di Santo Stefano si trova sul fianco meridionale dell'Appennino di Razzuolo. Il suo rettore \u00e8 ricordato in un contratto enfiteutico del 1086.\nLo stile di questa chiesa \u00e8 romanico. Nel 1934 essa sub\u00ec un rifacimento, nel 1935 fu inaugurato il crocifisso in legno situato sull'altare maggiore. Nel 1937 nella chiesa fu posta una lumiera in ferro battuto, nel 1939 fu demolita la cantoria, rimosso l'organo e collocato nel coro.\nL'interno della chiesa presenta una \"Via Crucis\" in legno ed un tabernacolo in maiolica policroma eseguito da Giovanni della Robbia. L'esterno \u00e8 in pietra. Qui si trovava la \"Pala dello Spedalingo\" di Rosso Fiorentino, oggi agli Uffizi."}
{"id": "2289447", "revid": "313323", "url": "https://it.wikipedia.org/wiki?curid=2289447", "title": "Avigliano Citt\u00e0", "text": ""}
{"id": "2289469", "revid": "287204", "url": "https://it.wikipedia.org/wiki?curid=2289469", "title": "Jimena di Pamplona", "text": "Origine.\nEra figlia del re di Pamplona, Garc\u00eda I \u00cd\u00f1iguez, e della prima moglie Urraca, che secondo alcune fonti, tra cui lo storico, \"Jaime de Salazar y Acha\", era la figlia di Mus\u00e0 ibn Mus\u00e0 ibn Fort\u00fan, il capofamiglia dei Banu Qasi. Ma secondo altre fonti era di stirpe reale.\nBiografia.\nJimena appartenne alla dinastia degli I\u00f1iguez, che govern\u00f2 sui territori corrispondenti alla regione della Navarra dall'824, ossia quando suo nonno \u00cd\u00f1igo I \u00cd\u00f1iguez Arista eredit\u00f2 la corona.\nTra gli anni 869 e 870, secondo la Historia silense, Jimena venne data in sposa al re Alfonso III delle Asturie, ultimo re delle Asturie, che controllava anche la Galizia e il Le\u00f3n, che govern\u00f2 dall'866 al 910. Alfonso III e Jimena erano cugini di primo grado.\nJimena fu regina consorte dall'869 fino al 901, anno in cui suo marito abdic\u00f2 a favore dei figli. Fu infatti madre di tre re: Garcia divenne re di Le\u00f3n, Ordono di Galizia e, alla morte del fratello, Garcia, anche di Leon, e Fruela delle Asturie e, alla morte del fratello, Ordo\u00f1o II, anche di Galizia e Leon. Ramiro venne proclamato re ma solo formalmente in quanto non gli vennero assegnate terre.\nA portare il re verso l'abdicazione fu una rivolta scatenata dai suoi figli e appoggiata da Jimena. Dopo aver deposto la corona il re e la regina si ritirarono Zamora. Alfonso mor\u00ec nel 910, Jimena due anni dopo.\nFigli.\nJimena diede al marito sei figli maschi e tre femmine:"}
{"id": "2289475", "revid": "298229", "url": "https://it.wikipedia.org/wiki?curid=2289475", "title": "Charlie Paddock", "text": ""}
{"id": "2289480", "revid": "123783812", "url": "https://it.wikipedia.org/wiki?curid=2289480", "title": "Ettore Pasculli", "text": "Biografia.\nLaureato in architettura, comincia molto presto ad interessarsi di cinema. Lavora a lungo a Cinecitt\u00e0, dove assume l'incarico per le tecnologie cinematografiche avanzate ed \u00e8 programmista regista per la RAI.\nTra i suoi film: \"Fuga dal paradiso\" (1990), \"Ultimo confine\" (1994), \"La fabbrica del vapore\" (1999, primo lungometraggio digitale italiano), \"Goliath, la bestia umana\" (2003)., \"Asfalto Rosso\" (2012)\nHa diretto \"Il viaggio\" (2005) e il restauro de \"L'inferno\", primo kolossal ad effetti speciali nella storia del cinema muto mondiale.\n\u00c8 autore anche di svariate pubblicazioni sul cinema e sulla sua tecnica, come \"Il cinema dell'ingegno\" (Mazzotta Ed. 1990), \"Il grande cinema europeo\" (Mazzotta Ed.1992), \"Milano cinema prodigio - Cento anni di cinema a Milano\" (Ed. Canal-I Nodi, 1998).\nNel 2005 ha diretto il medio-metraggio in digitale \"Al di l\u00e0 del vetro\", episodio pilota di una serie ambientata nel contesto degli scambi internazionali e delle grandi Fiere.\nLe ultime opere sono il film digitale \"L'amico segreto\" in collaborazione con Fise, Apice e San Patrignano e \"Il tredicesimo uomo\" , film promosso dalla FIGC riguardante le tematiche legate ai valori e alle deviazioni del calcio italiano."}
{"id": "2289486", "revid": "48430477", "url": "https://it.wikipedia.org/wiki?curid=2289486", "title": "Religione bahai", "text": ""}
{"id": "2289493", "revid": "767487", "url": "https://it.wikipedia.org/wiki?curid=2289493", "title": "Autotreno (ferrovia)", "text": "L'autotreno \u00e8 un treno diesel automotore, di regola non scomponibile, con carrozze motrici e rimorchiate, senza locomotiva.\nStoria.\nIl termine \"autotreno\" (letteralmente, treno automotore) nacque in Italia intorno agli anni trenta quando la Fiat produsse la prima unit\u00e0 della serie di ATR 100, un treno a composizione bloccata per l'epoca innovativo, dotato di due unit\u00e0 di trazione estreme a motore Diesel con un'unit\u00e0 intermedia rimorchiata. Venne allora coniato il neologismo \"autotreno,\" che evocava l'altro neologismo, gi\u00e0 in uso, \"elettrotreno,\" che aveva ottenuto un largo successo presso l'utenza viaggiatori delle Ferrovie italiane. In seguito sono state costruite in Italia poche altre serie di autotreni tra cui l'automotrice doppia, denominata per\u00f2 differentemente, ALn 442-448 (o Binato Breda). \nGli autotreni vengono definiti con l'espressione inglese \"Diesel Multiple Unit\" (acronimo DMU) presso la quasi totalit\u00e0 delle altre amministrazioni ferroviarie europee e del resto del mondo. Hanno avute significative produzioni in Germania, Inghilterra e Francia sin dagli anni trenta. Per le RENFE spagnole la Fiat ha prodotto autotreni derivati dal progetto italiano dell'Automotrice ALn 990; modelli analoghi sono stati forniti alle ferrovie argentine.\nNegli Stati Uniti d'America molte societ\u00e0 adottarono autotreni Budd Rail Diesel Car; \u00e8 famoso l'autotreno Pioneer Zephyr, che negli anni trenta conquist\u00f2 un primato di velocit\u00e0."}
{"id": "2289499", "revid": "647919", "url": "https://it.wikipedia.org/wiki?curid=2289499", "title": "Banda Musicale Polizia Municipale Roma", "text": ""}
{"id": "2289514", "revid": "30657", "url": "https://it.wikipedia.org/wiki?curid=2289514", "title": "AT6", "text": ""}
{"id": "2289518", "revid": "111405138", "url": "https://it.wikipedia.org/wiki?curid=2289518", "title": "Chloe (singolo)", "text": "Chloe \u00e8 un brano scritto ed interpretato da Elton John; il testo \u00e8 di Gary Osborne.\nIl brano.\nDedicato a Charles (all'epoca compagno di Elton) e proveniente dall'album del 1981 \"The Fox\", \u00e8 l'atto finale del lungo medley \"Carla Etude/Fanfare/Chloe\". \n\u00c8 l'unico pezzo cantato dei tre; gli altri due sono \"Carla Etude\", strumentale composto esclusivamente da Elton (notevole pezzo impressionistico-sinfonico, di chiara matrice classica, spesso eseguito nei concerti solo piano o con orchestra della rockstar), e \"Fanfare\", breve pezzo strumentale della durata di 01:26 composto da Elton e dal tastierista James Newton Howard che in alcune versioni CD dell'album di provenienza \u00e8 disgiunto da \"Chloe\", mentre resta unita a \"Carla Etude\" (\"The Fox\", in questo caso, risulta quindi formato da 10 tracce in totale). La terza parte della suite mette in evidenza il pianoforte di John, oltre all'imponente arrangiamento orchestrale; nel ritornello spiccano i cori, contrapposti agli archi. Il testo di Osborne parla di un uomo e del rapporto particolare che lo lega a una donna, chiamata per l'appunto Chloe.\nIl brano fu pubblicato come singolo esclusivamente negli Stati Uniti (#34), in Canada (#34), nelle Filippine e nei Paesi Bassi: in quest'ultima nazione il 45\" gode di una certa considerazione a causa della sua estrema rarit\u00e0.\n\"Chloe\" \u00e8 stata eseguita live solo sporadicamente."}
{"id": "2289519", "revid": "110157", "url": "https://it.wikipedia.org/wiki?curid=2289519", "title": "San Costantino Calabro", "text": "San Costantino Calabro \u00e8 un comune italiano di abitanti della provincia di Vibo Valentia in Calabria.\nGeografia fisica.\nIl centro abitato occupa la parte meridionale di un ampio terrazzamento collinare, appartenente ai rilievi orientali del Monte Poro, digradante verso la Valle del Mesima. Il territorio comunale va da un'altitudine minima di 188 m s. l. m. nei fondovalle ad un'altezza massima di 494 m s. l. m. ed ha un'estensione di 7,03\u00a0km\u00b2, tra le pi\u00f9 piccole della provincia di Vibo Valentia. Il torrente Cocaracio (Cucuriaci) a nord lo divide dal Comune di San Gregorio d'Ippona, a est confina col comune di Francica, a sud il vallone Grasso segna il confine col territorio di Mileto, ad ovest, nei pressi del moderno centro urbano, corre il confine col comune di Jonadi. Il centro abitato dista 10\u00a0km circa dal capoluogo di Provincia e poco meno di 20\u00a0km dalla Costa degli Dei.\nStoria.\nTralasciando le diverse leggende tramandate sull'origine di San Costantino Calabro la documentazione storica esistente non permette di circoscrivere una data precisa per la costituzione del nucleo abitato. La prima attestazione del toponimo la ritroviamo nel \u201c\"Siggillum Aureum\"\u201d, ovvero l'atto di edificazione della Diocesi di Mileto redatto nel 1086 per volere di Ruggiero d\u2019Altavilla, Conte di Calabria e Sicilia, a favore del vescovo normanno Arnolfo. In questo atto il Conte Ruggero dona alla Diocesi, tra i 95 villici di Mileto, un \u201c\"\u2026presb\u03cdter\u03bfn P\u03adtron tou \u1f70giou K\u03ccnou\u2026\"\u201d, ossia il prete Pietro di San Costantino. In realt\u00e0 alcuni studiosi nella traduzione dal greco hanno riportato \u201c\u2026 Pietro di San Cono, \u2026\u201d, ma nell'XI secolo non esisteva ancora alcun santo con questo nome: i santi venerati dalla Chiesa, Cono di Naso e Cono da Teggiano, vissero nella prima met\u00e0 del Duecento; la tradizione bizantina annoverava diversi santi col nome di Conone, ma nessuna col nome di Cono. Tutto ci\u00f2 porta, con molta probabilit\u00e0, ad intendere, nel termine \u201cK\u03ccnou\u201d, Costantino e non Cono, data anche la vicinanza del nostro paese con Mileto. \nDate queste premesse \u00e8 lecito supporre che il primo impianto urbano, piccolo ed estremamente rurale, sia nato sulla pendice collinare che si affaccia direttamente sul Vallone Grasso, difficilmente accessibile, riparato dal vento e vicino a fonti sorgive, nel periodo di dominazione Bizantina, tra VII e X secolo.\nCol sopraggiungere dei dominatori Normanni, intorno alla met\u00e0 dell'XI secolo, viene fondata anche una piccola cittadella con torri e mura difensive, che raccoglier\u00e0 le genti di villaggi rurali sparsi sul territorio e che prender\u00e0 il nome di Francica. Da questo momento il piccolo villaggio di San Costantino diverr\u00e0 casale della Baronia di Francica e seguir\u00e0 le vicende feudali della citt\u00e0 di Mileto.\nNel 1638 e nel 1659 due forti terremoti colpirono il paese causando il danneggiamento di due chiese e il crollo di buona parte delle case. Fu per\u00f2 il terremoto del 1783 che rase al suolo completamente il centro abitato causando 9 vittime tra i 508 abitanti allora residenti nel villaggio. I danni furono cos\u00ec gravi che parte dell'abitato venne ricostruito pi\u00f9 a monte, in una zona pianeggiante e con impianto regolare.\nLa posizione favorevole del paese, lontana da zone acquitrinose dove imperversava la malaria e vicina alla principale arteria di collegamento del vibonese (l'antica via Annia-Popilia), port\u00f2 negli anni successivi un deciso incremento della popolazione: numerose furono le famiglie che si trasferirono tra Settecento e Ottocento nel casale di San Costantino dal villaggio di Pongadi, posto nella valle del Mesima a pochi chilometri di distanza, che sar\u00e0 del tutto abbandonato a causa della malaria. In pochi anni, dunque, il numero di abitanti arriver\u00e0 a superare quello del centro amministrativo di Francica. Per tale motivo il governo napoleonico concesse per la prima volta l'autonomia nel 1807 ma San Costantino fu retrocesso a frazione di Francica nel Riordino dei Comuni e dei Circondari del 4 maggio 1811; divenne comune autonomo solo nel 1854, ricevendo infine l'attributo \u201cCalabro\u201d con il nuovo Regno d'Italia, nel 1863.\nNei decenni successivi molte famiglie emigrarono all'estero: fino alla met\u00e0 del XX secolo le mete di destinazione principali furono Stati Uniti e Argentina (a San Justo e San Antonio de Padua, sobborghi della provincia di Buenos Aires, esiste una numerosa comunit\u00e0 di sancostantinesi); nel secondo dopoguerra in molti emigrarono in Australia mentre negli ultimi decenni \u00e8 continua l'emigrazione di giovani verso il centro e il nord d'Italia. A questi ultimi movimenti demografici si deve il progressivo decremento degli abitanti nell'ultimo lustro.\nMonumenti e luoghi d'interesse.\nArchitetture religiose.\nChiesa matrice.\n\u00c8 la chiesa parrocchiale del paese ed \u00e8 di recente costruzione essendo stata aperta al culto l'8 settembre 1930 dall'allora vescovo di Mileto Paolo Albera. L'attuale edificio \u00e8 costruito sulle fondamenta di una precedente chiesa fondata nel 1817 ma mai del tutto completata. Si trattava di una grande struttura a croce latina che occupava quasi tutto lo spazio dell'attuale Piazza Dante ed era stata pensata con proporzioni e sembianze davvero maestose: all'incrocio delle tre navate col transetto si innalzava un'ampia cupola alta 23 m, tre grandi tele di 30 m\u00b2 ciascuna adornavano la volta della navata centrale, l'alta facciata era affiancata da due torri campanarie di 32 m d'altezza. In realt\u00e0 la costruzione fu lenta e difficile, sia per la maestosit\u00e0 del progetto e sia per la situazione economica in cui versava la popolazione, sicch\u00e9 ancora agli inizi del Novecento alcuni ambienti non erano stati completati con intonaci e pavimento. Fu il sisma della mattina dell'8 settembre 1905 che ne caus\u00f2 la totale distruzione. Negli anni seguenti si cerc\u00f2 di riprenderne la ricostruzione ma solo l'intervento del vescovo Paolo Albera negli anni venti permise infine di avere una struttura ecclesiastica nuovo che fu con i decenni successivi abbellita e arricchita di statue e dipinti. L'edificio, intitolato al patrono San Costantino Vescovo, ha misure inferiori rispetto alla vecchia chiesa ed \u00e8 stato realizzato in stile neoromanico impiegando una struttura portante in cemento armato. L'unica navata \u00e8 scandita internamente da tre cappelle semisferiche ospitanti altrettanti altari e dal presbiterio sopraelevato; il soffitto \u00e8 a cassettoni senza decorazioni se escludiamo l'immagine della Madonna Immacolata fatta dipingere negli anni cinquanta sul soffitto del presbiterio; il campanile, alto 19 metri, ospita l'orologio e quattro splendide campane di varia cronologia e provenienza; la facciata, molto semplice, \u00e8 scandita dall'alto portone centrale sormontato da una nicchia e da un rosone cieco e presenta due finestre longitudinali sormontate da arco a tutto sesto.\nChiesa del SS. Nome di Ges\u00f9.\nConosciuta dal popolo come Chiesa del Bambin Ges\u00f9 o Chiesa Vecchia \u00e8 l'antica parrocchiale, nonch\u00e9 la pi\u00f9 antica struttura ecclesiastica del paese. L'attuale edificio insiste sulle fondamenta di una precedente chiesa distrutta completamente dal terremoto del 5 febbraio 1783 della quale non si conosce molto. Doveva essere all'incirca delle stesse dimensioni dell'attuale e se ne cita l'esistenza, con la titolatura a Santa Elena e a San Costantino Imperatore, gi\u00e0 intorno alla met\u00e0 del Cinquecento in alcuni documenti vescovili. \nLa struttura moderna, realizzata nei decenni successivi al terremoto in calcare arenario locale, \u00e8 ad un'unica navata terminante in un'abside poligonale con volta a vela, la facciata presenta quattro lesene poggianti su alti basamenti e inquadranti al centro il portone maggiore sormontato da un finestrone ad arco a tutto sesto, la parte superiore \u00e8 conclusa da un architrave continua sormontata da un piccolo timpano. L'interno barocco presenta un pregevole soffitto ligneo a botte dipinto con motivi vegetali e ospitante due tele di cui una, datata 1600, attribuita alla scuola monteleonese e la seconda, rappresentante \"Ges\u00f9 tra i dottori del Tempio\", della seconda met\u00e0 dell'Ottocento. L'altare maggiore, realizzato da artigiani locali, custodisce la statua settecentesca del Bambino Ges\u00f9 e un pregevole tabernacolo ligneo in stile barocco. Il pavimento \u00e8 scandito da una serie di pietre sepolcrali che un tempo si aprivano sulle numerose camere che fino al 1890 (anno di realizzazione del Cimitero Comunale) fungevano come luogo di sepoltura. Sono presenti tre diversi altari in muratura, frutto delle antiche maestranze artigianali sancostantinesi: uno sulla destra che inquadra una tela del Settecento rappresentante la Madonna del Carmelo, due sulla sinistra ospitanti le statue in cartapesta della Madonna Addolorata e del SS. Cuore di Ges\u00f9. Il campanile, costituito da un semplice muraglione su cui si aprono due fornici ospita due campane del 1866. Da segnalare, infine, il particolare organo a canne con funzionamento idrofonico del 1909 realizzato dalla fabbrica di \"Elia Favorito e fratelli\" di Napoli.\nChiesa di san Rocco.\n\u00c8 una piccola chiesetta dedicata al santo pellegrino di Montpellier la cui devozione \u00e8 particolarmente sentita tra i sancostantinesi. La leggenda vuole che l\u2019edificio di culto sia sorto in seguito all'apparizione di San Rocco a un contadino del luogo, avvenuta nel 1638; fu il santo stesso a tracciare col proprio bastone il perimetro del piccolo tempio. Il primo impianto, allora in piena campagna, doveva essere una piccola cappella sprovvista di campanile al cui interno era venerato un quadro con l'immagine del taumaturgo francese. Successivamente al terremoto del 1783 la chiesa fu ricostruita nelle dimensioni attuali e, nel 1794, fu commissionato allo scultore Domenico De Lorenzo la statua lignea di San Rocco ancora oggi portata in processione nei giorni di festa. La ricostruzione fu comunque lenta e difficoltosa visto che l'edificio fu consacrato solo nel 1869 come attesta una lapide posta sulla controfacciata. Nel 1890 il bravo decoratore sancostantinese Francesco Caserta realizz\u00f2 l'altare maggiore. Il terremoto del 1905 danneggi\u00f2 gravemente la facciata che fu demolita e ricostruita nelle sembianze attuali, mentre il muro perimetrale destro fu rafforzato con un muraglione esterno. Negli anni successivi le offerte degli emigrati in Argentina permisero l'acquisto di due campane da porre sul nuovo campanile a bifore e di uno splendido trono portatile in legno e ottone dorato, ancora pregevole scrigno della statua del Santo.\nAll'interno \u00e8 custodita una statuina della Madonna del Carmelo, risalente al XVIII secolo, oggetto di furto nell'agosto del 2006 e rinvenuta in Sicilia, a casa di ricettatori, dopo qualche mese.\nArchitetture civili.\nPalazzo Lombardi Comite.\nRealizzato durante gli anni di ricostruzione successivi al terremoto del 1783, questo imponente palazzo domina la prospiciente Piazza Lombardi Comite. L'edificio \u00e8 a due piani e ha nella facciata un caratteristico portale lapideo con arco a tutto sesto caratterizzato da bugne lisce e diamantate e una maschera apotropaica nella chiave di volta. L'atrio d'ingresso presenta una scala in pietra che biforcandosi conduce nei piani superiori. Il retrostante giardino ospita numerosi resti marmorei degli edifici ecclesiastici di Mileto Vecchia.\nPalazzo Zerbi (gi\u00e0 Palazzo Potami).\nEdificio settecentesco posto nel centro storico recentemente restaurato da privati. Si caratterizza per il portale in calcare arenario scolpito e decorato in stile rococ\u00f2 con un volto apotropaico alla chiave di volta dell'arco a tutto sesto che lo conclude. I piani superiori presentano una serie di balconi con piano in granito e ringhiere in ferro battuto.\nVilla De Luca.\nElegante residenza in stile liberty fatta erigere negli anni trenta nei pressi del centro urbano e circondata da un ampio giardino. L'edificio si sviluppa su due piani e presenta particolari finestre a bifora e decorazioni in stucco e cemento realizzati da artigiani del luogo. All'interno sono disposte diciotto stanze di cui alcune col soffitto affrescato da Giuseppe A. Stillitano di Pizzo.\nSociet\u00e0.\nEtnie e minoranze straniere.\nI cittadini stranieri residenti a San Costantino Calabro a gennaio 2015 sono 127 cos\u00ec suddivisi per paese di origine:\nDialetto.\nIl dialetto locale \u00e8 una variante del dialetto calabrese meridionale che con piccole mutazioni \u00e8 comunemente parlato in tutti i centri del versante orientale del Monte Poro. Nel bagaglio lessicale si riscontra tutta la stratificazione storico-linguistica dei vari popoli che hanno occupato la Calabria: latino, greco, arabo, spagnolo, francese.\nCultura.\nBiblioteca Comunale.\nRealizzata nel 1979 \u00e8 ospitata nei locali del vecchio Palazzo Comunale sito in via Rimembranze. Ha una modesta collezione di 3600 volumi perlopi\u00f9 dedicati alla narrativa italiana, alla narrativa per bambini e alla storia e alla cultura calabrese; riceve inoltre 10 periodici correnti. Dai primi anni 2000 \u00e8 in stato di abbandono e momentaneamente chiusa al pubblico.\nCasa del Popolo.\nSi tratta di un edificio inaugurato nel 1982 e voluto dal pittore e poeta Enotrio Pugliese che ne ha finanziato la costruzione. \u00c8 un importante centro sociale e culturale per la comunit\u00e0 ospitando una sala teatro, alcuni uffici sindacali e di partito, una piccola biblioteca socio-politica e sedi di varie associazioni ricreative e culturali. \nIstituto Professionale O.I.E.R.M.O..\nSi tratta di un imponente edificio appartenente alla Fondazione Oiermo Prof. Pro Juventute di Castellammare di Stabia (NA) inaugurato il 29 aprile 1974. Nato dalla sinergia tra il mondo clericale della Fondazione Oiermo e la volont\u00e0 riformatrice dell'allora Ministro del Lavoro Carlo Donat-Cattin, questo istituto professionale ha realizzato negli anni numerosi corsi per elettricisti, saldatori, tornitori, sarti, imprenditori agricoli e impiantisti termoidraulici. L'edificio si sviluppa su pi\u00f9 piani e in diversi corpi di fabbrica andando a comprendere oltre alle aule e agli altri spazi comuni propri degli istituti scolastici anche un convitto con circa 100 posti letto, numerosi laboratori, sala cinema/teatro, mense e magazzini. Dal 2001 la struttura non ospita pi\u00f9 alcuna attivit\u00e0 e negli anni \u00e8 stata soggetta ad atti di vandalismo e spoliazione sistematica degli arredi. \nEventi e manifestazioni.\nCarnevale sancostantinese.\n\u00c8 una delle manifestazioni carnevalesche pi\u00f9 longeve del vibonese essendo arrivata alla XXXIV edizione. I festeggiamenti prevedono una lunga sfilata di maschere e carri allegorici realizzati dai ragazzi e dagli artigiani di San Costantino e dei paesi limitrofi seguendo una tecnica semplice di realizzazione delle figure tramite l'utilizzo di carta e cartapesta. Tradizionalmente si svolge la domenica precedente il Mercoled\u00ec delle ceneri anche se alcune edizione sono state spostate al Marted\u00ec grasso. La sera di Marted\u00ec grasso si chiudono le manifestazioni carnevalesce con il Funerale di \"Carnalavari\", ovvero la messa in scena del rito funebre e del rogo finale di un fantoccio personificante Carnevale che secondo la tradizione sarebbe morto dopo essersi abbuffato di carne, polpette, braciole e insaccati.\nAffruntata.\nL\u2019\"Affruntata\" \u00e8 una rappresentazione sacra realizzata con le statue di Ges\u00f9 Risorto, Maria e San Giovanni Apostolo diffusa anche in altri centri del vibonese e del reggino. A San Costantino Calabro si svolge il pomeriggio della Domenica di Pasqua (fino a qualche decennio fa si svolgeva di mattina, dopo la messa pasquale) e prevede l'incontro tra la Madonna e Ges\u00f9 Risorto all'incrocio tra via Roma e via N. Bixio.\nFesta di San Costantino.\nAttualmente si svolge il 21 maggio e prevede i soli festeggiamenti religiosi. Fino a qualche anno fa la festa era fissata il 12 aprile ed era preceduta, giorno 10, da una fiera del bestiame poi abolita per motivi sanitari.\nSagra da Pitta Chjina.\n\u00c8 l'evento dedicato a una delle specialit\u00e0 gastronomiche sancostantinesi appartenenti alla semplice cucina contadina di un tempo. Si tratta di una pitta di pane ripiena di salsa di pomodoro, tonno, acciughe, peperoni e olive un tempo preparata dalle massaie come un pasto completo e abbondante da dare ai propri mariti intenti alle attivit\u00e0 agricole lontani da casa. Oggi \u00e8 protagonista di una delle sagre pi\u00f9 attese del vibonese riuscendo a richiamare oltre seimila persone ogni anno e facendosi promotrice delle peculiarit\u00e0 culturali ed enogastronomiche della regione poich\u00e9 in occasione della sagra si organizzano degustazioni di altri prodotti tipici e una serie di eventi culturali sul cibo calabrese. L'evento si svolge annualmente il primo sabato di agosto.\nFesta di San Rocco.\n\u00c8 la festa religiosa maggiormente sentita e quella che richiama il numero maggiore di persone. Da alcuni anni si svolge la domenica successiva al 15 di agosto e prevede tre o pi\u00f9 giorni di festeggiamenti preceduti dalla novena dedicata al santo di Montpellair, inaugurata dalla cosiddetta \"calata\", ovvero una piccola processione della statua di San Rocco dalla chiesa titolare a quella parrocchiale. La domenica, nel pomeriggio, si svolge la processione del simulacro per le vie del paese alla fine della quale si svolgono i tradizionali \"\u2018ncanti\" (una pubblica asta di prodotti e oggetti offerti dai fedeli come segno di devozione al santo) e il ballo del \"camejhu di focu\", un fantoccio a forma di cammello che durante il ballo con la musica dei tamburi esplode fuochi d'artificio. Ormai tradizionali sono diventati anche le esibizioni dal vivo di cantanti di fama nazionale, il Raduno dei giganti e le serate dedicate all'esibizione di musicisti, coristi e ballerini del paese. \nRassegna Teatrale Sancotantinese.\nNata nel 1986 la Rassegna Teatrale \u00e8 una delle manifestazioni culturali pi\u00f9 importanti dell'hinterland. L'evento si svolge nell'arco di una settimana, tra fine agosto e inizio settembre, e prevede l'esibizione di sei compagnie teatrali calabresi che perlopi\u00f9 propongono commedie brillanti in vernacolo. Nella serata conclusiva si assegnano i premi per le varie sezioni dopo un'accurata esamina di una giuria tecnica.\nFesta del Bambino Ges\u00f9.\nEra l'antica festa legata, sin dai primi decenni dell'800, alla Confraternita del SS. Nome di Ges\u00f9 che ancora si svolge la terza domenica di Ottobre. Per l'occasione la novena si tiene nella Chiesa del Bambino Ges\u00f9 mentre la statuina viene portata nella chiesa parrocchiale solo la mattina di domenica. Tipici della festa sono i giochi e le esibizioni dedicati ai pi\u00f9 piccoli.\nAmministrazione.\nSede Comunale.\nVia Stazione, 1\nC.A.P. 89851\nTel. 0963\u00a0331071"}
{"id": "2289523", "revid": "767487", "url": "https://it.wikipedia.org/wiki?curid=2289523", "title": "Magsaysay (Lanao del Norte)", "text": "Magsaysay \u00e8 una municipalit\u00e0 di Quinta classe delle Filippine, situata nella Provincia di Lanao del Norte, nella Regione del Mindanao Settentrionale.\nMagsaysay \u00e8 formata da 24 baranggay:"}
{"id": "2289534", "revid": "767487", "url": "https://it.wikipedia.org/wiki?curid=2289534", "title": "Warmi", "text": "Warmi \u00e8 il primo album registrato in studio da Magaly Solier, pubblicato dalla Phantom Records nel 2009.\nIl disco.\nWarmi (in lingua quechua significa donna) \u00e8 un concept album che racconta la storia di Maribel, la protagonista, e di altri personaggi femminili, le vite dei quali sono intrecciate a fatti di violenza e umiliazioni da parte di terroristi e famigliari.\nLe tracce.\nBonus tracks:"}
{"id": "2289536", "revid": "767487", "url": "https://it.wikipedia.org/wiki?curid=2289536", "title": "Maigo", "text": "Maigo \u00e8 una municipalit\u00e0 di Quinta classe delle Filippine, situata nella Provincia di Lanao del Norte, nella Regione del Mindanao Settentrionale.\nMaigo \u00e8 formata da 13 baranggay:"}
{"id": "2289541", "revid": "363629", "url": "https://it.wikipedia.org/wiki?curid=2289541", "title": "Professore lucasiano di matematica", "text": "Professore lucasiano di matematica \u00e8 il termine usato per identificare il titolare della cattedra di matematica (\"Lucasian Chair of Mathematics\") all'Universit\u00e0 di Cambridge, in Inghilterra.\nStoria.\nL'aggettivo \"lucasiano\" trae origine dal nome del reverendo Henry Lucas il quale rappresent\u00f2 l'universit\u00e0 di Cambridge alla Camera dei comuni dal 1640 al 1648 e, alla sua morte nel 1663, lasci\u00f2 in eredit\u00e0 parte dei suoi beni alla stessa universit\u00e0 per l'istituzione di una cattedra di matematica. \nL'istituzione di tale cattedra fu ratificata ufficialmente da Carlo II d'Inghilterra il 18 gennaio 1664. Nelle disposizioni testamentarie, Lucas precisava che il titolare della cattedra non avrebbe dovuto essere necessariamente membro della Chiesa anglicana. Isaac Newton, titolare della cattedra nel 1669, fu perci\u00f2 dispensato dal re Carlo II dal prendere gli ordini sacri, requisito obbligatorio per gli aspiranti \"fellow\" nelle universit\u00e0 inglesi dell'epoca, e tale privilegio rimase valido anche per i successori di Newton.\nDa luglio 2015 la cattedra \u00e8 occupata da Mike Cates, docente di fisica della materia soffice condensata. "}
{"id": "2289548", "revid": "55935", "url": "https://it.wikipedia.org/wiki?curid=2289548", "title": "Lucasiano", "text": ""}
{"id": "2289549", "revid": "767487", "url": "https://it.wikipedia.org/wiki?curid=2289549", "title": "Matungao", "text": "Matungao \u00e8 una municipalit\u00e0 di Quarta classe delle Filippine, situata nella Provincia di Lanao del Norte, nella Regione del Mindanao Settentrionale.\nMatungau \u00e8 formata da 12 baranggay:"}
{"id": "2289559", "revid": "1889174", "url": "https://it.wikipedia.org/wiki?curid=2289559", "title": "Francesco Baglietto", "text": "Biografia.\nAllievo di Giuseppe de Notaris, si specializz\u00f2 nello studio dei licheni, argomento sul quale lasci\u00f2 numerosen ricerche e pubblicazioni di valore. Insieme al de Notaris e al Cesati fond\u00f2 l'importantissima raccolta \"Erbario Crittogamico Italiano\".\nNel 1871 diede alla luce il suo \u00ab\"Prospetto ljchenologico della Toscana\"\u00bb in cui, riunendo tutto quanto era stato pubblicato dai precedenti lichenologi ed aggiungendovi il copioso materiale di alcune collezioni private, pot\u00e9 annoverare ben 411 specie di Licheni raccolti in Toscana e nelle isole adiacenti. Al quale lavoro deve finalmente aggiungersi un altro catalogo, quello di Antonio Mori, in cui si contano 83 specie, in gran parte c\u00edtate nel prospetto del Baglietto, alcune delle quali spettanti ad una collezione privata di Arcangeli, altre all'Erbario dell'Orto botanico di Pisa, e le rimanenti raccolte dall'autore. Giovanni Battista De Toni (1864-1925) acquist\u00f2 l'Erbario lichenologico del Dottor Francesco Baglietto per la somma di \u00a3.2000 (Tretiac &amp; Dallai, 1989) collezione che \u00e8 conservata nell'Istituto Botanico di Modena e che, insieme alle altre quivi esistenti, rende l'Erbario Lichenologico dell'Universit\u00e0 di Modena una delle pi\u00f9 importanti raccolte di flora crittogamica."}
{"id": "2289561", "revid": "1305772", "url": "https://it.wikipedia.org/wiki?curid=2289561", "title": "Museo Emilio Greco", "text": "Museo Emilio Greco \u00e8 il titolo di ambienti espositivi dedicati a Emilio Greco. In Italia ne esistono tre:\nAltri musei.\nLe opere di Emilio Greco sono esposte anche nelle seguenti strutture:"}
{"id": "2289563", "revid": "767487", "url": "https://it.wikipedia.org/wiki?curid=2289563", "title": "Munai", "text": "Munai \u00e8 una municipalit\u00e0 di Quinta classe delle Filippine, situata nella Provincia di Lanao del Norte, nella Regione del Mindanao Settentrionale.\nMunai \u00e8 formata da 26 baranggay:"}
{"id": "2289565", "revid": "729019", "url": "https://it.wikipedia.org/wiki?curid=2289565", "title": "Marc de Rougemont", "text": "Biografia.\nAffacciatosi al rugby di vertice nel Tolone, con il quale vinse il campionato francese nel 1991/92, esord\u00ec in Nazionale nel corso del Cinque Nazioni 1995 contro l'; partecip\u00f2 in seguito alla in Sudafrica raggiungendo il terzo posto finale; prese parte anche ai Cinque Nazioni del e , quest'ultimo vinto con il Grande Slam: una settimana dopo tale impresa disput\u00f2 il suo ultimo \"match\" internazionale, la finale di Coppa FIRA 1995/97, che si risolse in una sconfitta 32-40 a opera dell', per la prima volta vincitrice di un \"test\" contro i francesi.\nDal 1998 al 2000 al Bordeaux, torn\u00f2 al Tolone prima di trascorrere sei stagioni al PARC, di Aix-en-Provence; dopo un breve ingaggio nel 2006 da parte del Marsiglia-Provenza, dal 2007 milita a La Seyne-sur-Mer, in terza divisione.\nNonostante il termine della sua carriera nel 2010 e la nomina a direttore di un centro di formazione rugbistica creato dall'US Seyne, \u00e8 tornato in campo nel torneo di F\u00e9d\u00e9rale 2 2010-11 per qualche incontro, per sopperire ad alcuni infortuni che avevano assottigliato l'organico della squadra."}
{"id": "2289568", "revid": "55935", "url": "https://it.wikipedia.org/wiki?curid=2289568", "title": "Cattedra lucasiana di matematica", "text": ""}
{"id": "2289571", "revid": "1005847", "url": "https://it.wikipedia.org/wiki?curid=2289571", "title": "Societ\u00e0 Finanziaria Industriale Italiana", "text": "Societ\u00e0 Finanziaria Industriale Italiana S.p.A. (abbreviato Sofindit) era una azienda pubblica italiana che operava nel settore delle partecipazioni finanziarie. Era detta anche societ\u00e0 finanziaria pubblica di smobilizzo ed era posta sotto il diretto controllo del Ministero delle finanze e del Governatore della Banca d'Italia.\nInsieme a Societ\u00e0 Finanziaria Italiana e Societ\u00e0 Elettrofinanziaria, era una delle societ\u00e0 finanziarie di smobilizzo.\nStoria.\nSofindit nasce nel 1923 con il nome di \"Societ\u00e0 Industriale Italiana Transalpina\", fondata da Bci, Credito Italiano, Edison e Feltrinelli per ottenere lo sfruttamento dei bacini idroelettrici della Stiria, in Austria.\nL'anno dopo Banca Commerciale Italiana (Comit) decide di trasformarla in una societ\u00e0 finanziaria e viene ridenominata \"Societ\u00e0 Industriale Italiana Cisalpina\". Nel 1930 si trasforma in Sofindit con il compito di gestire la dismissione delle aziende controllate dalla Comit, ma solamente il 31 ottobre 1931 rileva le partecipazioni azionarie e i crediti verso le industrie di Banca Commerciale Italiana, dal valore pari a 3.85 miliardi di lire.\nSofindit paga subito 1 miliardo di lire, reperito grazie ad un prestito erogato dall'Istituto di Liquidazioni, ovvero dallo Stato. Il restante sarebbe stato coperto attraverso cambiali.\nLa situazione si era aggravata in seguito al crollo delle quotazioni delle controllate ed alle perdite da cui erano afflitte, che rendevano deteriorati i crediti vantati dalla Comit verso di loro, costretta a segnarli in un bilancio gi\u00e0 afflitto dalla diminuzione dei depositi bancari. L'unica cosa che Sofindit riusc\u00ec a fare, considerato il contesto, fu ristrutturare il debito e una gestione in modo oculato il patrimonio industriale. Il risanamento dell'istituto, infatti, avvenne solo tra il 1933 ed il 1934, quando lo Stato scese in campo tramite IRI e compr\u00f2 i pacchetti azionari detenuti da Sofindit, che alla fine, fu messa in liquidazione.\nPartecipazioni.\nTra le 300 partecipazioni contiamo Ilva, Societ\u00e0 Anonima Gestione Amministrazione Compartecipazioni Industriali Azionarie (ACNA e Italgas), Tirrenia di Navigazione, TETI, Acciaierie di Terni, SIP, Breda, Montecatini, Cantieri Orlando, Mira Lanza, Snia Viscosa, Dalmine, Chatillon e altre 400 partecipazioni."}
{"id": "2289575", "revid": "767487", "url": "https://it.wikipedia.org/wiki?curid=2289575", "title": "Nunungan", "text": "Nunungan \u00e8 una municipalit\u00e0 di Quarta classe delle Filippine, situata nella Provincia di Lanao del Norte, nella Regione del Mindanao Settentrionale.\nNunungan \u00e8 formata da 25 baranggay:"}
{"id": "2289584", "revid": "124123", "url": "https://it.wikipedia.org/wiki?curid=2289584", "title": "Natale Montesauro", "text": "Le scarne notizie biografiche evidenziano soprattutto due aspetti della sua attivit\u00e0: da una parte\nquello accademico, quale professore di medicina nell'Universit\u00e0 di Bologna a partire dagli anni Ottanta del XV secolo e per almeno un ventennio; dall'altra, quello del significativo contributo medico-letterario apportato nel contesto della cosiddetta \"disputa di Ferrara\".\nIn effetti Natale Montesauro \u00e8 noto per un trattato, il \"De disputationibus quas vulgares mal franzos appellant\", stampato a Bologna nel marzo 1498, fra i primi sul tema della sifilide (il \"mal francese\", appunto), che assunse rilievo per l'attacco alle tesi di Niccol\u00f2 Leoniceno. \nIl professore veronese, interprete della tradizione medica arabo-islamica, sostenne, infatti, che la malattia venerea non era nuova nella storia della medicina, rifacendosi ai canoni di Avicenna, mentre l'umanista di Lonigo aveva posto l'attenzione sull'assoluta novit\u00e0 e sul carattere epidemico del \"nuovo male\". Alla tesi di Montesauro non rispose il Leoniceno, ma le sue difese furono prese da un ex allievo di questi, Antonio Scanaroli, all'epoca anch'egli docente nell'ateneo bolognese, attraverso la \"Disputatio utilis de morbo gallico et opinionis Nicolai Leoniceni confirmatio contra adversarium eandem opinionem oppugnantem\", pubblicata sempre a Bologna nel 1498. "}
{"id": "2289586", "revid": "76963", "url": "https://it.wikipedia.org/wiki?curid=2289586", "title": "Neil Hopkins", "text": "Conosciuto principalmente per il ruolo di Liam Pace, fratello maggiore \ndi Charlie nella serie televisiva \"Lost\", ha avuto anche delle piccole esperienze \ncome cantante.\nBiografia.\nL'istruzione.\nHopkins nasce a Trenton nel New Jersey. Dopo qualche anno dalla sua nascita, lui e la sua famiglia si trasferirono ad Aurora in Colorado dove nel 1995 si diplom\u00f2 alla Regis Jesuit High School. Tra il 1996 e il 1999 frequent\u00f2 il College of Holy Cross a Worcester in Massachusetts. Ha ottenuto il suo M.F.A. all'American Conservatory Theater.\nCarriera.\nNeil Hopkins ha recitato in molte serie televisive, interpretando un \"Specialist\" in \"Birds of Prey\", Lester in \"Crossing Jordan\" e piccole apparizioni in \"Dragnet\", \"Streghe\", \"NCIS\", \"Point Pleasant\" erecentemente nella serie della CBS \"Ghost Whisperer - Presenze\". \u00c8 apparso anche in un episodio di \"\" come Donny Drummer, in due episodi di \"Big Love\" come Ken Byington e in un episodio di \"4400\" come Nick Crowley. \nDal 2004 ha inoltre un ruolo ricorrente nella serie televisiva \"Lost\", in cui interpreta Liam Pace, il fratello eroinomane di Charlie.\nOltre ad aver recitato in molte serie televisive Hopkins ha avuto \nruoli anche in alcuni film, recitando in due lungometraggi di Philip Zlotorynski (\"Walkentalk\" e \"My Big Fat Independent Movie\"). In entrambi i film imita l'attore Christopher Walken, imitazione che gli riesce molto bene.\nNel 2005 recita in due film, interpretando il ruolo di Kevin in \"Aim\u00e9e Price\" e quello di Alan nel rifacimento del film muto \"Il gabinetto del dottor Caligari\".\nRecentemente ha partecipato all'episodio pilota di \"Hit Factor\", che ha ricevuto il \"Best Drama award\" al terzo \"Annual Independent Television Awards\" svoltosi a Los Angeles.\nNel 2010 partecipa al film thriller dei Fratelli Strause \"Skyline\" nel ruolo di Ray."}
{"id": "2289588", "revid": "1305772", "url": "https://it.wikipedia.org/wiki?curid=2289588", "title": "Il conte di Montecristo (disambigua)", "text": ""}
{"id": "2289595", "revid": "767487", "url": "https://it.wikipedia.org/wiki?curid=2289595", "title": "Pantao Ragat", "text": "Pantao Ragat \u00e8 una municipalit\u00e0 di Quinta classe delle Filippine, situata nella Provincia di Lanao del Norte, nella Regione del Mindanao Settentrionale.\nPantao Ragat \u00e8 formata da 20 baranggay:"}
{"id": "2289607", "revid": "6923", "url": "https://it.wikipedia.org/wiki?curid=2289607", "title": "Gran Premio motociclistico d'Imola", "text": ""}
{"id": "2289608", "revid": "364890", "url": "https://it.wikipedia.org/wiki?curid=2289608", "title": "Alfa, Beta, Unlimited", "text": ""}
{"id": "2289612", "revid": "857138", "url": "https://it.wikipedia.org/wiki?curid=2289612", "title": "Pantar", "text": ""}
{"id": "2289613", "revid": "6923", "url": "https://it.wikipedia.org/wiki?curid=2289613", "title": "Gran Premio motociclistico d'Imola 1999", "text": ""}
{"id": "2289617", "revid": "13102", "url": "https://it.wikipedia.org/wiki?curid=2289617", "title": "Salomone Fiorentino", "text": "Biografia.\nFu il primo poeta di religione ebraica di un certo rilievo nella letteratura italiana. Fu autore di poemetti encomiastici e didascalici, oltre che di elegie e sonetti. Scrisse anche liriche in vernacolo. Tra le opere meglio riuscite il racconto in versi de \"Il suicidio di Neera\", alcuni sonetti alla maniera di Carlo Innocenzo Frugoni e alcune \"Elegie funebri\", che vennero raccolte e pubblicate in due volumi di \"Poesie\" nel 1815. Scambi\u00f2 versi con la poetessa Corilla Olimpica.\nVisse a Firenze in via delle Oche (a pochi passi dal Duomo), dove esisteva una piccola comunit\u00e0 ebraica ospitata nelle case dei Benivieni. Una targa ricorda la casa in cui mor\u00ec."}
{"id": "2289618", "revid": "287204", "url": "https://it.wikipedia.org/wiki?curid=2289618", "title": "Nazionale Lombardia Foot-Ball Club", "text": "Il Nazionale Lombardia Football Club \u00e8 stata una societ\u00e0 calcistica di Milano che ha disputato la Prima Categoria a partire dagli anni Dieci del XX secolo e rimase attiva fino alla Prima guerra mondiale.\nStoria.\nNel 1911 nasce a Milano il Circolo Sportivo San Marco. Affiliandosi alla F.I.G.C. all'inizio della stagione sportiva 1911-1912 cambia denominazione in Nazionale F.C..\nIl Nazionale Lombardia F.C. nacque dalla fusione di due piccole societ\u00e0 calcistiche milanesi: il Nazionale appunto, e l'A.C. Lombardia, che parteciparono al primo campionato ufficiale nella stagione 1911-12 iscrivendosi alla Terza Categoria. Della seconda societ\u00e0 non si conosce la data effettiva di fondazione, sebbene risulti gi\u00e0 in vita nel 1909, come riporta la Gazzetta dello Sport che pubblic\u00f2 il risultato del 5 dicembre di F.C. Esperia-A.C. Lombardia (3-0).\nInaugurato il campo della \"Maddalena\" il 12 novembre 1911, campo regolamentare di dimensioni 95x60, questo fu cintato con una palizzata in legno, cos\u00ec come richiesto dal Comitato Regionale Lombardo per rendere possibile la riscossione del prezzo del biglietto all'ingresso.\nAvendo superato brillantemente una prova di attitudine per l'ammissione alla categoria superiore, le squadre fondatrici guadagnarono il diritto alla partecipazione al primo campionato di Promozione lombarda. Fu, forse, per questo motivo che i due club si unirono prima dell'inizio della stagione sportiva 1912-13, a cui partecip\u00f2 la nuova societ\u00e0 con la denominazione Nazionale Lombardia, vincendo il campionato. La squadra, insieme a Juventus Italia e alla Lambro, ottenne il diritto a partecipare alla massima serie l'anno successivo.\nDopo la fine della guerra il Nazionale Lombardia cess\u00f2 di esistere come realt\u00e0 autonoma, diventando la sezione calcio di una delle pi\u00f9 importanti polisportive milanesi, lo Sport Club Italia. La maglia a strisce verticali rosso-verdi fu quella adottata alla fusione, ma non corrispondeva ai colori dello Sport Club Italia che vestiva una maglia tricolore che si presume fosse a \"striscioni verticali\" (cos\u00ec come la definiva la Gazzetta dello Sport)."}
{"id": "2289621", "revid": "729019", "url": "https://it.wikipedia.org/wiki?curid=2289621", "title": "Lara Stone", "text": "Carriera.\nModella.\nStone fu notata all'et\u00e0 di 15 anni durante un concorso di bellezza organizzato nel 1999 dall'agenzia Elite Model Management, che Stone non vinse, ma che le permise comunque di iniziare a lavorare. La sua carriera prese una piega positiva nel 2006 quando firm\u00f2 un contratto con IMG Models, che le permise di aprire le sfilate di Givenchy. In seguito Lara Stone lavor\u00f2 per Louis Vuitton, Lanvin, Miu Miu, Fendi, Max Mara, Pollini, Prada, Anna Sui, Marc Jacobs, Michael Kors, Stella McCartney, Zac Posen, Balmain, C\u00e9line, Herm\u00e8s, Isabel Marant, Jean-Paul Gaultier, Dolce &amp; Gabbana, D&amp;G, Givenchy, Karl Lagerfeld, Missoni, Emanuel Ungaro, Victoria's Secret e molti altri.\nLa modella \u00e8 inoltre stata testimonial di Calvin Klein Make-Up, Calvin Klein Jeans, H&amp;M, Jean-Paul Gaultier, Time, DKNY Jeans, Nicole Farhi, Belstaff, CK Calvin Klein, Hugo Boss Orange, De' Type, Revlon, TSUM, Just Cavalli, Max Mara, Malizia by La Perla, Sisley, Jil Sander e Givenchy (per cinque anni consecutivi). \u00c8 apparsa sulla copertina di \"Vogue Giappone\" nel marzo 2005, su \"Elle Francia\" nel maggio 2006, su \"Vogue Francia\" nell'aprile 2006, nel marzo 2008 e nel febbraio 2009, su \"Elle Danimarca\" nell'agosto 2006 e su \"Vogue Italia\" nel dicembre 2007. Nell'arco del 2008 la Stone \u00e8 comparsa anche su \"The Journal\", \"V magazine\", \"i-D\" e \"W\" insieme a Kate Moss e Daria Werbowy.\n\u00c8 stata anche fotografata, insieme a Malgosia Bela, Eva Riccobono, Daria Werbowy, Randal Moore, Mariacarla Boscono, Emanuela de Paula ed Isabeli Fontana per l'edizione del 2009 del calendario Pirelli. Nello stesso anno, a dicembre, partecipa insieme ad altre colleghe ad un particolare editoriale di \"Vogue Italia\" dedicato alla piattaforma di microblogging Twitter: le foto, ad opera di Steven Meisel, vengono scattate in bassa qualit\u00e0 per emulare i \"post\" degli utenti del celebre social network. La modella appare nel video clip della canzone \"Alejandro\", il singolo della cantante Lady Gaga uscito nell'estate 2010. Nello stesso viene eletta modella dell'anno durante i British Fashion Awards.\nNel 2013 viene scelta come testimonial dalla L'Or\u00e9al. Nel 2015 \u00e8 protagonista, accanto a Kate Moss, della campagna pubblicitaria autunno/inverno di Balenciaga, e viene nominata dalla rivista \"Forbes\" l'ottava modella pi\u00f9 pagata, con un guadagno di 5 milioni di dollari, ex aequo con le modelle Candice Swanepoel, Alessandra Ambrosio e Karlie Kloss, stessa pozione dell'anno successivo, con un guadagno di 5.5 milioni, ex aequo con la modella Natalia Vodianova. Nel mese di aprile del 2017 appare sulla cover dell'edizione olandese di \"Vogue\", per celebrare il quinto anniversario, insieme alla modella Doutzen Kroes. Le modelle vengono immortalate dal fotografo Mario Testino completamente nude e abbracciate tra loro.\nAttrice.\nLara Stone inizia una nuova carriera, questa volta da attrice. Il suo primo ruolo cinematografico risale al 2016 con il film \"En moi\" diretto da Laetitia Casta e presentato in anteprima mondiale alla Settimana Internazionale della Critica del Festival di Cannes.\nVita privata.\nIl 15 maggio 2010 sposa il comico inglese David Walliams, al \"Claridge Hotel\" di Londra, con un abito disegnato da Riccardo Tisci per Givenchy. Nel maggio 2013 diventano genitori di un bambino."}
{"id": "2289623", "revid": "223320", "url": "https://it.wikipedia.org/wiki?curid=2289623", "title": "MaxMara", "text": ""}
{"id": "2289625", "revid": "287204", "url": "https://it.wikipedia.org/wiki?curid=2289625", "title": "Just Cavalli", "text": ""}
{"id": "2289628", "revid": "729019", "url": "https://it.wikipedia.org/wiki?curid=2289628", "title": "Isaia Toeava", "text": "Biografia.\nNato a Mot'oua, nelle allora Samoa Occidentali, ma cresciuto ad Auckland, in Nuova Zelanda, si form\u00f2 rugbisticamente nella relativa federazione provinciale, per la quale esord\u00ec nel campionato di categoria nel 2005, a 19 anni appena compiuti.\nA fine anno, senza ancora una sola presenza in Super Rugby e con solo 8 incontri alle spalle nel campionato nazionale provinciale, fu chiamato in Nazionale e schierato, per il suo primo \"test match\" con gli \"All Blacks\", a Edimburgo contro la , da titolare nel ruolo di estremo.\nL'anno seguente esord\u00ec in Super Rugby per la \"franchise\" di Auckland, i Blues, e nel 2007 fece parte della squadra che prese parte alla Coppa del Mondo in Francia; ancora, prese parte ai due Grandi Slam nei \"tour\" nelle Isole britanniche del 2008 e del 2010.\nIncluso nella rosa neozelandese alla , vinta dagli \"All Blacks\", ivi disput\u00f2 i suoi ultimi incontri internazionali.\nAlla fine del Super Rugby 2012 sigl\u00f2 un accordo con la squadra giapponese dei Canon Eagles di Tokyo.\nA fine novembre 2011 apparve pure in un incontro dei Barbarians contro un XV dell', dopo la chiamata nel prestigioso club britannico a inviti."}
{"id": "2289629", "revid": "767487", "url": "https://it.wikipedia.org/wiki?curid=2289629", "title": "Jay Livingston", "text": "Livingston studi\u00f2 pianoforte con Harry Archer a Pittsburgh, Pennsylvania, e lavor\u00f2 come musicista mentre frequentava ancora la scuola superiore. Frequent\u00f2 l'University of Pennsylvania dove organizz\u00f2 un gruppo di danza e incontr\u00f2 Ray Evans, un altro studente della band. La loro collaborazione professionale inizi\u00f2 nel 1937. Livingston e Evans vinsero l'Oscar per la migliore canzone per 3 volte. Composero anche la celebre canzone natalizia Silver Bells e Que sera, sera (Whatever Will Be, Will Be). \nPremi e riconoscimenti.\nIl suo nome \u00e8 stato inserito nella Songwriters Hall of Fame"}
{"id": "2289635", "revid": "767487", "url": "https://it.wikipedia.org/wiki?curid=2289635", "title": "Pantar (Lanao del Norte)", "text": "Pantar \u00e8 una municipalit\u00e0 di Quinta classe delle Filippine, situata nella Provincia di Lanao del Norte, nella Regione del Mindanao Settentrionale.\nPantar \u00e8 formata da 21 baranggay:"}
{"id": "2289638", "revid": "1573940", "url": "https://it.wikipedia.org/wiki?curid=2289638", "title": "Corilla", "text": "Corilla \u00e8 un genere di molluschi gasteropodi polmonati terrestri. \u00c8 l'unico genere noto della famiglia Corillidae .\nDistribuzione e habitat.\nIl genere \u00e8 endemico di Sri Lanka e della regione indiana dei Ghati occidentali.\nTassonomia.\nIl genere comprende le seguenti specie:"}
{"id": "2289648", "revid": "1005847", "url": "https://it.wikipedia.org/wiki?curid=2289648", "title": "Pietro Ripari", "text": "Giovinezza e prime esperienze politiche.\nPietro Ripari nacque da Lodovico Giuseppe Lantelmino e da Giovanna Ronchi. Secondogenito di cinque figli, crebbe in una famiglia benestante di piccoli proprietari terrieri. La zona di provenienza e la condizione economica privilegiata lo potrebbero ricollegare alla nobile famiglia Ripari di Cremona.\nIscritto alla facolt\u00e0 di Medicina dell'Universit\u00e0 degli Studi di Pavia, ebbe come maestro il celebre anatomista e oculista Bartolomeo Panizza; si trasfer\u00ec successivamente all'ateneo di Padova, dove studi\u00f2 Clinica chirurgica con il professor Ruggeri di Crema, che egli ricorda affettuosamente come \u00abgigante di mente, di corpo e di cuore\u00bb. Si laure\u00f2 nel 1827 con una tesi sull'impiego del cloruro mercurico nella terapia della sifilide (\"De utilitate chloruri hydrargirii in syphilide\").\nDurante gli anni degli studi universitari, Ripari venne a contatto con gli ambienti carbonari e mazziniani e ader\u00ec sin dalla fondazione alla Giovine Italia. Dopo la laurea esercit\u00f2 per oltre vent'anni la professione di medico condotto, dedicandosi anche agli studi scientifici: \u00e8 del 1842 la pubblicazione del lavoro \"Nuova teoria Medica: discorso sull'infiammazione\".\nNel 1847 abbandon\u00f2 l'attivit\u00e0 medica per dedicarsi interamente alla causa risorgimentale, probabilmente sulla scia degli entusiasmi provocati nei liberali dall'elezione al soglio pontificio di papa Pio IX: nel marzo del 1848 fu a Milano, dove conobbe Giuseppe Garibaldi appena rientrato dall'America del Sud, e poco dopo fu inviato a Venezia presso Daniele Manin, in qualit\u00e0 di delegato del Governo provvisorio rivoluzionario costituitosi dopo le Cinque giornate. Nell'aprile dello stesso anno partecip\u00f2 alla spedizione dei volontari cremonesi del maggiore Agostino Tibaldi, che oper\u00f2 nel Trentino contro gli austriaci. Dal maggio all'agosto del 1848 collabor\u00f2 come redattore al quotidiano mazziniano \"L'Italia del Popolo\" con articoli di natura finanziaria e militare.\nDopo l'armistizio di Salasco (9 agosto 1848) e il rientro delle truppe austriache a Milano, Ripari si rifugi\u00f2 insieme a Giuseppe Mazzini a Lugano: nella citt\u00e0 elvetica, nel settembre 1848, pubblic\u00f2 un \"pamphlet\", dal titolo \"Tradimenti e Colpe\", nel quale analizzava le cause politiche e gli errori militari che, secondo lui, avevano condotto al fallimento della guerra contro l'Austria, attribuendo pesanti responsabilit\u00e0 a Carlo Alberto di Savoia e ai membri del Governo provvisorio di Milano, colpevoli di aver fatto eccessivo affidamento sull'aiuto di Torino: l'opuscolo, introdotto clandestinamente in Piemonte e Lombardia, conobbe un discreto successo e rese noto il nome di Ripari alle varie polizie. In seguito al fallito tentativo insurrezionale della Val d'Intelvi (31 ottobre - 1\u00ba novembre 1848), le autorit\u00e0 elvetiche concessero a Ripari otto giorni per lasciare la Svizzera, e il medico rientr\u00f2 clandestinamente in Italia, rifugiandosi a Venezia, che ancora resisteva agli austriaci.\nLa Repubblica Romana e l'esilio.\nDopo la fuga di Pio IX a Gaeta e la conseguente costituzione della Repubblica Romana, il 10 gennaio del 1849 Ripari, da Venezia, raggiunse Garibaldi a Macerata, dirigendosi poi con lui a Rieti e successivamente a Roma, dove giunse il 27 aprile.\nA Roma Ripari fu incaricato da Garibaldi dell'organizzazione delle ambulanze, compito che egli svolse con alacrit\u00e0 e diligenza, non concedendosi che poche ore di riposo: una rapida carriera lo port\u00f2 da chirurgo aiutante (27 febbraio) a chirurgo maggiore nella 2\u00aa Brigata della Divisione \"Garibaldi\" (14 maggio), fino a divenire Direttore generale delle ambulanze della 1\u00aa Divisione (7 giugno), su nomina diretta di Garibaldi.\nMa \u00abl'odore della polvere (l') attraeva\u00bb, come egli ripeteva spesso, e, durante l'assedio francese protrattosi per tutto il giugno, non era difficile vederlo abbandonare i ferri del chirurgo e imbracciare il fucile (Castellini lo ricord\u00f2 come \u00abottimo medico e tiratore abilissimo\u00bb). Partecip\u00f2 alla difesa di Villa Corsini (nota anche come Casino dei Quattro Venti) e fu a fianco di Garibaldi alla battaglia di Velletri, salvandolo con il suo intervento da una carica della cavalleria borbonica.\nNelle tre ambulanze assegnate alla 1\u00aa Divisione (situate a San Pietro in Montorio, a Santa Maria della Scala e nel Monastero dei Sette Dolori) e da lui dirette, Ripari si prodig\u00f2, insieme ad Agostino Bertani e ad altri pochi medici, nella cura dei feriti della difesa di Roma, assistendo negli ultimi istanti di vita Goffredo Mameli e Luciano Manara.\nAlla capitolazione della Repubblica Romana e dopo l'ingresso in citt\u00e0 delle truppe francesi al comando del generale Oudinot, Ripari non segu\u00ec la ritirata della colonna garibaldina, ma ritenne suo dovere di medico rimanere in Roma per continuare ad assistere i feriti della 1\u00aa Divisione, previa autorizzazione concessa dal generale Levaillant del Comando francese.\nMa la sera dell'8 agosto (1849) alcuni gendarmi papalini fecero irruzione alla \u201cLocanda d'Inghilterra\u201d, dove il medico era alloggiato, e lo trassero in arresto, sequestrando una valigetta di cuoio contenente numerosi documenti compromettenti. Rinchiuso alle Carceri Nuove e successivamente al carcere di San Michele, sulla base della documentazione sequestrata Ripari fu processato dal restaurato governo pontificio e condannato il 2 maggio 1851 a venti anni di carcere duro per \u00abcorrispondenze illecite relative agli affari interni dello Stato Romano\u00bb. Il medico scont\u00f2 la pena in parte nel bagno penale di Ancona e in parte nell'ergastolo di Paliano.\nPer intercessione di influenti amici (tra i quali Enrico Cernuschi), che interessarono del caso l'imperatore Napoleone III, Ripari fu graziato il 14 ottobre 1856. Dopo la scarcerazione si rifugi\u00f2 dapprima a Parigi e successivamente a Londra: dal suo esilio londinese pubblic\u00f2 sul giornale mazziniano genovese \"L'Italia del Popolo\" le \"Lettere al Cardinale Antonelli\" (successivamente raccolte in volume nel 1860), vibrata protesta e aperto atto d'accusa all'influente Segretario di Stato di Pio IX che fu il principale responsabile della condanna del medico solarolese e che rese inapplicabile per lui l'amnistia che il Pontefice aveva concesso ai detenuti politici dopo il suo ritorno a Roma.\nLa spedizione di Sicilia.\nRientrato in Italia nel 1859, nel corso della seconda guerra di indipendenza Ripari fece parte del Servizio Sanitario dei Cacciatori delle Alpi, a capo del quale venne nominato Agostino Bertani. Ripari fu inquadrato nel 2\u00ba Reggimento Giacomo Medici con il grado di tenente medico e assegnato al Deposito di Como.\nTra il 1\u00ba e il 4 maggio dell'anno successivo avvenne a Quarto il concentramento dei volontari per la Spedizione dei Mille; ancora una volta, Garibaldi volle a dirigere il Servizio Sanitario dell'Esercito Meridionale Pietro Ripari, quasi sessantenne (\u00abvecchio e canuto\u00bb, addirittura \u00abdecrepito\u00bb, lo descrissero quei commilitoni che della spedizione lasciarono ricordi scritti). Imbarcato a bordo del \"Lombardo\", gi\u00e0 durante la traversata Ripari lavor\u00f2 intensamente a un \"Prospetto d'organizzazione per il servizio sanitario dei Cacciatori delle Alpi in Sicilia\", che present\u00f2 a Giuseppe Sirtori il 14 maggio.\nMa non vi fu il tempo di mettere in pratica l'organizzazione predisposta: gi\u00e0 il giorno dopo (15 maggio 1860), nel primo scontro con l'esercito borbonico a Calatafimi, il corpo medico vide messa a dura prova la sua abilit\u00e0. I volontari garibaldini, tra morti e feriti, ebbero fuori combattimento numerosi effettivi: Ripari ricover\u00f2 i feriti della battaglia a Pianto Romano nell'ospedale organizzato nel vecchio convento di San Francesco, a Vita, ma, obbligato da Garibaldi a seguirlo assieme agli altri sanitari, lasci\u00f2 circa ottanta volontari alle cure dei frati, di due studenti in medicina e di \u00abun vecchio medico siciliano \u2013 racconta il colonnello Giuseppe Bandi - che in materia di chirurgia non avrebbe tolto neanche la pelle ad una lepre morta\u00bb.\nL'ambulanza di Ripari (nella quale oper\u00f2 un altro medico cremonese, il dottor Cesare Stradivari) non fu quindi un ospedale di retrovia, ma segu\u00ec durante tutta la spedizione le colonne garibaldine, efficiente posto di primo soccorso sulla linea del fuoco. Ai volontari feriti non manc\u00f2 neppure il conforto di una gentile assistenza femminile: collaboratrice di Ripari nella spedizione di Sicilia fu la giornalista inglese Jessie White, moglie di Alberto Mario, mentre non altrettanto gradita fu la disponibilit\u00e0 di una pittoresca gentildonna piemontese, figlia del generale Salasco ed ex moglie del conte Martini Giovio della Torre di Crema: \u00abSi dice che spanda balsamo, pietosa come una suora di carit\u00e0 \u2013 ricorda Giuseppe Cesare Abba nelle sue \"Noterelle\" \u2013 ma si aggiunge che il vecchio Ripari l'ha fatta cacciare dall'ospedale di Barcellona dove essa voleva fare l'angelo sopra i feriti di Milazzo\u00bb\u201d.\nDalla campagna di Sicilia Ripari invi\u00f2 numerose corrispondenze di guerra al bisettimanale \"Corriere Cremonese\": nella prima relazione, datata da Palermo il 27 maggio, egli scrisse: \u00abIn queste poche parole sta racchiusa una tale grandezza di fatti che io stesso ne resto meravigliato\u00bb; e pi\u00f9 avanti: \u00abGaribaldi, alla Fontana di Pietra, con la sua camicia rossa \u00e8 bello come un dio\u00bb. Ma i resoconti, dapprima caldi di entusiasmo pur nella sobriet\u00e0 dell'espressione, rispecchiarono pi\u00f9 tardi lo smarrimento con cui i volontari pi\u00f9 avveduti, risalendo verso Napoli, si resero conto del compito pauroso che attendeva coloro che avrebbero dovuto gestire socialmente e politicamente la situazione, una volta conclusasi l'impresa. Il nome di Ripari ricorre di frequente nelle memorie di coloro che lasciarono ricordi scritti della spedizione: sempre il Castellini annota come il medico si trovasse tra i primi a voler passare lo Stretto di Messina, respinto per\u00f2 da Garibaldi, che addusse a pretesto la sua tarda et\u00e0; lo ritroviamo poi alla battaglia del Volturno, \u00abdilatante le narici qual cavallo di battaglia\u00bb. Quale medico capo del Servizio Sanitario dell'esercito meridionale, Ripari fu in seguito creato Cavaliere dell'Ordine Militare di Savoia, e pot\u00e9 godere fino alla morte della pensione concessa ai reduci della Spedizione dei Mille.\nAspromonte.\nAncora perdurava l'eco dei fatti che nel 1861 avevano portato alla proclamazione del Regno d'Italia, che gi\u00e0 i volontari pensavano alle due questioni rimaste insolute: Roma e il Veneto. A fine giugno del 1862 Ripari raggiunse Garibaldi a Caprera insieme ad un gruppetto di altri cremonesi; il medico fu tra i pochi intimi messi al corrente dal Generale del suo progetto (\u00abL'aquila vola verso il sud\u00bb, scriveva Ripari a un amico genovese). Lo segu\u00ec poi nel suo rapido carosello di discorsi: a Palermo (6 luglio), a Marsala (19 luglio) e a Catania (24 agosto). \u00c8 importante ricordare che in questa occasione Ripari, il 3 luglio a Palermo, fu affiliato alla massoneria di rito scozzese (nella Loggia \"I Rigeneratori del 12 gennaro 1848 al 1860 Garibaldini\", della quale era Maestro Venerabile Emanuele Sartorio) insieme agli altri componenti dello Stato Maggiore garibaldino (Giacinto Bruzzesi, Francesco Nullo, Enrico Guastalla, Giuseppe Guerzoni, Giovanni Chiassi, Giovanni Basso, Giuseppe Nuvolari, Gustavo Frigyesi e altri ufficiali): fu lo stesso Garibaldi, nella veste di Gran Maestro, a firmare la proposta di ammissione regolare \u00abai misteri dell'Ord:. M:. in alcune delle RR:. LL:. poste sotto l'O:. di Palermo\u00bb. \u00abA tal fine e con gli alti poteri a me conferiti \u2013 aggiungeva \u2013 gli dispenso dalle solite formalit\u00e0\u00bb. Il 19 luglio 1862, da Marsala che due anni prima l'aveva visto approdare con i Mille, Garibaldi lanci\u00f2 il fatidico \u00abO Roma o morte\u00bb e, attraversata l'isola raccogliendo volontari, pass\u00f2 lo stretto di Messina nella notte del 25 agosto. Il momento era gravissimo, minacciose le complicanze internazionali. Da Torino, dove ancora risiedeva, il governo Rattazzi diede ordine alle truppe regolari di fermare la marcia dei \u00abribelli\u00bb. Il 29 agosto, sull'Aspromonte (v. anche giornata dell'Aspromonte), lo scontro: Garibaldi ordin\u00f2 ai suoi di non fare fuoco, ma si svolse tuttavia un breve conflitto a fuoco durante il quale il generale fu ferito da due proiettili sparati dai bersaglieri del colonnello Emilio Pallavicini. Un proiettile gli produsse una ferita superficiale alla coscia sinistra, mentre una scheggia di un'altra palla, probabilmente di rimbalzo, gli penetr\u00f2 nell'articolazione della caviglia del piede destro, producendogli una ferita assai pi\u00f9 grave della prima. Garibaldi fu immediatamente soccorso dai medici dell'ambulanza: da Ripari (Capo medico) e dai medici siciliani dott. Giuseppe Basile e dott. Enrico Albanese. Albanese tent\u00f2 sul campo un'incisione d'urgenza per estrarre la palla, decisione alla quale tuttavia si oppose nettamente Ripari, fautore di un rinvio dell'intervento a un momento pi\u00f9 favorevole e convinto che il proiettile non fosse stato trattenuto nell'articolazione. Ripari si trov\u00f2 cos\u00ec al centro di un fatto clamoroso, che commosse e scandalizz\u00f2 l'Italia e complic\u00f2 drammaticamente la questione interna per un episodio di guerra civile che avvelen\u00f2 l'anima nazionale. Fu medico curante e amico dell'illustre ferito sulla fregata \"Duca di Genova\", che trasport\u00f2 il prigioniero a La Spezia e successivamente al Forte del Varignano (Grazie di Portovenere), dove Garibaldi rimase detenuto fino al 22 ottobre quando, per effetto del decreto di amnistia del 5 ottobre, pot\u00e9 essere trasferito in un albergo a La Spezia, e di qui, l'8 novembre, all'Albergo delle Tre Donzelle a Pisa. Ripari, insieme agli altri due curanti Basile e Albanese, presenzi\u00f2 sempre ai numerosi consulti di medici pi\u00f9 o meno illustri, italiani ed europei, che si succedettero al capezzale di Garibaldi e fu presente all'intervento del 23 novembre, quando il professor Ferdinando Zannetti di Firenze estrasse finalmente il frammento di piombo dalla ferita. Nel 1863 il Ripari pubblic\u00f2 il libro \"Storia medica della grave ferita toccata in Aspromonte dal Generale Garibaldi\". Il suo racconto e la documentazione medica ad esso allegata, unitamente ad analoghi lavori pubblicati dagli altri due curanti, Basile e Albanese, costituiscono una delle principali fonti di informazione su cui sono basati i non pochi studi di critica medica della ferita, alcuni dei quali pubblicati anche in tempi recenti. Nel suo libro Ripari non si lascia sfuggire l'occasione di polemizzare aspramente con il Governo di Torino, lanciando anzi apertamente l'accusa di aver tentato di assassinare Garibaldi. Scrive il medico nella prefazione: \u00abQuesta medica storia della grave ferita toccata al generale Garibaldi in Aspromonte, ferita fatta da palla italiana, lanciata da braccio italiano, comandato e diretto da uomini italiani, governanti la gente italiana, io scrivo ecc.\u00bb. E pi\u00f9 avanti: \u00abIl governo che si diceva italiano, fatto briaco di gioia dal tenere ferito e prigioniero l'uomo che aveva ordinato fosse morto, ordinava il trasporto immediato, affrettato di gravissimo ferito e per un viaggio di altre dodici ore di tempo nella speranza senza dubbio che quello che non aveva fatto l'offesa materiale potessero fare i disagi e lo strapazzo\u00bb. Convinzione che traspare evidente anche dalle pagine dell'altro medico di Garibaldi, il dottor Albanese, il quale fra l'altro ricorda che il generale al Varignano rimase pi\u00f9 giorni senza un letto di ricambio, che gli fu poi allestito da un privato cittadino della Spezia e, sino al 25 settembre, non vennero provvedute n\u00e9 bende, n\u00e9 filacce, ne sanguisughe, \u00abniente insomma di quello che occorre per la medicatura di un ferito\u00bb.\nIl mandato parlamentare.\nScoppiata nel 1866 la terza guerra di indipendenza, Ripari fu ancora una volta a fianco di Garibaldi a Ponte Caffaro e a Bezzecca, raggiungendo in questa campagna il grado di colonnello medico; ottenuto il Veneto con la guerra del '66, nell'ottobre del 1867 Garibaldi ruppe gli indugi per risolvere con un nuovo atto di forza la questione di Roma. I cremonesi furono i primi e i pi\u00f9 numerosi ad accorrere nelle colonne garibaldine, e fra essi non poteva mancare Ripari, chiamato dal generale a far parte del suo Stato Maggiore. Il nuovo tentativo di soluzione della \"questione romana\" si infranse per\u00f2 a Mentana (3 novembre) e la sconfitta segn\u00f2 la fine delle speranze dei volontari di completare l'unit\u00e0 d'Italia con imprese \"alla garibaldina\". Il 10 marzo dello stesso anno si erano svolte le votazioni per la X Legislatura e nel collegio elettorale di Pescarolo (al quale facevano capo le sezioni di Pescarolo, di Sospiro e di Robecco) era risultato eletto il cremonese Giovanni Cadolini, dimessosi per\u00f2 il 18 maggio 1869 per ottenuta nomina a segretario generale del Ministero dei Lavori Pubblici; la carica era incompatibile con il mandato parlamentare, che necessitava per essere proseguito di una nuova conferma del corpo elettorale. Le elezioni nel collegio elettorale di Pescarolo vennero quindi ripetute il 13 giugno 1869, e tra i due candidati andati al ballottaggio del 20 giugno (Ripari e Billia) venne eletto Pietro Ripari, con 249 voti contro i 49 di Billia. Al Parlamento di Firenze, Ripari sedette sui banchi dell'estrema sinistra con i repubblicani, distinguendosi sempre per la coerenza e la rettitudine delle quali diede prova nei momenti di concordia nazionale; profess\u00f2 sempre idee democratiche e fu acceso sostenitore di un governo repubblicano. Nel 1870 pubblic\u00f2 sul \"Libero Pensiero\" di Firenze un intervento che avrebbe dovuto tenere alla Camera (ma che non ebbe modo di presentare) con il titolo \"Una pagina di Storia\".\nGli ultimi anni.\nTerminata la legislatura e decaduto il mandato parlamentare, Ripari si trasfer\u00ec a Palermo, dove visse per qualche tempo; poi, annoiato dalla vita di provincia, decise di stabilire la propria residenza definitiva a Roma, divenuta ormai capitale d'Italia. Ma, deluso e sfiduciato dal nuovo corso e dai metodi della politica italiana postunitaria, condusse una vita sempre pi\u00f9 ritirata, trovando conforto nell'amicizia dei vecchi commilitoni e nell'affetto di una moglie adorata, Elena Mattoni vedova Belani, sposata in tarda et\u00e0. Non perse mai occasione per dimostrare la propria diffidenza nei confronti della nuova classe politica italiana: parlando con gli amici dei ministri commentava sempre ironico: \u00abnon ti curar di lor, ma guarda e passa\u00bb, e in qualit\u00e0 di ex parlamentare frequentava spesso i corridoi di Montecitorio. Il giornalista Giovanni Faldella ricorda come si potesse incontrare \u00abl'ex deputato Pietro Ripari detto Barba Gialla, che si aggira per Monte Citorio come uno spirito d'altri tempi, dei tempi eroici, venuto a godere lo spettacolo dell'opera loro, a controllarli, a vedere che cosa sanno fare di buono questi benedetti figliuoli\u00bb. Pur non essendo ricco, trov\u00f2 sempre il modo di risparmiare qualche lira sulla misera pensione dei Mille per sovvenzionare qualche vecchio ex combattente pi\u00f9 sfortunato di lui, come del resto gi\u00e0 faceva a Roma nel 1849 quando mangiava il rancio della truppa per risparmiare sulla paga di capo medico e dividere il soldo con i volontari cremonesi. Fu molto colpito dalla morte di Garibaldi: pianse a lungo, presagendo anche la sua fine e quella di un'epoca. \u00abLa spada arrugginita che non pu\u00f2 pi\u00f9 combattere \u2013 ripeteva agli amici \u2013 \u00e8 destinata a spezzarsi. E poi tutto ci\u00f2 che vedo mi tedia e mi irrita e non potendo pi\u00f9 lottare preferisco dormire\u00bb. Mor\u00ec verso la mezzanotte del 15 marzo 1885, dopo un mese di malattia; il 17 ebbero luogo i funerali in forma civile, con partecipazione di ex volontari e di personalit\u00e0 politiche e militari. Il 18 marzo, secondo le volont\u00e0 espresse in un biglietto indirizzato ad Adriano Lemmi, la salma di Pietro Ripari, vestita della camicia rossa, fu cremata e le ceneri vennero tumulate al cimitero del Verano, dove ancora si trovano. Venne commemorato il 20 settembre 1903 a Cremona e il 29 settembre 1912 a Solarolo Rainerio. Il 7 maggio 2011, nel quadro delle celebrazioni nazionali per il 150\u00ba anniversario dell'Unit\u00e0 d'Italia, il Comune di Solarolo Rainerio ha dedicato una giornata commemorativa all'illustre concittadino.\nScritti.\nManoscritti e lettere di Pietro Ripari, oltre che in Archivi privati, si trovano anche in:"}
{"id": "2289650", "revid": "3115", "url": "https://it.wikipedia.org/wiki?curid=2289650", "title": "Elettrotreno ETR 200 (Metrostar)", "text": "Gli elettrotreni ETR 200 sono un gruppo di ventisei convogli articolati a 3 casse, a scartamento ridotto, costruiti per il servizio sulla ferrovia Circumvesuviana di Napoli. Gli elettrotreni, denominati \"Metrostar\", sono stati prodotti dal gruppo AnsaldoBreda/Firema.\nStoria.\nIl convoglio fu progettato allo scopo di rinnovare il parco rotabili della rete a scartamento ridotto napoletana e potenziarne l'offerta di trasporto metropolitana e suburbana. Il progetto venne elaborato congiuntamente da AnsaldoBreda e da Firema; la fornitura dei 26 elettrotreni commissionati \u00e8 iniziata a fine 2008 con la consegna della prima unit\u00e0.\nCaratteristiche.\nCiascun convoglio \u00e8 composto di tre casse inscindibili, articolate con sistema Jacobs, e poggiano su 4 carrelli di cui quelli estremi sono di trazione e i due intermedi uno di trazione e uno portante. La struttura del rotabile \u00e8 in lega leggera con tecnologia avanzata di grandi profilati estrusi di alluminio. \nOgni carrello motore \u00e8 dotato di 2 motori di trazione di tipo asincrono trifase pertanto ciascun treno ha in totale 6 motori.\nIl circuito di controllo della potenza \u00e8 ad con inverter ad IGBT.\nLe apparecchiature elettriche sono montate nei sottocassa mentre i reostati di frenatura e la climatizzazione sono sull'imperiale. \nLa sospensione primaria \u00e8 in gomma mentre quella secondaria \u00e8 pneumatica e autolivellante. \nIl sistema frenante \u00e8 di tipo elettrico combinato, a dissipazione o con recupero di energia e pneumatico a dischi su tutte le ruote. Le ruote sono silenziate, del tipo \"Syope\". \nGli ETR 200 sono dotati di impianto di protezione automatica marcia treni (ATP) attuato con SCMT (Sistema di Controllo Marcia Treno) compatibile con il sistema attuale di segnalamento della Circumvesuviana.\nCiascun convoglio \u00e8 accoppiabile mediante accoppiatori automatici e telecomandabile fino a tre unit\u00e0 con un totale di 1350 posti offerti\nLe tre unit\u00e0 che costituiscono il convoglio sono dotate di impianto singolo di climatizzazione allo scopo di sopperire ad eventuali avarie. I posti a sedere sono di modulo 2+1 con sedili imbottiti ancorati, a sbalzo, alle fiancate allo scopo di agevolare la pulizia del piano di calpestio.\nUn vano apposito, in prossimit\u00e0 dell'intercomunicazione, permette la disposizione di una carrozzella per disabili; sul lato opposto \u00e8 presente uno spazio previsto per lo stallo delle biciclette.\nLa sicurezza dei passeggeri viene garantita da impianti di videosorveglianza a registrazione automatica e da citofoni di emergenza posti sul montante laterale di ciascuna delle sei porte di accesso per l'invio di chiamate al Centro operativo di sicurezza."}
{"id": "2289651", "revid": "2203344", "url": "https://it.wikipedia.org/wiki?curid=2289651", "title": "Evidence (rapper)", "text": "\u00c8 noto anche come Ev e Mr. Slow Flow.\nBiografia.\nSi interessa all'Hip Hop a soli 8 anni, a seguito del divorzio fra i suoi genitori e si dedica giovanissimo alla break dance, allo skateboard e in seguito ai graffiti assieme alla crew Venice Z-Boys.\nIn un'intervista recente di alcuni anni fa dichiar\u00f2 l'affetto e l'unione per sua madre, dicendo che rappresent\u00f2 la fonte d'ispirazione e di impegno per lui e per la sua arte.\nCarriera.\nDilated Peoples.\nNel 1992, grazie anche alla spinta e all'influenza di Quincy Jones III, produttore esecutivo, Evidence si diede alla musica Rap, unendosi a un altro MC, Rakaa, col quale forma il duo Dilated Peoples (al quale presto si aggiunger\u00e0 DJ Babu). Durante gli anni novanta Evidence fu rapper solo a livello cittadino senza mai realizzare un lavoro intero.\nGi\u00e0 nel 1997 i Dilated ottengono una certa popolarit\u00e0 a livello locale. L'album di debutto \"The Platform\" esce nel 2000 ma la svolta decisiva e la conferma dell'apprezzamento del gruppo Californiano, anche a livello internazionale, avviene nell'ottobre del 2001, con l'uscita del secondo album \"Expansion Team\".\nCi\u00f2 che caratterizza Evidence e compagni sono i temi sul genere \"conscious\", diversi dai canoni West Coast dominanti e improntati sul noto Gangsta rap fin dai tempi di gruppi quali N.W.A. e Compton's Most Wanted. Egli infatti non si definisce un \"OG\".\nIl rapper e produttore The Alchemist, anche se non membro ufficiale del gruppo, produce e collabora da sempre con Evidence (suo amico d'infanzia) e gli altri. In passato anche DJ Khalil, Planet Asia e Defari si sono uniti in quel giro. Nel videogioco (2003) Evidence \u00e8 comparso nel brano \"Who's Who\", al fianco dei Dilated Peoples. Evidence, inoltre, \u00e8 parte anche della colonna sonora di NBA 2K7 (2006), rappando in \"Catch Me I'm Ballin\" assieme a Lupe Fiasco.\nSolista.\nSempre durante il periodo dei Dilated Peoples, Evidence inizia la carriera solista e pubblica a marzo 2007 l'album \"The Weatherman LP\" (con molte tracce prodotte da The Alchemist), non pi\u00f9 distribuito dalla Capitol Records, ma dalla ABB Records, etichetta underground.\nOttenne un buon successo nella classifica degli album indipendenti grazie ai vari singoli \"Chase the Clouds Away\" (la cui videoclip \u00e8 stata pubblicata solo su internet), \"All Said &amp; Done\" e \"Mr. Slow Flow\". Tra nuovi collaboratori di Evidence spiccano Slug degli Atmosphere e Sick Jacken. Poco dopo i Dilated Peoples interrompono la loro produzione musicale.\nIl penultimo lavoro prodotto e annunciato sul suo indirizzo di MySpace fu \"The Layover EP\", uscito a fine novembre 2008 e la cui casa discografica \u00e8 la Decon Records, contenente canzoni dal suono meno groove, frutto di una nuova sperimentazione di Evidence, in particolare la stessa \"The Layover\", su uno stile simile a \"Mr. Slow Flow\". Evidence forma poi con The Alchemist il duo \"Step Brothers\" e insieme incidono il singolo \"So Fresh\", ennesima collaborazione dei due, singolo tra l'altro incluso anch'esso all'interno di \"The Layover EP\".\nNel 2009 collabora con un rapper importante della scena Europea, O.S.T.R., col quale incide il brano \"Real Game\". Evidence nel frattempo preannuncia l'uscita del suo terzo album da solista intitolato \"Cats &amp; Dogs\", la cui registrazione \u00e8 partita gi\u00e0 nel 2008.\nIl 17 luglio 2009 Evidence pubblica un video su YouTube in cui mostra di aver firmato un contratto con l'etichetta di Minneapolis Rhymesayers Entertainment per decretare appunto la pubblicazione del suo prossimo album.\n\"Cats &amp; Dogs\" \u00e8 pubblicato il 27 settembre 2011. \u00c8 stato pubblicato un sampler dell'album mixato da DJ Babu. I singoli pubblicati con i videoclip sono \"To Be Continued\" prodotta da Sid Roams, \"Same Folks\" feat. Fashawn prodotta da DJ Babu e \"You\" prodotta da DJ Premier.\nAbilit\u00e0 lirica.\nSecondo molti appassionati e critici, il tratto distintivo di Evidence sta nella sua originalit\u00e0 lirica, caratterizzata da un flow sciolto e \"lento\" (come lui stesso definisce)."}
{"id": "2289670", "revid": "834", "url": "https://it.wikipedia.org/wiki?curid=2289670", "title": "Canottaggio ai XVI Giochi del Mediterraneo", "text": "Le gare di canottaggio ai XVI Giochi del Mediterraneo si sono svolte presso il lago di Bomba, a circa 75\u00a0km da Pescara, dove \u00e8 stata costruita una struttura per circa 1.000 spettatori. Il programma ha previsto l'assegnazione di dieci medaglie d'oro e competizioni sia in ambito maschile che femminile.\nIn un primo momento era stato ipotizzato lo spostamento delle competizioni di canoa/kayak e di canottaggio presso il lago di Piediluco in provincia di Terni in quanto le strutture a Bomba vennero reputate inadatte dal commissario straordinario Mario Pescante. La cosa \u00e8 per\u00f2 rientrata per bocca dello stesso Pescante.\nPer ciascuna prova e categoria ogni Paese pu\u00f2 iscrivere una sola imbarcazione.\nCalendario.\nLe gare hanno seguito il seguente calendario:"}
{"id": "2289683", "revid": "2208709", "url": "https://it.wikipedia.org/wiki?curid=2289683", "title": "HIStory on Film, Volume II", "text": "HIStory on Film, Volume II \u00e8 una raccolta di video musicali del cantante statunitense Michael Jackson pubblicata per la prima volta in VHS nel 1997 dalla Sony Music BMG in seguito all'uscita dell'album ' e contenente per la prima volta tutti i videoclip realizzati da Jackson per i singoli estratti dall'album ' incluso il trailer dell'album, la sua performance dal vivo agli \"MTV Video Music Awards 1995\" e una selezione di suoi video storici. Tra il 1999 e i primi anni 2000 \u00e8 stato pubblicata anche in DVD. Tra i video realizzati per \"HIStory\" l'unico non presente \u00e8 la \"versione carcere\" di \"They Don't Care About Us\".\nDifferenze rispetto alle versioni TV.\nAlcuni cambiamenti e aggiustamenti sono stati apportati ad alcuni dei video rispetto alle versioni fino ad allora conosciute. Alcuni minori e altri pi\u00f9 sostanziali come l'aggiunta di alcune scene in cui Jackson interpreta un angelo con tanto di ali nel video di \"You Are Not Alone\". In \"Earth Song\" invece sono stati aggiunti degli effetti sonori come i suoni dei tuoni, degli alberi che vengono tagliati, della motosega ecc. non presenti nella versione precedente. Queste versioni modificate sono reperibili solo in \"HIStory on Film, Volume II\" dato che, nonostante siano da considerarsi le versioni definitive volute da Michael Jackson, nelle successive uscite in DVD (in Michael Jackson's Vision per esempio) si \u00e8 tornati alle versioni originali.\nTracce.\n(*): presente unicamente nelle versioni VHS, Laserdisc e VCD"}
{"id": "2289692", "revid": "298229", "url": "https://it.wikipedia.org/wiki?curid=2289692", "title": "Ciclismo ai XVI Giochi del Mediterraneo", "text": "Le competizioni di Ciclismo ai XVI Giochi del Mediterraneo si svolsero lungo un percorso cittadino appositamente allestito per i Giochi.\nPer questo sport furono organizzate le seguenti prove:\nper un totale di tre medaglie d'oro messe in palio.\nOgni Paese poteva iscrivere al massimo 12 atleti: 8 concorrenti per la prova individuale in linea maschile; 8 concorrenti per la prova individuale in linea femminile; 2 concorrenti per la prova a cronometro.\nCalendario.\nLe gare hanno seguito il seguente calendario:"}
{"id": "2289699", "revid": "2184720", "url": "https://it.wikipedia.org/wiki?curid=2289699", "title": "Stazione di Acquafredda", "text": "La stazione di Acquafredda \u00e8 una fermata ferroviaria sulla linea Battipaglia-Reggio di Calabria, ubicata nella frazione omonima del comune di Maratea.\nStoria.\nLa stazione di Acquafredda venne costruita contestualmente alla realizzazione della ferrovia tirrenica ed aperta all'esercizio nel 1894 assieme alla tratta di 62,7\u00a0km tra le stazioni di Pisciotta e Praja. Assieme alle stazioni di Marina e di Maratea Centrale rappresentava l'accesso ferroviario della provincia di Potenza alla rete nazionale. La stazione venne totalmente ricostruita in seguito al raddoppio della \"Tirrenica\" avvenuto alla met\u00e0 degli anni sessanta.\nAttualmente \u00e8 una semplice fermata ed \u00e8 servita da alcuni treni di carattere regionale.\nStruttura.\nElemento caratterizzante della fermata \u00e8 il \"sovrapassaggio\" che, oltre a permettere il passaggio da un binario all'altro, funge anche da collegamento pedonale tra due zone della frazione.\nServizi.\nLa fermata dispone di:\nCuriosit\u00e0.\nEsiste al museo della scienza e della tecnica di Milano, sezione ferroviaria, un plastico che riproduce la fermata di Acquafredda."}
{"id": "2289702", "revid": "2184720", "url": "https://it.wikipedia.org/wiki?curid=2289702", "title": "Stazione di Marina di Maratea", "text": "La stazione di Marina di Maratea \u00e8 una fermata ferroviaria posta a 40 metri s.l.m. sulla Ferrovia Tirrenica Meridionale e ubicata nella frazione omonima del comune di Maratea.\nStoria.\nLa stazione di Marina di Maratea venne attivata il 1\u00ba aprile 1916.\nLa stazione venne totalmente ricostruita in seguito al raddoppio della \"Tirrenica\" avvenuto alla met\u00e0 degli anni sessanta.\nRimane visibile il vecchio tracciato a binario singolo, ormai disarmato, al centro degli attuali due binari, l'originario ponte in mattoni allargato in seguito al raddoppio (ora in uso anche come sottopasso) e, in direzione sud, il tracciato \"in trincea\" abbandonato, disarmato e recuperato come propriet\u00e0 privata, che porta alla galleria singola, anch'essa chiusa e privata.\nSuccessivamente venne declassata a fermata.\nStrutture e impianti.\nCaratteristica della struttura \u00e8 la mancanza di un vero sottopassaggio per il collegamento dei due binari: la stazione si trova sospesa su un ponte, il cui passaggio sottostante funge da sottopassaggio.\nTale ponte/sottopassaggio \u00e8 costituito dal ponte originario in mattoni in uso prima del raddoppio della linea, affiancato e rafforzato ad entrambi i lati da ponti in cemento armato costruiti proprio durante il raddoppio. Tale nucleo risulta un blocco compatto, ma i due binari attuali appoggiano unicamente sui \"nuovi\" ponti ai lati, lasciando al centro uno spazio vuoto tra i binari in corrispondenza del ponte vecchio in mattoni.\nMovimento.\nLa stazione \u00e8 servita da treni di carattere regionale.\nServizi.\nLa stazione dispone di:"}
{"id": "2289716", "revid": "154893", "url": "https://it.wikipedia.org/wiki?curid=2289716", "title": "Arma da lancio", "text": ""}
{"id": "2289717", "revid": "154893", "url": "https://it.wikipedia.org/wiki?curid=2289717", "title": "Arma da getto", "text": ""}
{"id": "2289721", "revid": "123359850", "url": "https://it.wikipedia.org/wiki?curid=2289721", "title": "Street of Dreams (Guns N' Roses)", "text": "Street of Dreams \u00e8 un singolo della band californiana Guns N' Roses, pubblicato il 13 febbraio 2009.\nLa canzone.\n\"Street of Dreams\" \u00e8 caratterizzata da un'introduzione di pianoforte (che ricorda certi passaggi di \"November Rain\") e dalla prestazione vocale di Axl Rose.\nNonostante ci\u00f2, il singolo (la cui copertina raffigura una donna cinese che fuma una sigaretta) non \u00e8 stato accompagnato n\u00e9 da video n\u00e9 da campagna promozionale, come l'album in cui \u00e8 contenuto, \"Chinese Democracy\".\nQuesta canzone \u00e8 stata eseguita dal vivo per la prima volta il 1\u00ba gennaio 2001 nella House of Blues di Las Vegas, per poi essere riproposta durante le varie date del Chinese Democracy Tour. In tutti i concerti, Rose l'ha sempre presentata con il titolo di \"The Blues\"."}
{"id": "2289727", "revid": "131358", "url": "https://it.wikipedia.org/wiki?curid=2289727", "title": "Seminatore d'Oro", "text": ""}
{"id": "2289731", "revid": "131358", "url": "https://it.wikipedia.org/wiki?curid=2289731", "title": "Panchina d'Oro", "text": ""}
{"id": "2289733", "revid": "154893", "url": "https://it.wikipedia.org/wiki?curid=2289733", "title": "UNESCO World Heritage Site", "text": ""}
{"id": "2289742", "revid": "287204", "url": "https://it.wikipedia.org/wiki?curid=2289742", "title": "Samson Satele", "text": "Carriera universitaria.\nAl college, Satele giocato con gli Hawaii Warriors, squadra rappresentativa dell'Universit\u00e0 delle Hawaii dalla stagione 2003 fino alla 2006 per un totale di 53 partite, tutte da titolare.\nCarriera professionistica.\nMiami Dolphins.\nSatele fu scelto al secondo giro del Draft 2007 dai Miami Dolphins. Il 19 luglio firm\u00f2 un contratto quadriennale del valore di 2,89 milioni di dollari di cui 820.000 di bonus alla firma. Debutt\u00f2 nella NFL il 9 settembre contro i Washington Redskins con il ruolo di center. Gioc\u00f2 solamente due stagioni partendo in compenso sempre da titolare nelle 32 partite da lui giocate. Nella sua prima stagione fu inserito nella formazione ideale dei rookie di \"Pro Football Weekly\", terminando con 16 partite giocate, tutte da titolare. Nel 2008 gioc\u00f2 ancora tutte le 16 partite come da titolare.\nOakland Raiders.\nIl 23 marzo 2009, Satele pass\u00f2 agli Oakland Raiders in cambio della loro 181 scelta del Draft 2009 e invertirono la 108 con la 126 scelta. Fin\u00ec la stagione con 15 partite di cui 12 da titolare. Nel 2010 fin\u00ec con 16 partite, di cui 15 da titolare.\nIl 2 agosto 2011 rifirm\u00f2 un contratto di un anno con i Raiders. Chiuse la stagione con 15 partite disputate da titolare.\nIndianapolis Colts.\nIl 21 marzo 2012, Satele firm\u00f2 con gli Indianapolis Colts per sostituire Jeff Saturday, passato ai Green Bay Packers, un contratto triennale del valore di 10,8 milioni di dollari (5 milioni garantiti), di cui 3,2 milioni di bonus alla firma. Chiuse la stagione con 11 partite tutte da titolare.\nRitorno ai Dolphins.\nIl 2 agosto 2014, Satele firm\u00f2 per fare ritorno ai Miami Dolphins per sostituire l'infortunato centro titolare Mike Pouncey nelle prime settimane della stagione 2014."}
{"id": "2289753", "revid": "156341", "url": "https://it.wikipedia.org/wiki?curid=2289753", "title": "EuroChallenge 2008-09", "text": ""}
{"id": "2289756", "revid": "767487", "url": "https://it.wikipedia.org/wiki?curid=2289756", "title": "Anthony Martinez", "text": "\u00c8 stato l'ultimo batterista in ordine di tempo del gruppo hardcore punk statunitense Black Flag. Non ha registrato album studio con la band, ma \u00e8 presente nell'album live \"Who's Got the 10\u00bd?\" e nell'EP live \"Annihilate This Week\". Ha suonato con la band per un periodo molto breve, dalla fine del 1985 fino allo scioglimento nel 1986.\nMartinez \u00e8 anche stato batterista dei Pigmy Love Circus, band rock underground di Los Angeles."}
{"id": "2289758", "revid": "436907", "url": "https://it.wikipedia.org/wiki?curid=2289758", "title": "Jodellavitanonhocapitouncazzo", "text": "Jodellavitanonhocapitouncazzo \u00e8 un singolo del rapper italiano Caparezza, pubblicato nel 2004 come sesto estratto dal secondo album in studio \"Verit\u00e0 supposte\".\nDescrizione.\nIl titolo del brano \u00e8 formato dall'unione tra il termine \u00abjodel\u00bb (dato che il ritornello della canzone \u00e8 una rivisitazione di questa tecnica vocale) e la frase \u00abIo della vita non ho capito un cazzo\u00bb. \u00c8 quella la base del brano, che va a smentire tutti i pezzi precedenti dell'album, dove il cantante critica ironicamente la societ\u00e0 e la cultura italiana. Caparezza fornisce una visione di s\u00e9 stesso umoristica ma nel contempo umana."}
{"id": "2289760", "revid": "22853342", "url": "https://it.wikipedia.org/wiki?curid=2289760", "title": "Coxyde", "text": ""}
{"id": "2289768", "revid": "22853414", "url": "https://it.wikipedia.org/wiki?curid=2289768", "title": "HAM6", "text": ""}
{"id": "2289769", "revid": "729019", "url": "https://it.wikipedia.org/wiki?curid=2289769", "title": "Las Vegas Film Critics Society Award per la migliore sceneggiatura", "text": "Il Las Vegas Film Critics Society Award per la migliore sceneggiatura \u00e8 una categoria di premi assegnata da Las Vegas Film Critics Society, per il miglior sceneggiatore dell'anno. Tra il 1999 e il 2000, il premio \u00e8 stato suddiviso nelle seguenti categorie:\nVincitori e candidati.\nI vincitori sono indicati in grassetto."}
{"id": "2289770", "revid": "22853422", "url": "https://it.wikipedia.org/wiki?curid=2289770", "title": "007 Goldeneye", "text": ""}
{"id": "2289771", "revid": "22853432", "url": "https://it.wikipedia.org/wiki?curid=2289771", "title": "HAM8", "text": ""}
{"id": "2289772", "revid": "22853449", "url": "https://it.wikipedia.org/wiki?curid=2289772", "title": "EHB", "text": ""}
{"id": "2289775", "revid": "486946", "url": "https://it.wikipedia.org/wiki?curid=2289775", "title": "Marshall Sumner", "text": ""}
{"id": "2289778", "revid": "486946", "url": "https://it.wikipedia.org/wiki?curid=2289778", "title": "Acastus Kolya", "text": ""}
{"id": "2289780", "revid": "1494169", "url": "https://it.wikipedia.org/wiki?curid=2289780", "title": "Halling", "text": ""}
{"id": "2289781", "revid": "599013", "url": "https://it.wikipedia.org/wiki?curid=2289781", "title": "Joe Thomas (cestista)", "text": ""}
{"id": "2289783", "revid": "38120", "url": "https://it.wikipedia.org/wiki?curid=2289783", "title": "Jinto", "text": ""}
