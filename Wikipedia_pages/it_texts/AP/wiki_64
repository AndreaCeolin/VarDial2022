{"id": "2337891", "revid": "1124164", "url": "https://it.wikipedia.org/wiki?curid=2337891", "title": "Sant'Anna Metterza", "text": "La Madonna col Bambino e sant'Anna, (o Sant'Anna Metterza), \u00e8 un dipinto, tempera su tavola (175x103 cm), di Masaccio e Masolino da Panicale, databile al 1424-1425 e conservato nella Galleria degli Uffizi di Firenze. L'opera \u00e8 un caposaldo degli studi di Masaccio e Masolino ed uno dei dipinti chiave dei primissimi traguardi del Rinascimento fiorentino.\nStoria.\nLa pala \u00e8 menzionata per la prima volta nella chiesa fiorentina di Sant'Ambrogio, dove Vasari la vide nel 1568 e la assegn\u00f2 a Masaccio. Verso il 1813 entr\u00f2 nelle collezioni della Galleria dell'Accademia, per poi passare, nel 1919, agli Uffizi.\nNel 1940 Roberto Longhi avanz\u00f2 l'ipotesi, gi\u00e0 accennata da Crowe e Cavalcaselle, di due mani diverse, assegnando a Masaccio la Madonna, il Bambino e l'angelo reggicortina vestito di verde cangiante in rosso, mentre la sant'Anna e gli altri angeli, dalle forme pi\u00f9 convenzionali, furono attribuiti a Masolino. Questa posizione venne poi confermata da altri studiosi ed oggi \u00e8 quasi unanimemente riconosciuta. La tavola segnerebbe quindi la pi\u00f9 antica opera pervenutaci frutto della collaborazione dei due artisti (considerando l'incerta datazione della Pala Colonna), che insieme crearono il capolavoro della Cappella Brancacci.\nSi \u00e8 ipotizzato che il committente possa essere stato un certo Nofri d'Agnolo Buonamici, tessitore di drappi, che aveva il patronato dell'altare di Sant'Anna nella chiesa.\nDescrizione.\nIl formato dell'opera \u00e8 inconsueto per l'epoca, poich\u00e9 mancante di predella, cuspidi e pannelli laterali: alcuni hanno ipotizzato che si tratti del pannello centrale di un polittico gi\u00e0 smembrato nel 1568, quando lo vide Vasari, o pi\u00f9 probabilmente di una tavola destinata a un grande ciborio devozionale (Timothy Verdon, 1984).\nLa metterza era una tipologia iconografica dove veniva raffigurata la Madonna col Bambino e sant'Anna \"messa a fare da terza\" o \"medesima terza\", cio\u00e8 dove si evidenziava il rango della santa come terza in ordine di importanza. Si tratta di uno dei modi tradizionali di raffigurare sant'Anna, che a Firenze godeva di particolare devozione dal 1343 quando nella giornata di Sant'Anna (26 luglio) venne scacciato il tirannico Duca d'Atene Gualtieri VI di Brienne.\nTre angeli reggicortina stendono un drappo preziosamente damascato dietro al gruppo sacro, che crea uno sfondo piatto, pi\u00f9 moderno del completo sfondo oro, e che crea un piano intermedio, che ha il potere di proiettare verso lo spettatore le figure, facendole risaltare. In basso si trovano poi due angeli spargi-incenso: le figure angeliche seguono ancora proporzioni di tipo gerarchico, essendo molto pi\u00f9 piccole delle figure sacre. Il gruppo sacro si trova su un trono, che si pu\u00f2 immaginare composto da due gradoni, con in basso una pedana dove si trova un'iscrizione dedicatoria alla Vergine.\nL'iconografia prevedeva che fosse risaltata maggiormente la figura di sant'Anna, madre di Maria e nonna di Cristo, la quale deve tenere tra le gambe la Madonna col Bambino, in un gesto protettivo e confidenziale. Sant'Anna ha qui un'aureola pi\u00f9 grande e con una mano stende la sua protezione sul piccolo infante. Tuttavia l'uso originalissimo della luce nella Vergine e nel Bambino dipinti da Masaccio ha spostato inesorabilmente il centro focale verso le due figure in primo piano, contraddicendo l'iconografia tradizionale.\nSull'aureola di sant'Anna sono iscritte le parole \"Sant'Anna \u00e8 di Nostra Donna fastigio\", mentre su quella della Vergine ed alla base del trono si legge \"Ave Maria Gratia Plena Dominus Tecum [Benedicta Tu]\" (Luca 1,28).\nStile.\nLa Madonna e il Bambino formano un massiccio gruppo di forma ipoteticamente piramidale, con alla base la linea tra le ginocchia divaricate di Maria e le sue braccia, che abbracciano teneramente ma anche con presa salda, il corpo del Bambino creando un semicerchio. Un'altra piramide \u00e8 composta poi dal trono fino alla testa di sant'Anna.\nLa plasticit\u00e0 delle figure della Madonna e del Bambino sono un vero spartiacque tra l'esperienza gotica anteriore e i futuri sviluppi del Rinascimento, dove Masaccio riesce per la prima volta a creare delle figure modellate da un forte chiaroscuro che emergono dal dipinto come se fossero dei rilievi scolpiti, quali solidi blocchi posizionati in uno spazio preciso. Il chiaroscuro ne squadra i volumi e blocca, pietrificandoli, gli energici gesti. Si veda ad esempio la robusta corporatura del bambino, ispirato a un Ercole bambino ancora presente agli Uffizi (con l'interpolazione di un'espressione vivace ispirata alla quotidianit\u00e0 tipica delle opere di Donatello) o l'ovale tridimensionale del volto della Madonna, la cui fisionomia si svincola dalla tradizionale aristocraticit\u00e0 del gotico per creare una ritratto di madre pi\u00f9 viva, presa dalla quotidianit\u00e0 e con un modellato che riflette la conoscenza della reale struttura ossea. La sua espressione \u00e8 concentrata e ferma e sembra sottintendere un pensiero all'ineluttabile destino del figlio che, con un gesto inedito in pittura, regge saldamente con entrambe le mani sulla coscia. Il panneggio del mantello della Vergine \u00e8 in debito evidente con la \"Madonna di Ognissanti\" di Giotto, con la stessa forma e una tecnica simile, confermata da recenti indagini diagnostiche, basata sulla stesura di pi\u00f9 strati di pittura a partire dalle ombreggiature, comune peraltro a gran parte della pittura su tavola.\nLa sant'Anna \u00e8 invece legata ancora a un linguaggio pi\u00f9 medievale, con una luce diffusa pi\u00f9 convenzionale e con un panneggio che cura soprattutto la linea delle pieghe, annullando il volume corporeo e rendendola evanescente: la sua veste rossa, pi\u00f9 che evidenziare le forme di un corpo, si appiattisce diventando un semplice sfondo alla Madonna, la cui leggera rotazione in tralice conferisce una convincente voluminosit\u00e0. Interessante \u00e8 la mano distesa in scorcio, carica di sensibilit\u00e0, che vari studiosi hanno cercato di attribuire a Masaccio, almeno riguardo all'ideazione. In realt\u00e0 alcuni errori, ben visibili nella forma del braccio, evidenziano una fattura non del tutto convincente, che viene quasi sicuramente attribuito a Masolino. Il gesto fu ispirato probabilmente a quello del tondo del \"Redentore\" nella cuspide centrale dell\"'Adorazione dei magi\" di Gentile da Fabriano, autore al quale guardava molto pi\u00f9 Masolino che Masaccio.\nLa luce in Masaccio \u00e8 molto reale, tanto da arrivare ad oscurare in gran parte il volto del Bambino, altro segno inedito che rompe col passato.\nL'angelo di Masaccio si distingue dagli altri per l'asse delle spalle leggermente spostato in scorcio, che crea una maggiore profondit\u00e0 facendolo arretrare. Il suo vestito \u00e8 come \"scolpito\" dagli inattesi toni di rosso e verde, dalla \"spietata immediatezza\"."}
{"id": "2337892", "revid": "223320", "url": "https://it.wikipedia.org/wiki?curid=2337892", "title": "Heart Tango", "text": ""}
{"id": "2337894", "revid": "1645918", "url": "https://it.wikipedia.org/wiki?curid=2337894", "title": "Viktoria Orsi Toth", "text": "Carriera.\nCresciuta a Santeramo in Colle, gioc\u00f2 nelle giovanili della squadra locale, per entrare poi nel giro delle Nazionali giovanili ed entrare a far parte del progetto Club Italia.\nEsord\u00ec in Serie A1 nella stagione 2007-08; ha vestito poi la maglia della Tena Santeramo, ancora in A1, nel 2008-09. Con la compagna di squadra Immacolata Sirressi ha disputato e vinto il Campionato Europeo Juniores del 2008.\nNel 2009-10 gioca in serie B1 nell'Aspav Valenzano. Nell'estate del 2010 scopre il beach volley e col gruppo della nazionale di beach volley disputa un mondiale universitario e un mondiale under 21 dove con la compagna Marta Menegatti conquista la medaglia d'argento.\nNel 2010-11 gioca nell'Asti volley sempre in B1.\nIl 13 settembre 2015 entra nuovamente nella storia del beach volley italiano per aver vinto, insieme a Marta Menegatti, la prima medaglia d'oro in una tappa del World Tour a Sochi (Russia).\nIl 2 agosto 2016 viene trovata positiva al clostebol, risultato confermato dalle controanalisi effettuate al laboratorio CONI di Roma il giorno successivo, venendo cos\u00ec squalificata dai Giochi Olimpici di Rio de Janeiro, al suo posto viene prima convocata Rebecca Perry e quindi Laura Giombini."}
{"id": "2337895", "revid": "1602064", "url": "https://it.wikipedia.org/wiki?curid=2337895", "title": "Fear of a Black Planet", "text": "Fear of a Black Planet \u00e8 il terzo album in studio del gruppo hip hop newyorkese Public Enemy, pubblicato dalla Def Jam/Columbia nel 1990.\nDescrizione.\n\"Fear of a Black Planet\" contiene tematiche ancora pi\u00f9 sbilanciate verso l'organizzazione e il rafforzamento della comunit\u00e0 afro-americana contro i soprusi dei bianchi, denunciando la condizione sociale di inferiorit\u00e0 della comunit\u00e0 nera ai tempi dell'uscita dell'album.\nIl disco debutt\u00f2 alla posizione numero 40 nella classifica \"Billboard 200\" negli Stati Uniti, vendendo un milione di copie nella prima settimana di pubblicazione. Successivamente raggiunse la posizione numero 10 e venne certificato disco di platino dalla RIAA. Alla sua uscita, \"Fear of a Black Planet\" ricevette un generale encomio da parte della critica musicale e da allora \u00e8 considerato uno dei capolavori del genere hip hop. Nel 2003, l'album \u00e8 stato classificato alla posizione numero 300 nella lista dei 500 migliori album di sempre redatta dalla rivista \"Rolling Stone\"; 302\u00aa nell'aggiornamento del 2012 e 176\u00aa nella terza revisione del 2020 della stessa lista.\nNel 2004 la Biblioteca del Congresso degli Stati Uniti d'America ha inserito \"Fear of a Black Planet\" nel National Recording Registry, per alti meriti \"culturali, storici o estetici\".\nAntefatti.\nNel 1988 i Public Enemy avevano pubblicato il loro secondo album \"It Takes a Nation of Millions to Hold Us Back\" con grande successo di pubblico e critica. Le loro dense strutture musicali, fornite dal team produttivo The Bomb Squad, esemplificarono una nuova estetica di produzione nell'hip hop. I controversi e politicamente scorretti testi di Chuck D, includono riferimenti a figure politiche quali Assata Shakur e Nelson Mandela, e agli insegnamenti del leader della Nation of Islam Louis Farrakhan, che intensificarono l'affiliazione del gruppo al nazionalismo nero e allo stesso Farrakhan.\nIl successo di \"It Takes a Nation\" aiut\u00f2 l'ascesa dell'hip hop come forma d'arte riconosciuta e rispettata anche sociopoliticamente e non solo musicalmente, nonostante le critiche dei media.\nNel maggio 1989 Chuck D, Hank Shocklee dei Bomb Squad e il giornalista Bill Stepheny stavano negoziando con varie case discografiche per ottenere un accordo produttivo con una major, il loro obiettivo da quando i Public Enemy erano nati agli inizi degli anni ottanta. Mentre erano nel pieno delle negoziazioni, il membro del gruppo Professor Griff fece alcune dichiarazioni antisemite in un'intervista con il \"The Washington Times\", nella quale dichiar\u00f2 che gli ebrei erano la causa della \"maggior parte della malvagit\u00e0 nel mondo\". Di conseguenza i Public Enemy furono sommersi dalle critiche da parte di mass media, organizzazioni religiose e critici rock \"liberal\", che aggiunsero alle accuse nei confronti della band anche il razzismo, l'omofobia e la misoginia.\nNel mezzo della controversia, Chuck D ricevette un ultimatum da parte di Schocklee e Stepheny che volevano l'immediata estromissione di Griff dal gruppo o l'accordo produttivo sarebbe saltato. Egli licenzi\u00f2 Griff in giugno, ma lo riammise nella band in seguito dopo che Griff neg\u00f2 di essere antisemita e si scus\u00f2 pubblicamente per le sue dichiarazioni. Svariate persone che avevano lavorato con i Public Enemy espressero perplessit\u00e0 sulla leadership di Chuck D all'interno del gruppo e sulle sue abilit\u00e0 come portavoce. Il direttore della Def Jam Bill Adler disse in seguito che le polemiche \"in parte ... alimentarono la scrittura [dell'album]\".\nPer dare un seguito a \"It Takes a Nation of Millions to Hold Us Back\", il gruppo cerc\u00f2 di fare un lavoro pi\u00f9 focalizzato sul tema e di condensare le teorie sul razzismo del dott. Frances Cress Welsing in un album discografico. Secondo Chuck D, questo comport\u00f2 \"dire alla gente che il colore della pelle \u00e8 un problema creato e inventato per trarre vantaggio da persone di varie caratteristiche per il vantaggio di pochi\". Egli ricord\u00f2 il concetto alla base dell'album in un'intervista con \"Billboard\": \u00abVolevamo davvero uscire con un album profondo e complesso ... pi\u00f9 adatto agli alti e bassi di una grande performance sul palco\u00bb. Chuck D cit\u00f2 anche le circostanze commerciali dell'hip hop dell'epoca, che si era velocemente trasformato da un mercato improntato ai singoli a uno pi\u00f9 orientato verso gli album. Nel corso di un'intervista concessa a \"Westword\", egli disse in seguito: \u00abAbbiamo capito l'entit\u00e0 di ci\u00f2 che era un album, quindi abbiamo deciso di creare qualcosa che non solo incarnava lo standard di un album, ma avrebbe resistito alla prova del tempo essendo diverso come suoni e trame\u00bb.\nRegistrazione.\nLe sedute di registrazione per l'album ebbero luogo dal giugno all'ottobre 1989 presso gli studi Greene Street Recording a New York, The Music Palace di West Hempstead, New York, e Spectrum City Studios a Long Island, New York. \"Fear of a Black Planet\" fu prodotto interamente dai The Bomb Squad, intensificando ed espandendo l'uso dei sample musicali e del cosiddetto \"wall of noise\" (muro di rumore) utilizzato nel precedente album del gruppo, \"It Takes a Nation of Millions to Hold Us Back\" (1988).\nImpiegando un metodo eleaborato, i Bomb Squad riconfigurarono e ricontestualizzarono i frammenti sonori pi\u00f9 disparati, mentre espandevano il loro repertorio di campioni traendoli dalla radio o da altre fonti. Secondo Hank Shocklee: \u00abQuando parli del tipo di campionamento fatto dai Public Enemy, abbiamo dovuto setacciare migliaia di dischi per trovare forse cinque buoni pezzi. E quando abbiamo iniziato a mettere insieme quei pezzi, il suono \u00e8 diventato molto pi\u00f9 denso\u00bb. I Bomb Squad utilizzarono diversi apparecchi inclusi una drum machine E-mu SP-1200, un campionatore Akai S900 e un computer Macintosh. Chuck D ricord\u00f2 che il \"95% delle volte sembrava tutto un casino. Ma c'era il 5% di magia che poi salvava tutto\". Shocklee paragon\u00f2 il loro stile produttivo al cinema \"con diversi effetti di luce, velocit\u00e0 della pellicola e altro\", mentre Chuck D paragon\u00f2 il processo creativo a quello di un artista che crea il verde dal giallo e dal blu. Dato che il team di produzione improvvisava i ritmi, gran parte dell'album venne composto sul momento. In un'intervista del 1990, Chuck aggiunse: \u00abCi avviciniamo a ogni disco come se fosse un dipinto. A volte, sulla scheda audio, dobbiamo avere una scheda separata solo per elencare i campioni per ogni traccia. Abbiamo utilizzato circa 150, forse 200 campioni in \"Fear of a Black Planet\"\u00bb.\nDopo la sincronizzazione dei campionamenti, i Bomb Squad iniziarono la sequenza dei brani di quello che all'inizio era un album apparentemente discontinuo, tra dissidi interni. Il missaggio audio si svolse presso lo studio Greene St. Recording e dur\u00f2 fino al febbraio 1990.\nContenuti.\n\"Fear of a Black Planet\" contiene numerosi riferimenti a temi sociali inerenti al razzismo e la presa di coscienza delle comunit\u00e0 nere negli Stati Uniti e nel mondo. Nel suo libro \"Somebody Scream!: Rap Music's Rise to Prominence in the Aftershock of Black Power\" (2009), l'autore Marcus Reeves afferma che il disco: \u00ab\u00c8 tanto un assalto in musica al razzismo in America, quanto una chiamata alle armi affinch\u00e9 tutti i neri si ribellino ad esso\u00bb. Il controverso singolo \"Welcome to the Terrordome\" contiene dei riferimenti all'omicidio del sedicenne Yusef Hawkins e ai disordini di Virginia Beach del 1989, e la risposta di Chuck D ai leader della comunit\u00e0 ebraica che protestavano contro i Public Enemy per le affermazioni antisemite fatte dal membro del gruppo Professor Griff. Chuck D affronta la controversia dal punto di vista di qualcuno al centro dei disordini politici, con critiche ai media e riferimenti alla crocifissione di Ges\u00f9 Cristo: \"\u00abCrucifixion ain't no fiction / So called chosen frozen / Apology made to who ever pleases / Still they got me like Jesus\u00bb\" (\"La crocifissione non \u00e8 una finzione / Agghiacciati i cosiddetti eletti / Scuse fatte a chi si comporta sempre bene / Eppure mi hanno trattato come Ges\u00f9\"). Chuck D \u00e8 anche critico nei confronti dei neri che \"incolpano qualcun altro delle proprie disgrazie o non si prendono le loro responsabilit\u00e0\": \"\u00abEvery brother ain't a brother / 'cause a Black hand squeezed on Malcolm X the man / the shootin of Huey Newton / from the hand of Nig who pulled the trigger\u00bb\" (\"Ciascun fratello non \u00e8 tale / perch\u00e8 una mano nera ha schiacciato l'uomo Malcolm X / l'omicidio di Huey Newton / per mano di un negro che ha premuto il grilletto\"). Il suo lirismo presenta virtuosismi rap vertiginosi e rime interne: \"\u00abLazer, anastasia, maze ya / Ways to blaze your brain and train ya [...] Sad to say I got sold down the river / Still some quiver when I deliver / Never to say I never knew or had a clue / Word was heard, plus hard on the boulevard / Lies, scandalizin', basin' / Traits of hate who's celebratin' wit Satan?\u00bb\" (\"Laser, anestesia, ti confondono / Mezzi per illuminarti la mente e insegnarti [...] Spiacente ma sono di quelli venduti al fiume / C'\u00e8 ancora chi trema quando mi esprimo / Non si pu\u00f2 dire che io non abbia mai capito n\u00e9 avuto un'idea / Il verbo \u00e8 stato ascoltato, duro anche nel viale / Menzogne, scandali, volgarit\u00e0 / Battute odiose chi fa festa con Satana?\"). Tra i molti campionamenti inseriti nella canzone ci sono vari spezzoni di brani di James Brown e una parte di chitarra proveniente da \"Psychedelic Shack\" dei Temptations. John Bush di AllMusic cita la traccia quale \"apice dello stile produttivo dei Bomb Squad e una delle migliori performance rap di Chuck D in assoluto\".\nLa traccia d'apertura, \"Contract on the World Love Jam\", \u00e8 un collage sonoro costituito da campionamenti, scratch, e spezzoni di trasmissioni radiofoniche, interviste e spot pubblicitari registrati da Chuck D. La traccia che fa salire la \"tensione\" introduce la produzione densa e basata sui campionamenti dell'album. Secondo Chuck D, il brano contiene \"circa 45-50 campioni di voci\" che si intrecciano come parte di un collage sonoro assertivo e sottolineano i temi esplorati nelle tracce successive. \"Incident at 66.6 FM\", altro collage che sfocia in \"Welcome to the Terrordome\", contiene estratti da un'intervista radiofonica di Chuck D e allude alla persecuzione da parte dei media dei Public Enemy.\n\"Burn Hollywood Burn\", che include l'apporto dei due ospiti d'eccezione Ice Cube e Big Daddy Kane, critica gli stereotipi verso le persone di colore utilizzati nei film di Hollywood, dove i neri erano chiamati ad interpretare solamente ruoli di camerieri, selvaggi, servi o prostitute, e \"Who Stole the Soul?\" condanna l'industria discografica per lo sfruttamento perpetrato ai danni degli artisti neri.\n\"911 Is a Joke\" \u00e8 una denuncia dell'inefficienza del numero di pronto intervento americano (quando a chiamarlo \u00e8 un nero bisognoso d'aiuto).\n\"Anti-Nigger Machine\" punta il dito contro la brutalit\u00e0 della polizia nei confronti dei neri, definendo le autorit\u00e0 una \"macchina ammazza-negri\".\nIl titolo dell'album stesso e l'omonima title track, \"Fear of a Black Planet\" (\"Paura di un pianeta nero\"), sono un riferimento alla paura dei bianchi di vivere in un pianeta sempre pi\u00f9 popolato da persone di colore, con particolare accento sull'orrore dei razzisti verso le \"coppie miste\". La canzone parla della classificazione razziale e delle origini della paura dei bianchi nei confronti degli afroamericani. Nella canzone, Chuck D afferma che i bianchi non dovrebbero preoccuparsi perch\u00e9 l'uomo primitivo era nero e veniva dall'Africa, quindi \"i bianchi derivano dai neri e non c'\u00e8 bisogno di essere confusi\". Il pezzo include un campionamento vocale del comico e attivista per i diritti civili Dick Gregory che dice: \"\u00abBlack man, black woman, black baby / white man, black woman, black baby?\u00bb\" (\"Uomo nero, donna nera, bambino nero / Uomo bianco, donna nera, bambino nero?\"). Anche il brano \"Pollywanacraka\" tratta delle relazioni interraziali, inclusi i neri che lasciano le loro comunit\u00e0 per andare a sposare delle borghesi bianche, e l'opinione della societ\u00e0 sulla questione: \"\u00abBut this system had no wisdom / The devil split us in pairs / and taught us white is good, black is bad / and black and white is still too bad\u00bb\" (\"Ma questo sistema \u00e8 privo di buonsenso / il diavolo ci ha diviso a coppie / e ci ha insegnato che il bianco \u00e8 buono, il nero \u00e8 cattivo / e il bianco e nero \u00e8 ancora pi\u00f9 cattivo\"). \"Meet the G That Killed Me\" include un linguaggio omofobo e condanna l'omosessualit\u00e0: \"\u00abMan to man / I don't know if they can / From what I know / The parts don't fit\u00bb\" (\"Uomo con uomo / non so se \u00e8 possibile / da quello che so / le parti non combaciano\").\nCanzoni come \"Fight the Power\", con il suo celebre attacco alla figura di Elvis Presley definito \"uno stronzo razzista\", \"Power to the People\", e \"Brothers Gonna Work It Out\" propongono un rifiuto degli stereotipi culturali imposti dai bianchi e auspicano la reazione da parte della comunit\u00e0 nera. Nello specifico \"Fight the Power\" presenta una retorica rivoluzionaria da parte di Chuck D e fu usata dal regista Spike Lee come leitmotif nel suo acclamato film \"Fa' la cosa giusta\" del 1989, che narra delle tensioni razziali nel quartiere di Brooklyn. Lee approcci\u00f2 il gruppo nel 1988 dopo la pubblicazione di \"It Takes a Nation\" con la proposta di incidere una canzone per la colonna sonora del suo film. Chuck D scrisse gran parte di \"Fight the Power\" cercando di adattare a una moderna prospettiva la canzone omonima degli Isley Brothers. Oltre a Elvis nella canzone viene attaccato anche John Wayne, altra icona dell'America bianca. Un testo del genere, che all'epoca sciocc\u00f2 ed offese molti ascoltatori, esprime l'identificazione di Presley con il razzismo \u2014 personalmente o simbolicamente \u2014 e l'idea largamente diffusa tra i neri che Presley, le cui performance musicali e visive dovevano molto a fonti afroamericane, ottenne ingiustamente il riconoscimento culturale e il successo commerciale in gran parte negato ai suoi colleghi neri nel rock and roll. L'attacco a John Wayne invece, fa riferimento alle controverse opinioni personali dell'attore, comprese le osservazioni razziste da lui fatte nel corso di un'intervista rilasciata alla rivista \"Playboy\" nel 1971. \"Fight the Power\" da allora \u00e8 diventata la canzone pi\u00f9 nota del gruppo ed \u00e8 stata nominata una delle migliori canzoni di tutti i tempi da numerose pubblicazioni.\n\"Revolutionary Generation\" celebra la forza e la resistenza delle donne afroamericane con un testo vicino al femminismo, cosa insolita nel mondo dell'hip hop dell'epoca. Il pezzo punta l'indice anche contro il sessismo all'interno della comunit\u00e0 afroamericana e la misoginia insita nella cultura hip hop.\n\"Power to the People\" ha un tempo di approssimativamente 125 battiti al minuto, ritmi veloci di drum machine Roland TR-808, e include elementi di electro-boogie. Affrontando la loro situazione a cavallo degli anni novanta, \"Brothers Gonna Work It Out\" contiene suoni cacofonici e affronta il tema dell'unit\u00e0 tra gli afroamericani, con Chuck D che esorta: \u00abBrothers that try to work it out / They get mad, revolt, revise, realize / They're superbad / Small chance a smart brother's gonna be a victim of his own circumstance\u00bb (\"I fratelli che cercano di mettere le cose a posto / si incazzano, si ribellano, rettificano, capiscono / Sono fortissimi / Poche possibilit\u00e0 che un fratello intelligente possa essere vittima delle proprie circostanze\"). Richard Harrington del \"The Washington Post\" scrisse che brani come \"War at 33\u2153\" e \"Fight the Power\" \"possono sembrare una chiamata alle armi, ma in realt\u00e0 sono una chiamata all'azione politica, un messaggio di presa di coscienza e un'esortazione all'unit\u00e0 sociale\".\n\"Can't Do Nuttin' for Ya Man\" ha un testo che sostiene l'autosufficienza degli afroamericani e denuncia la dipendenza dallo stato sociale assistenziale. Il brano riflette anche l'esperienza diretta di Flavor Flav con suoi conoscenti dei quartieri poveri. Circa l'ispirazione per la canzone egli disse: \u00abEro nella mia Corvette in viaggio da Long Island per il Bronx. Stavo scivolando. Stavo arrostendo. Voglio dire, ero pazzo fumato. E tutti continuavano a chiedermi cose, eppure nessuno voleva darmi niente. Quindi, se qualcuno mi chiedesse qualcosa, direi, \"Yo, non posso fare niente per te amico\". La cosa ha iniziato a girarmi in testa: \"Non posso fare nulla per te amico, um ahh um um ahh\". Cos\u00ec sono andato a raccontarlo a Chuck. Lui mi disse: \"Registra subito quella merda amico!\"\u00bb. Secondo Tom Moon, in entrambe le canzoni dell'album da lui interpretate come rapper principale, Flavour Flav \"ha un tono di sarcasmo che funge da \"pausa\", cruciale nell'economia dell'album, una gradita tregua dall'assalto militante di Chuck D\".\nPubblicazione.\nOriginariamente prevista per l'ottobre 1989, la pubblicazione di \"Fear of a Black Planet\" avvenne il 10 aprile 1990 su etichetta Def Jam Recordings e Columbia Records. Sebbene \"It Takes a Nation\" avesse fatto guadagnare grande visibilit\u00e0 ai Public Enemy presso il pubblico nero e la stampa musicale, molte stazioni radio si rifiutarono di trasmettere i singoli del gruppo a causa dei testi controversi. Questo port\u00f2 il co-fondatore della Def Jam Russell Simmons a cercare tattiche promozionali alternative. Per pubblicizzare \"Fear of a Black Planet\", egli reclut\u00f2 giovani per affligere manifesti, poster e attaccare adesivi della band per le strade, mentre Simmons stesso si incontr\u00f2 con vari DJ di locali notturni e direttori della programmazione nelle radio universitarie per convincerli a trasmettere tracce dell'album come \"Fight the Power\", \"Welcome to the Terrordome\" e \"911 Is a Joke\". Come singoli, i brani furono pubblicati il 4 luglio 1989, nel gennaio 1990, e in aprile, rispettivamente. Due altri singoli uscirono in seguito \u2014 \"Brothers Gonna Work It Out\" in giugno e \"Can't Do Nuttin' for Ya Man\" in ottobre.\nNegli Stati Uniti \"Fear of a Black Planet\" debutt\u00f2 alla posizione numero 40 nella classifica \"Billboard\" Top Pop Albums. Raggiunse la quarta posizione in Gran Bretagna restando in classifica per dieci settimane, mentre in Canada, l'album raggiunse la posizione numero 15. Nel luglio 1990, il disco aveva venduto 1.5 milioni di copie negli Stati Uniti, dove alla fine raggiunse il decimo posto in classifica.\nLe polemiche suscitate dai singoli \"Fight the Power\" e \"Welcome to the Terrordome\" aiutarono \"Fear of a Black Planet\" a superare le vendite dei due precedenti album del gruppo, \"Yo! Bum Rush the Show\" e \"It Takes a Nation of Million to Hold Us Back\". L'album contribu\u00ec all'esplosione commerciale della musica hip hop negli anni novanta, nonostante i limitati passaggi radiofonici. Il successo del disco rese i Public Enemy gli artisti di punta della Def Jam Recordings all'epoca. In un articolo del dicembre 1990 apparso sul \"Chicago Sun-Times\", lo scrittore Michael Corcoran discusse del successo commerciale dei Public Enemy facendo notare che \"pi\u00f9 della met\u00e0 dei 2 milioni di fan che hanno comprato [\"Fear of a Black Planet\"] sono bianchi\"."}
{"id": "2337897", "revid": "36426", "url": "https://it.wikipedia.org/wiki?curid=2337897", "title": "Sant'Anna metterza", "text": ""}
{"id": "2337907", "revid": "298171", "url": "https://it.wikipedia.org/wiki?curid=2337907", "title": "Oxygene 7\u201313", "text": ""}
{"id": "2337910", "revid": "121675055", "url": "https://it.wikipedia.org/wiki?curid=2337910", "title": "Naval Group", "text": "Naval Group, fino al giugno 2017 chiamata DCNS (in precedenza sigla di \"Direction des Constructions Navales Services\"), \u00e8 un gruppo industriale francese e uno dei principali costruttori navali europei a operare sul mercato mondiale dei sistemi di difesa. A partire dalla seconda guerra mondiale, le navi militari francesi vengono progettate e costruite dalla Direzione delle costruzioni navali (Direction des Constructions Navales - DCN), che successivamente \u00e8 stata incorporata nella Delegazione generale per l'armamento (D\u00e9l\u00e9gation G\u00e9n\u00e9rale pour l'armement - DGA).\nDal 2000 DCN \u00e8 sotto la diretta responsabilit\u00e0 del ministro della difesa e non pi\u00f9 sotto la DGA e dal 2002 DCN con Thales ha istituito la societ\u00e0 Armaris che detiene il 50% di Horizon Sas, l'agenzia di sviluppo per il progetto comune italo/francese delle fregate Classe Orizzonte e il 50% di EuroSysNav SAS, il principale contraente per il sistema di combattimento delle Orizzonte, compreso il VLS Sylver.\nIl 29 marzo 2007, DCN e Thales hanno concluso un accordo navale con il governo francese, consolidando la loro attivit\u00e0 in Francia. In base all'accordo DCN \u00e8 diventato l'unico azionista di Armaris e contemporaneamente, la Thales ha acquisito una partecipazione del 25% in DCN insieme con il governo francese, che mantenuto il 75% di quota di partecipazione. Dal 4 aprile 2007 la nuova denominazione della societ\u00e0 \u00e8 DCNS (Direction des Constructions Navales Services).\nNel 2015, insieme a Microsoft, avvia il progetto Natick.\nIl 28 giugno 2017 DCNS cambia nome in Naval Group.\nProdotti.\nAlcune navi e sottomarini prodotti da Naval Group"}
{"id": "2337911", "revid": "2219808", "url": "https://it.wikipedia.org/wiki?curid=2337911", "title": "Tiche (Siracusa)", "text": "Tiche (Tyche, o Ticha) \u00e8 una delle circoscrizioni pi\u00f9 importanti e storiche della citt\u00e0 greca di Siracusa. Era infatti un quartiere residenziale dell'antica polis. Il suo nome che in greco antico significa fortuna, deriva per Cicerone dalla presenza di un tempio dedicato alla dea Fortuna, e di questo ne parlava anche Diodoro. Si trovava non lontano dalle Latomie dei Cappuccini della confinante Akradina.\nSecondo Diodoro fu fortificata inizialmente nel 463 a.C. (le fortificazioni sono definite \"mura di Gelone\"). Oltre a Tiche e ad Akradina, esisteva anche il quartiere Neapolis e il nucleo pi\u00f9 antico dell'isola di Ortigia.\nAttualmente \u00e8 la sesta circoscrizione cittadina in cui \u00e8 suddivisa la citt\u00e0 di Siracusa, e che oltre al quartiere omonimo moderno, ingloba anche i quartieri di Santa Panagia e di Scala Greca. Situata nella zona nord-est, le tracce storiche sono quasi interamente coperte dalle costruzioni moderne, fatta eccezione per l'area archeologica ubicata tra il viale Tica e il viale Santa Panagia, una delle pochissime in citt\u00e0 rimaste \"vergini\". Recentemente, durante i lavori di realizzazione del parcheggio di un nuovo supermercato, \u00e8 riemersa una necropoli di epoca greca."}
{"id": "2337913", "revid": "59976", "url": "https://it.wikipedia.org/wiki?curid=2337913", "title": "DCN", "text": ""}
{"id": "2337915", "revid": "1714247", "url": "https://it.wikipedia.org/wiki?curid=2337915", "title": "Discografia di Jean-Michel Jarre", "text": ""}
{"id": "2337920", "revid": "23478078", "url": "https://it.wikipedia.org/wiki?curid=2337920", "title": "Horizon SAS", "text": ""}
{"id": "2337922", "revid": "729019", "url": "https://it.wikipedia.org/wiki?curid=2337922", "title": "Castello di Cu\u00e9llar", "text": "Il castello di Cu\u00e9llar \u00e8 un castello costruito nella citt\u00e0 di Cu\u00e9llar, nella provincia di Segovia, nella comunit\u00e0 autonoma di Castiglia e Le\u00f3n (Spagna). Dal 1931 \u00e8 protetto secondo la legge come \"Bien de Inter\u00e9s Cultural\" (Bene di Interesse Culturale) dal Ministero della Cultura spagnolo.\nStoria.\n\u00c8 stato costruito con una miscela di stili architettonici in un periodo dal secolo XI al secolo XVII, in particolare negli stili mud\u00e9jar, gotico e rinascimentale.\nTra i suoi proprietari nel corso della storia si ricordano \u00c1lvaro de Luna de Beltr\u00e1n de la Cueva.\nPerfettamente conservato, oltre che come attrazione turistica viene usato come sede per una scuola professionale e dell'artigianato."}
{"id": "2337926", "revid": "599013", "url": "https://it.wikipedia.org/wiki?curid=2337926", "title": "Isabella Zilio", "text": "Gioca nel ruolo di libero nel River Volley Piacenza.\nCarriera.\nIsabella Zilio comincia a giocare a pallavolo nel 1997 nella squadra dell'Unione Sportiva Sarmeola, in Serie B1. Dopo tre stagioni passa nel Volley Club Padova, sempre nella stessa categoria.\nNella stagione 2001-02, viene ingaggiata dal Volley Vicenza, dove gioca nella squadra che partecipa al campionato di Serie B2, collezionando anche qualche presenza in prima squadra, in Serie A1: dalla stagione 2002-03 entra stabilmente nella formazione titolare nel massimo campionato italiano. Nel 2004 ottiene le sue uniche convocazioni in nazionale, disputando il Trofeo Valle d'Aosta, dove vince la medaglia d'argento.\nNella stagione 2005-06 passa al Giannino Pieralisi Volley di Jesi, dove resta per tre annate, senza riportare alcuna vittoria. Nella stagione 2007-08 lascia l'Italia per andare a giocare nel campionato spagnolo, nel club del Club Atl\u00e9tico Voleibol Murcia 2005 dove vince uno scudetto, una coppa della Regina ed una supercoppa spagnola. Per il campionato 2008-09 torna a Jesi, con la quale si aggiudica la Challange Cup.\nNella stagione 2009-10 torna nuovamente a Vicenza, che disputa il campionato di Serie A2; la stagione successiva, sempre nella stessa divisione, passa alla Pallavolo Pontecagnano Faiano dove resta per due annate.\nNella stagione 2012-13 viene ingaggiata dal River Volley Piacenza con cui vince la Coppa Italia e lo scudetto."}
{"id": "2337934", "revid": "599", "url": "https://it.wikipedia.org/wiki?curid=2337934", "title": "Simplicio di Cilicia", "text": ""}
{"id": "2337936", "revid": "6923", "url": "https://it.wikipedia.org/wiki?curid=2337936", "title": "Madonna del solletico", "text": "La Madonna Casini (\"Madonna col Bambino\"), detta anche Madonna del solletico, di Masaccio, \u00e8 una tempera su tavola di dimensioni molto piccole (24,50x18,20\u00a0cm), conservata agli Uffizi di Firenze e databile al 1426-1427.\nStoria.\nLa piccola tavola doveva essere quasi certamente un dipinto per la devozione privata appartenuto al cardinale di origine senese, giurista e canonista, Antonio Casini, il cui stemma \u00e8 dipinto sul retro della tavola (d'oro, alla fascia di nero caricata di una crocetta di rosso, e accompagnata da sei stelle a otto punte d'azzurro, ordinate in cinta). La presenza del cappello cardinalizio sullo stemma ha fatto pensare a una datazione concomitante o comunque posteriore alla sua nomina, avvenuta il 26 maggio 1426. Il cardinale, personaggio colto e raffinato, amico di Branda Castiglione (committente di Masolino e forse dello stesso Masaccio) era in contatto con vari umanisti ed \u00e8 probabile che avesse scelto il pittore fiorentino dopo la partenza di Masolino per l'Ungheria.\nLe vicende antiche dell'opera sono ignote. Fu scoperta nel 1947 da Rodolfo Siviero che la riport\u00f2 in Italia tra i capolavori trafugati dai tedeschi durante la seconda guerra mondiale, esposta nella collezione Loeser a Palazzo Vecchio venne di nuovo rubata nel 1971 e ancora una volta ritrovata da Siviero due anni dopo. Dal 1988 \u00e8 agli Uffizi.\nIl primo ad attribuire l'opera a Masaccio fu Roberto Longhi nel 1950, avvicinandola per stile a un'altra opera di committenza privata, il Desco da parto, dove pure \u00e8 presente un bambino dai tratti paffuti e vivaci. Non tutti gli altri studiosi accolsero l'ipotesi di Longhi, ma dopo la pubblicazione del catalogo di Berti su Masaccio (1954), gli studiosi contemporanei hanno pienamente accettato l'attribuzione.\nDescrizione.\nL'iconografia \u00e8 piuttosto insolita, sicuramente legata a una committenza privata e quindi meno esposta a critiche e obiezioni. La Madonna regge in braccio il Bambino in fasce e con la destra lo benedice alzando due dita, ma il gesto si tramuta in un gesto pi\u00f9 familiare, forse di solletico, che fa ridere il Figliuolo e gli fa afferrare il polso della madre con le manine. Lo sfondo \u00e8 uno strato d'oro, sul quale risaltano le aureole finemente incise.\nIl volto di Maria \u00e8 comunque serio, come imponeva allora l'iconografia, poich\u00e9 sottintendeva alla consapevolezza della sorte tragica del figlio.\nUn elemento particolare \u00e8 il pendente di corallo rosso al collo del Bambino, rivoltato di lato nel gioco. Esso \u00e8 un amuleto di valore apotropaico di origine antichissima ed ancora oggi diffuso come dono ai neonati: nel campo della pittura rinascimentale si vede anche, ad esempio, nella \"Madonna di Senigallia\" e nella \"Pala di Brera\" di Piero della Francesca. Secondo la tradizione pagana i rametti appuntiti infilzavano il malocchio lanciato per invidia, mentre per i cristiani il suo colore rosso ricordava il sangue di Cristo, usato gi\u00e0 nel medioevo per i reliquiari della Croce. Il corallo assumeva cos\u00ec la valenza di simbolo della doppia natura di Cristo, umana e divina.\nStile.\nNonostante il piatto sfondo oro, di retaggio medievale, il gruppo della Madonna col Bambino \u00e8 costruito in maniera innovativa, ruotato di tre quarti e decentrato, tanto da suggerire un'idea di movimento di passaggio del gruppo. Se esistono precedenti trecenteschi per il volto di tre quarti della Vergine, non si conosce altra opera anteriore con una tale rotazione delle spalle, che d\u00e0 alla composizione un effetto estremamente naturale.\nLa luce \u00e8 di tipo naturale, stesa secondo lo stile tradizionale, ma illumina alcune parti lasciandone altre sorprendentemente in ombra, come i volti dei protagonisti. Tipica dello stile di Masaccio \u00e8 poi la mano sinistra della Vergine, appena sbozzata ma estremamente espressiva, che tiene saldamente il peso del figlio.\nLe due aureole sono rappresentate ancora in maniera piatta, non in prospettiva, ma il fatto che si incastrino l'una nell'altra suggerisce l'idea di piani spaziali diversi.\nIl manto della Vergine \u00e8 dotato di un particolare spessore, grazie al risalto dell'orlo dorato (con caratteri pseudo-cufici), che piegandosi aderisce al volume del suo corpo.\nLa ricchezza di particolari, cos\u00ec diversamente dall'essenzialit\u00e0 della Cappella Brancacci, \u00e8 legata al piccolo formato ed alla destinazione privata dell'opera, che doveva essere fruita con una lenta contemplazione ravvicinata."}
{"id": "2337938", "revid": "18323", "url": "https://it.wikipedia.org/wiki?curid=2337938", "title": "Enrico Letta", "text": "\u00c8 stato europarlamentare dal 2004 al 2006 nel gruppo liberaldemocratico, dal 2001 al 2015 \u00e8 deputato per la Margherita e, in seguito, per il PD, Ministro per le politiche comunitarie tra il 1998 e il 1999 durante il Governo D'Alema I, quindi Ministro dell'industria, del commercio e dell'artigianato durante i Governi D'Alema II e Amato II dal 1999 al 2001 e Sottosegretario di Stato alla Presidenza del Consiglio dei ministri durante il Governo Prodi II dal 2006 al 2008. Presidente del Consiglio dei ministri della Repubblica Italiana tra il 2013 e il 2014, il 14 febbraio 2014 rassegna le proprie dimissioni a seguito della sfiducia votata il giorno precedente dalla Direzione Nazionale del Partito Democratico.\nDue mesi dopo le elezioni politiche del febbraio 2013, dove non \u00e8 stata raggiunta una netta maggioranza in Parlamento, \u00e8 stato nominato Presidente del Consiglio dei ministri e forma il primo governo di grande coalizione. Il suo governo ha cercato di promuovere la ripresa economica ottenendo un accordo di finanziamento dall'Unione europea per alleviare la disoccupazione giovanile, e abolire anche il finanziamento statale dei partiti politici, qualcosa che \u00e8 stato visto come un momento di svolta per la politica italiana che per anni era dipesa dai fondi pubblici. Ha anche affrontato le prime fasi della crisi europea dei migranti, compreso il naufragio pi\u00f9 mortale nella storia recente del Mar Mediterraneo; in risposta, Letta ha implementato l'operazione Mare nostrum per pattugliare i confini marittimi e salvare i migranti. Nel novembre 2013, il leader del PdL Silvio Berlusconi ha tentato di ritirare l'appoggio del suo partito al governo, al fine di realizzare un cambio di presidente del Consiglio; in risposta, tutti i ministri di centrodestra del Gabinetto hanno scelto di lasciare il PdL e formare un nuovo partito, affermando di voler continuare a sostenere Letta. Si \u00e8 dimesso dopo un anno da premier, a seguito di un voto di sfiducia da parte della dirigenza del PD, venendo succeduto da Matteo Renzi.\nIl 9 giugno 2015 rinuncia al seggio in Parlamento per dedicarsi all'insegnamento universitario. \nDal 1\u00ba settembre 2015 fino a marzo 2021 ha diretto la Scuola di affari internazionali dell'Istituto di studi politici di Parigi.\nNel marzo 2021, in seguito alle dimissioni di Nicola Zingaretti da segretario del PD, viene indicato, da molti esponenti di spicco del partito, come successore alla segreteria del partito. Tornato in Italia per accettare la candidatura, il 14 marzo l'assemblea nazionale lo elegge segretario nazionale del Partito Democratico.\nIl 4 ottobre 2021 viene eletto deputato del Partito Democratico alle elezioni suppletive nel collegio Toscana 12, con il 49,9% delle preferenze.\nBiografia.\nLa famiglia di Letta \u00e8 originaria della Marsica, in provincia dell'Aquila, dove il nonno di Enrico, Vincenzo Letta \u2014 nativo di Aielli (paese del quale fu anche podest\u00e0) e sopravvissuto al terremoto della Marsica del 1915 \u2014 esercit\u00f2 per decenni la professione di avvocato.\nNato a Pisa in Toscana, in una famiglia numerosa, figlio di Anna Banchi, di origini sassaresi e toscane, e del matematico Giorgio Letta, che insegna all'Universit\u00e0 di Pisa. Ha un fratello, Vincenzo (1971), ed \u00e8 nipote del politico di centro-destra Gianni Letta, uno dei principali collaboratori e stretto consigliere di Silvio Berlusconi e di conseguenza cugino del figlio di questi, l'amministratore delegato di Medusa Film Giampaolo Letta. \u00c8 altres\u00ec nipote della Vicepresidente della Croce Rossa italiana Maria Teresa Letta e dell'archeologo e docente di storia romana presso l'Universit\u00e0 di Pisa (come il padre) Cesare Letta. Inoltre vanta una parentela acquisita, da parte materna, con Antonio Gramsci (1891\u20131937), politico, politologo e filosofo, uno dei fondatori del Partito Comunista d'Italia, di cui fu esponente di primo piano e segretario dal 1924 al 1927.\nDopo aver trascorso parte dell'infanzia a Strasburgo, frequenta la scuola dell'obbligo. Completa gli studi di scuola superiore a Pisa, dove frequenta il liceo classico Galileo Galilei e fin dalla quarta ginnasiale partecipa alle attivit\u00e0 del Movimento Studenti di Azione Cattolica. Si laurea in scienze politiche (indirizzo politico-internazionale) all'Universit\u00e0 di Pisa nel 1994 con la votazione di 110 e lode. Consegue il diploma di perfezionamento (equivalente al dottorato di ricerca, in base alla legge n. 41/1987) in Diritto delle Comunit\u00e0 Europee presso la Scuola Superiore Sant'Anna di Pisa.\n\u00c8 stato professore a contratto presso l'Universit\u00e0 Carlo Cattaneo tra il 2001 e il 2003, presso la Scuola Superiore Sant'Anna di Pisa nel 2003 e presso l'\u00c9cole des hautes \u00e9tudes commerciales di Parigi nel 2004.\nVita privata.\nSi \u00e8 sposato la prima volta a 24 anni, ma dopo 6 anni di matrimonio ha divorziato. Successivamente si \u00e8 risposato in seconde nozze con la giornalista del \"Corriere della Sera\" Gianna Fregonara, con la quale ha avuto tre figli: Giacomo, Lorenzo e Francesco. Ha vissuto a Parigi.\n\u00c8 un tifoso appassionato del Milan, oltre che amante della lettura, apprezzando scrittori come Santo Piazzese, Marcello Fois, Gianrico Carofiglio.\nCarriera politica.\nGli inizi dalla DC alla Margherita.\nIncomincia la sua carriera politica nella Democrazia Cristiana (DC), divenendo presidente dei Giovani Democristiani Europei tra il 1991 e il 1995, dove ha usato la sua presidenza per contribuire a rafforzare i legami a lungo termine tra una variet\u00e0 di partiti centristi in Europa e da allora \u00e8 rimasto un convinto sostenitore dell'Unione europea.\nDurante il governo Ciampi, tra il 1993 e il 1994, ha lavorato come Capo di Gabinetto alla Farnesina sotto il ministro Beniamino Andreatta, con cui Letta aveva gi\u00e0 collaborato nell'associazione no-profit Agenzia di ricerche e legislazione.\nAgli inizi del 1994, con lo scioglimento della DC, aderisce alla rinascita del Partito Popolare Italiano di Mino Martinazzoli, dove alle elezioni politiche di qull'anno viene candidato nel collegio uninominale di Pisa per la Camera dei deputati, per la coalizione Patto per l'Italia, ma viene sconfitto dal candidato dei Progressisti in quota Verdi Mauro Paissan, ottenendo solo il 13,2% dei voti e non risultando eletto. \nVicesegretario del PPI e Ministro de L'Ulivo.\nDopo aver servito come segretario generale del Comitato Euro del Ministero del Tesoro nel biennio '96-'97, \u00e8 diventato vicesegretario del Partito Popolare Italiano assieme a Dario Franceschini nel 1997 sotto la segreteria di Franco Marini. Successivamente nel 1998, con la nascita del primo governo presieduto da Massimo D'Alema, abbandona il ruolo di vicesegretario del PPI a novembre, e viene nominato ministro per le politiche comunitarie, diventando con i suoi 32 anni il pi\u00f9 giovane ministro della storia della Repubblica Italiana, primato detenuto fino ad allora da Giulio Andreotti a 35 anni, ma superato da Giorgia Meloni, Ministro per la giovent\u00f9 nel 2008 con i suoi 31 anni.\nIl 22 dicembre 1999 Letta diventa Ministro dell'industria, del commercio e dell'artigianato nel secondo governo D'Alema, e 5 mesi pi\u00f9 tardi, il 26 aprile 2000, oltre a venire confermato in quel ruolo nel secondo governo Amato, diventa anche Ministro del commercio con l'estero.\nAlle elezioni politiche del 2001 viene eletto per la prima volta alla Camera dei deputati, tra le liste proporzionali nella circoscrizione Piemonte 1 de La Margherita, una lista elettorale centrista con Francesco Rutelli a capo, alla quale ader\u00ec il Partito Popolare Italiano (PPI). L'anno successivo nel 2002, il PPI conflu\u00ec ne La Margherita come partito, con Rinnovamento Italiano di Lamberto Dini e I Democratici di Arturo Parisi, dove Letta fu nominato responsabile nazionale per l'economia fino al 2004.\nEuroparlamentare e consigliere di Romano Prodi.\nAlle elezioni europee del 2004 viene candidato, ed eletto, al Parlamento europeo per la lista \"Uniti nell'Ulivo\" come capolista nella circoscrizione nord-orientale, ricevendo 176.000 preferenze. Dopo essersi dimesso da deputato (dove gli subentra Mauro Maria Marino), si \u00e8 iscritto al gruppo europarlamentare dei liberal democratici dell'ALDE, dove \u00e8 stato membro della Commissione per i problemi economici e monetari; della Commissione temporanea sulle sfide e i mezzi finanziari dell'Unione allargata nel periodo 2007-2013; della Delegazione per le relazioni con i Paesi del Maghreb e l'Unione del Maghreb arabo (compresa la Libia).\nRicandidato e rieletto deputato alla Camera due anni dopo, alle politiche del 2006 tra le liste de L'Ulivo nella circoscrizione Lombardia 1, dove alle consultazioni politiche la coalizione di centro-sinistra L'Unione guidata da Romano Prodi ne esce vittoriosa, seppur con un risultato risicato, abbandona l'incarico di europarlamentare per accettare quello di deputato nazionale. Successivamente con la nascita del secondo governo presieduto da Prodi, viene indicato come Sottosegretario di Stato alla Presidenza del Consiglio dei ministri con le funzioni di Segretario del Consiglio dei ministri nel secondo governo Prodi, giurando il 17 maggio 2006 nelle mani del neo-presidente della Repubblica Giorgio Napolitano e succedendo allo zio Gianni Letta. Nel ruolo di Segretario del Consiglio dei ministri, divenne il pi\u00f9 stretto consigliere del Presidente del Consiglio Romano Prodi, diventando uno dei politici pi\u00f9 influenti all'interno del governo.\nNascita e Primarie del PD nel 2007.\nDal 23 maggio 2007 \u00e8 uno dei 45 membri del Comitato Nazionale del Partito Democratico che riunisce i leader delle componenti del futuro partito. Il 24 luglio 2007 annuncia la sua candidatura alle primarie per la scelta del segreteria del PD. Ma, anzich\u00e9 una conferenza stampa o un'intervista su un quotidiano, tramite un video postato su YouTube (uno strumento innovativo per quei tempi), cercando cos\u00ec di presentarsi come un candidato \"giovane\" per queste primarie. In seguito ha dichiarato:\nLa sua candidatura raccoglie il sostegno di varie personalit\u00e0 e gruppi del centrosinistra:\nNella votazione del 14 ottobre, riesce a raccogliere 391.775 voti, equivalente all'11% dei voti espressi, superando cos\u00ec i tre candidati indipendenti (Jacopo Schettini Gherardini, Pier Giorgio Gawronski e Mario Adinolfi) e piazzandosi terzo alle spalle di Rosy Bindi e Walter Veltroni, con quest'ultimo che viene eletto il primo segretario PD col 75,82% dei voti. Dopo la vittoria di Veltroni alle primarie, viene nominato da quest'ultimo Responsabile nazionale del Lavoro nella Segreteria nazionale del PD.\nMinistro ombra del Partito Democratico.\nCon la caduta del governo Prodi e la prematura fine della XV legislatura nel 2008, s'indicono nuove elezioni politiche, dove viene rieletto per la terza volta alla Camera, nella circoscrizione Lombardia 2 tra le file del Partito Democratico. L'8 maggio l'incarico di Sottosegretario di Stato alla Presidenza del Consiglio passa allo zio Gianni, a causa della vittoria del centro-destra alle politiche di quell'anno e Silvio Berlusconi, che ha guidato la coalizione nominato Presidente del Consiglio.\nTra le principali proposte di legge che ha presentato nella XVI legislatura (2008-2013), quella sull'abolizione dei vitalizi dei parlamentari. Primo firmatario, insieme con Guglielmo Vaccaro, della legge n. 238/2010 - Incentivi fiscali per il rientro dei lavoratori in Italia rientrante nel progetto \"Controesodo - Talenti in movimento\".\nDal 9 maggio 2008 al 24 febbraio 2009 e stato un membro del cosiddetto governo ombra del Partito Democratico, con l'incarico corrispondente a quello del Ministro del lavoro, della salute e delle politiche sociali.\nIl 24 febbraio 2009 Dario Franceschini (gi\u00e0 vicesegretario del PD), appena nominato segretario del PD dopo le dimissioni di Veltroni dalla segreteria nazionale, dopo l'esito negativo alle regionali sarde, lo nomina Presidente nazionale del Forum Welfare del PD.\nVicesegretario del Partito Democratico.\nAlle elezioni primarie del PD nel 2009 sostiene la mozione di Pier Luigi Bersani, ex ministro dello sviluppo economico nel secondo governo Prodi, che risulter\u00e0 vincente con il 53% dei voti, e il 7 novembre 2009 viene eletto dall'Assemblea vicesegretario nazionale del PD.\nNel giugno 2010 Letta ha organizzato a Verona una riunione di tre giorni, durante la quale ha incontrato imprenditori e dirigenti di spicco della Lega Nord, il pi\u00f9 grande partito del Veneto e della Lombardia orientale. Un sondaggio di opinione tra i democratici del settentrione, pubblicato durante il \"Nord Camp\", ha mostrato che erano pi\u00f9 interessati a un'alleanza con la Lega Nord rispetto a Il popolo della libert\u00e0 di Silvio Berlusconi. Letta \u00e8 stato elogiato sia da Roberto Maroni sia da Umberto Bossi.\nL'8 gennaio 2013 la Direzione nazionale del PD candida Letta alla Camera dei deputati come capolista della lista PD nelle circoscrizioni Marche e Campania in vista delle elezioni politiche italiane del 2013. A marzo, in seguito alle elezioni, insieme con molti altri colleghi del Parlamento, aderisce al progetto \"Riparte il futuro\", firmando la petizione che ha lo scopo di revisionare la legge anti-corruzione, modificando la norma sullo scambio elettorale politico-mafioso (ex art. 416-ter del codice penale) entro i primi cento giorni di attivit\u00e0 parlamentare.\nIl 20 aprile 2013, contemporaneamente alla effettivit\u00e0 delle dimissioni di Bersani da segretario del PD a causa dell'esito fallimentare delle candidature a Presidente della Repubblica di Franco Marini e Romano Prodi, durante le elezioni del presidente della Repubblica Italiana del 2013, tutta la segreteria del PD, e quindi anche Letta che era vicesegretario, rassegna le dimissioni dai propri incarichi nel partito.\nPresidente del Consiglio dei ministri.\nIl Presidente della Repubblica Giorgio Napolitano, appena rieletto e dopo le consultazioni con i presidenti di Camera, Senato e le forze politiche, conferisce a Enrico Letta l'incarico di formare un nuovo governo il 24 aprile 2013, incarico che accetta con riserva. Dopo un rapido giro di consultazioni nella giornata del 25 aprile, il successivo 27 aprile scioglie positivamente la riserva e forma il 62\u00ba governo della Repubblica Italiana, che il 28 aprile pronuncia il giuramento davanti al Presidente della Repubblica. Diventato a 46 anni e 8 mesi uno dei Presidenti del Consiglio pi\u00f9 giovani nella storia della Repubblica Italiana, il governo \u00e8 composto da esponenti di Partito Democratico, Il Popolo della Libert\u00e0, Unione di Centro e Scelta Civica, formato da 21 ministri, di cui sette donne, con un'et\u00e0 media di 54 anni.\nDurante la cerimonia del giuramento, un uomo ha sparato colpi di arma da fuoco davanti a Palazzo Chigi e ha ferito due Carabinieri. L'aggressore, Luigi Preiti, \u00e8 stato fermato e arrestato; dichiar\u00f2 di voler uccidere i politici o almeno di colpire un \"simbolo della politica\" e di essere stato costretto dalla disperazione di essere disoccupato e recentemente divorziato.\nIl 29 aprile ottiene la fiducia dalla Camera dei deputati con 453 voti favorevoli su 623 votanti, 153 contrari e 17 astenuti. Il giorno successivo ha ottenuto la fiducia anche dal Senato della Repubblica con 233 s\u00ec, 59 no e 18 astenuti. Per il suo primo intervento da Presidente del Consiglio davanti ai due rami del Parlamento italiano, Letta si rivolge, oltre che ai parlamentari, anche agli elettori, sottolineando \"la necessit\u00e0 di ripristinare la decenza, la sobriet\u00e0, scrupolo, il senso dell'onore e del servizio e infine la banalit\u00e0 della gestione del buon padre di famiglia\"; ha anche sostenuto una riduzione dei costi della politica.\nIl suo governo si caratterizza come il primo governo di larghe intese della storia della Repubblica Italiana, in quanto comprende esponenti di due delle tre principali forze politiche (centro-sinistra e centro-destra) che si contrapponevano prima delle elezioni. Il suo stretto rapporto con lo zio Gianni, uno dei consiglieri pi\u00f9 fidati di Berlusconi, \u00e8 stato percepito come un modo per superare l'aspra ostilit\u00e0 tra le due fazioni opposte. In particolare, la stessa carica di vicepresidente del Consiglio dei ministri \u00e8 stata affidata al segretario politico del Popolo della Libert\u00e0 Angelino Alfano.\nTensioni di governo col PdL.\nIl 28 settembre 2013, i cinque ministri del Popolo della Libert\u00e0 (PdL) si sono dimessi su ordine del loro leader Silvio Berlusconi, prendendo come pretesto la decisione di posticipare il decreto che impediva l'aumento dell'IVA dal 21% al 22%, aprendo di fatto cos\u00ec una crisi di governo. Il giorno seguente, Letta si reca al Palazzo Quirinale dal Presidente della Repubblica Napolitano per fare il punto della situazione e per discutere delle alternative possibili. In precedenza il Presidente della Repubblica aveva sottolineato che avrebbe sciolto le camere solo se non ci fossero state alternative possibili.\nTuttavia, nei giorni successivi, decine di esponenti del PdL si prepararono a sfidare Berlusconi e votare la fiducia al governo, spingendo quest'ultimo ad annunciare che avrebbe appoggiato il Presidente del Consiglio. Il 2 ottobre si \u00e8 votato per la fiducia: in mattinata si \u00e8 votato presso il Senato, nel pomeriggio alla Camera. Al Senato ha ottenuto 235 voti favorevoli e 70 contrari, mentre alla Camera 435 favorevoli e 162 contrari, ottenendo quindi la piena fiducia da parte del Parlamento.\nIl 27 novembre il Senato approva il ddl di Stabilit\u00e0 con 162 voti favorevoli (Partito Democratico, Nuovo Centrodestra, Scelta Civica) e 115 contrari (Movimento 5 Stelle, Forza Italia, Sinistra Ecologia Libert\u00e0, Fratelli d'Italia). Ci\u00f2 comporta, dunque, sia l'approvazione della legge finanziaria da parte del Senato sia la composizione di una nuova maggioranza di Governo dopo l'uscita di Forza Italia, anche a seguito della votazione della decadenza dalla carica di senatore di Berlusconi avvenuta in quello stesso giorno.\nIn seguito alle dimissioni dal Governo del ministro delle politiche agricole alimentari e forestali Nunzia De Girolamo, dal 27 gennaio assume la carica \"ad interim\".\nDimissioni forzate.\nL'8 dicembre, il sindaco di Firenze Matteo Renzi ha vinto con 2/3 dei voti le elezioni primarie del Partito Democratico di quell'anno, scatenando subito le voci sulla possibilit\u00e0 di rimuovere Letta (nonostante quest'ultimo avesse ribadito che \u00ab\"con Renzi lavoreremo insieme, con spirito di squadra\"\u00bb) e sostituirlo come nuovo Presidente del Consiglio. Il 17 gennaio 2014, mentre era in onda sul programma televisivo \"Le invasioni barbariche\" su LA7, intervistato da Daria Bignardi sulle tensioni tra lui e Letta, Renzi ha lanciato l'hashtag #\"enricostaisereno\" per rassicurare il suo collega di partito di non tramare nulla contro di lui.\nTuttavia, la crescente critica alla lentezza della riforma economica italiana lasci\u00f2 Letta sempre pi\u00f9 isolato, anche all'interno del suo stesso partito. Il 13 febbraio 2014 la Direzione nazionale del Partito Democratico, su impulso del neo-segretario Renzi, ormai in rivalit\u00e0 con Letta, ha votato largamente a favore per le dimissioni di Letta, con 136 voti favorevoli, 16 contrari e due astensioni, per fare spazio a un nuovo esecutivo guidato dallo stesso Renzi. Il giorno seguente, Letta rassegna le proprie dimissioni al Presidente della Repubblica, restando in carica per il disbrigo degli affari correnti fino al 22 febbraio.\nPolitiche economiche.\nLetta si \u00e8 occupato di affrontare una grave crisi socio-economica causata dalla Grande Recessione e dalla successiva crisi del debito sovrano europeo. Nel 2013, uno dei maggiori problemi del Paese era l'enorme disoccupazione giovanile, valutata intorno al 40%. Per affrontare questo problema, il 14 giugno promuove un vertice a quattro a Palazzo Chigi con i ministri dell'economia, delle finanze e del lavoro di Italia, Germania, Francia e Spagna sul tema per organizzare politiche europee comuni per ridurre la disoccupazione giovanile. Dopo poche settimane, durante una conferenza stampa al termine del Consiglio dell'Unione europea a Bruxelles, Letta ha annunciato che sarebbero stati ricevuti dall'Italia 1,5 miliardi di euro dai fondi europei per combattere la disoccupazione giovanile.\nIl 31 maggio il Consiglio dei ministri ha approvato un disegno di legge per abolire il finanziamento pubblico ai partiti politici, che era ampiamente considerato una rivoluzione per la politica e i partiti politici italiani, che dipendevano profondamente dai fondi pubblici. Il 4 giugno Letta, assieme al suo ministro dello sviluppo economico Flavio Zanonato e al suo ministro dell'ambiente Andrea Orlando, ha annunciato l'amministrazione controllata dell'ILVA, una delle pi\u00f9 grandi aziende siderurgiche d'Europa, per una durata di 36 mesi, affidandone la gestione a Enrico Bondi.\nIl 15 giugno il suo governo emana il cosiddetto \"\"Decreto del fare\", provvedimento finalizzato ad assumere politiche per il rilancio dell'economia. Il decreto \u00e8 stato successivamente approvato dal Parlamento italiano tra luglio e agosto con voto di fiducia. La riforma \u00e8 stata duramente criticata dal Movimento 5 Stelle. Il 29 agosto il suo governo ha abolito l'IMU, introdotta dal governo Monti, sia per le abitazioni principali sia per gli edifici adibiti al settore agricolo.\nImmigrazione.\nA seguito delle guerre civili libiche e siriane, uno dei principali problemi affrontati da Letta una volta diventato Presidente del Consiglio nel 2013 sono stati gli alti livelli di immigrazione illegale in Italia.\nIl 3 ottobre 2013, un'imbarcazione che trasportava migranti dalla Libia in Italia \u00e8 affondata al largo dell'isola di Lampedusa. \u00c8 stato riferito che la barca era salpata da Misurata, in Libia, ma che molti dei migranti provenivano da Eritrea, Somalia e Ghana. Una risposta di emergenza che ha coinvolto la Guardia Costiera italiana ha portato al salvataggio di 155 sopravvissuti. Il 12 ottobre \u00e8 stato riferito che il bilancio delle vittime confermato dopo la perquisizione della barca era di 359, ma che altri corpi erano ancora dispersi; una cifra di \"pi\u00f9 di 360\"\" morti \u00e8 stata successivamente segnalata, diventando il naufragio pi\u00f9 mortale avvenuto nel Mar Mediterraneo.\nDopo la tragedia di Lampedusa, Letta ha deciso di rafforzare il pattugliamento nazionale del canale siciliano autorizzando l'operazione Mare nostrum, un'operazione militare e umanitaria il cui scopo era fornire soccorso ai migranti. Questa operazione aveva due scopi principali: salvaguardare la vita in mare e combattere il traffico illegale di migranti. L'operazione ha portato in Europa almeno 150\u00a0000 migranti, principalmente dall'Africa e dal Medio Oriente. L'operazione si \u00e8 conclusa pochi mesi dopo la fine del suo mandato, il 31 ottobre 2014.\nPolitica estera.\nPolitico fortemente filo-europeista, durante il suo governo ha stretto rapporti con gli altri importanti leader europei come la cancelliera tedesca Angela Merkel, che \u00e8 stata il primo leader straniero che ha incontrato, pochi giorni dopo il suo giuramento, il 30 aprile. Letta costru\u00ec anche un rapporto affettuoso con il presidente della Repubblica francese Fran\u00e7ois Hollande, con il quale condivideva una visione comune sulle politiche di austerit\u00e0, ritenute obsolete per affrontare la crisi economica del debito sovrano europeo; Letta e Hollande hanno spesso sottolineato la necessit\u00e0 di aumentare la spesa pubblica negli investimenti.\nIl 17 e 18 giugno partecipa al G8 del 2013 a Lough Erne in Irlanda del Nord. Durante il summit, Letta ha avuto il suo primo incontro bilaterale con il Presidente degli Stati Uniti d'America Barack Obama. Il 17 ottobre Letta \u00e8 stato invitato alla Casa Bianca dal presidente Obama, il quale si \u00e8 dichiarato molto colpito dal primo ministro italiano e dal suo piano di riforme.\nIl 5 e il 6 settembre Letta partecipa al G20 del 2013 di San Pietroburgo. Il summit si \u00e8 concentrato sulle conseguenze della guerra civile siriana, dove Letta ha sostenuto per una risoluzione diplomatica della crisi promossa dalle Nazioni Unite. Suo sherpa e consigliere economico \u00e8 Fabrizio Pagani. Il 25 settembre, durante il suo discorso davanti all'Assemblea generale delle Nazioni Unite, Letta ha chiesto una profonda riforma del Consiglio di sicurezza dell'ONU.\nDopo la presidenza del Consiglio.\nIl 9 giugno 2015 presenta le dimissioni da deputato alla Camera, dopo aver votato contro alla nuova legge elettorale proposta dal PD e il suo segretario Renzi: l\"Italicum\", il cui incarico cessa definitivamente il 23 luglio. Nel contempo non rinnova la tessera del PD. Nello stesso anno, su sua iniziativa, viene fondata la Scuola di Politiche (SdP), promossa dall'Agenzia di ricerche e legislazione (AREL).\nNell'aprile 2015 si trasferisce a Parigi per insegnare nella Grande \u00e9cole Sciences Po Paris (\"Institut d'\u00e9tudes politiques\"), dove tiene un corso su Europa e populismi. Dal 1\u00ba settembre dirige l\"\u00c9cole d'affaires internationales\" (PSIA - Scuola di affari internazionali) dello stesso istituto. Con Sciences Po ha inoltre svolto periodi di ricerca e insegnamento presso l'Universit\u00e0 della Tecnologia di Sydney e la Scuola di Politica e Strategia Globali dell'Universit\u00e0 della California, San Diego.\nNel 2016 sotto l'egida dell'Istituto Jacques Delors (un think tank europeo fondato vent\u2019anni prima dall\u2019ex presidente della Commissione europea Jacques Delors, guidato in passato anche da Tommaso Padoa-Schioppa), di cui \u00e8 stato nominato presidente, ha lanciato una scuola di politiche centrata sui temi europei, l'Acad\u00e9mie Notre Europe.\nA marzo 2017, davanti a Lucia Annunziata durante \"In mezz\u2019ora\", dichiara la sua intenzione di voto a favore di Andrea Orlando, ministro della giustizia ed esponente dell\u2019area socialdemocratica del PD, alle imminenti primarie per scegliere il nuovo segretario, spiegando che Orlando \u00ab\"\u00e8 stato l\u2019unico che ha dato dimostrazione del fatto che il PD non pu\u00f2 essere da un\u2019altra parte, il PD non pu\u00f2 che essere in piazza insieme alle bandiere europee\"\u00bb. Nello stesso anno, intervistato da \"Il Giornale\", afferma che non intende pi\u00f9 tornare a fare politica attiva. Successivamente ad ottobre 2017 entra a far parte del nuovo \"Comit\u00e8 Action Publique 2022\", una Commissione pubblica per la riforma dello Stato e della Pubblica Amministrazione in Francia che dipende dal governo di \u00c9douard Philippe e che \u00e8 stata fortemente voluta dal presidente Emmanuel Macron.\nNel marzo 2019, in seguito alla vittoria di Nicola Zingaretti alle elezioni primarie del Partito Democratico, che divenne segretario del PD, annuncia che riprender\u00e0 la tessera del partito dopo quattro anni. Nello stesso anno, Letta ha anche fatto parte del comitato consultivo dell'annuale Rapporto sullo sviluppo umano del Programma delle Nazioni Unite per lo sviluppo (UNDP), co-presieduto da Thomas Piketty e Tharman Shanmugaratnam.\nSegretario del Partito Democratico.\nElezione e insediamento al Nazareno.\nIn seguito all'annuncio di Nicola Zingaretti di dimettersi dalla carica di segretario del Partito Democratico, viene menzionato il suo nome come possibile successore. Inizialmente lui rifiuta, anche per via dell'incarico universitario a Parigi. Ma dopo che molti esponenti di spicco del PD, tra cui lo stesso Zingaretti, il suo vicesegretario Andrea Orlando, l'ex Presidente del Consiglio Paolo Gentiloni, l'ex segretario del PD Dario Franceschini e il presidente della Regione Emilia-Romagna Stefano Bonaccini, hanno pubblicamente chiesto a Letta di diventare il nuovo segretario, ci ripensa, torna a Roma l'11 marzo 2021 e accetta ufficialmente il successivo 12 marzo, spiegando che \"per amore della politica e passione per i valori democratici\".\nIl 14 marzo viene eletto segretario del Partito Democratico dall'Assemblea nazionale con 860 voti a favore, 2 contrari e 4 astenuti. Durante il suo discorso per insediarsi, ha rivendicato il sostegno e la partecipazione al governo Draghi, e ha indicato di voler ricostruire la coalizione di centro-sinistra dialogando con Liberi e Uguali, Azione, Italia Viva e +Europa, per formare un'alleanza con il Movimento 5 Stelle. Successivamente rilancia in modo ancora pi\u00f9 netto la necessit\u00e0 di un'alleanza con i 5 Stelle per sconfiggere la destra, soprattutto in vista delle elezioni amministrative.\nIl 17 marzo Letta ha nominato come vicesegretari del PD Giuseppe Provenzano, ministro per il Sud e la coesione territoriale nel governo Conte II, e Irene Tinagli, eurodeputata che presiede la Commissione per i problemi economici e monetari al Parlamento europeo, con quest'ultima che svolger\u00e0 le funzioni di vicaria.\nIl 18 marzo forma la sua segreteria, composta da otto uomini e otto donne, aggiungendo i suoi vicesegretari Tinagli e Provenzano, nominando tra i quali: l'ex CT della nazionale di pallavolo maschile Mauro Berruto, esponenti del governo Conte bis Antonio Misiani, Sandra Zampa e Francesco Boccia (quest'ultimo vicino a Letta) e persone esterne alla politica come il docente alla LUMSA ed ex commissario all'AgCom Antonio Nicita e l'ex segretario nazionale di Confartigianato Imprese Cesare Fumagalli.\nRitorno alla Camera nel collegio di Siena.\nIl 14 luglio 2021, dopo che Pier Carlo Padoan ha lasciato vacante il collegio uninominale di Siena alla Camera il 4 novembre 2020 per entrare nel cda dell'UniCredit (e diventarne presidente), annuncia che si candider\u00e0 nelle elezioni suppletive di Siena che si terranno in autunno, dopo settimane che circolava la notizia di una sua possibile candidatura a Siena, dichiarando alla direzione del PD di Siena che \u00ab\"C\u2019\u00e8 una missione nazionale: dobbiamo vincere per dare un messaggio forte alla Toscana e al paese e per avere un segretario in Parlamento dove i nostri gruppi parlamentari sono usciti falcidiati dal disastro delle elezioni del 2018 e dalle fughe successive\"\u00bb. Alle elezioni suppletive, il principale avversario di Letta sar\u00e0 Tommaso Marrocchesi Marzi, candidato del centro-destra molto radicato nel territorio ed espressione dell\u2019imprenditoria vinicola della regione. Secondo alcuni giornali, l\u2019obiettivo di Letta, in caso della sua elezione alla Camera, \u00e8 quello di gestire in maniera pi\u00f9 ravvicinata i gruppi parlamentari del suo partito. A sostenerlo, oltre al PD, saranno anche il Movimento 5 Stelle, Articolo Uno, Sinistra Italiana, Italia Viva, Europa Verde e PSI.\nRisulta eletto alla Camera dei Deputati con 33.391 voti pari al 49,92% staccando di 12 punti lo sfidante del centro-destra. Alla Camera dei Deputati entra il 6 ottobre, facendo parte della 3\u00aa Commissione Affari Esteri.\nPosizioni e idee politiche.\nRitiene importante una \"tech tax\" a livello europeo ed \u00e8 fortemente contrario ai paradisi fiscali, ritenendo che sia \u201cinsopportabile\u201d la loro presenza in Europa e che bisognerebbe \u201cfare in modo che non esistano pi\u00f9\u201d.\nSi ritiene favorevole alla riduzione delle tasse sul lavoro (cuneo fiscale) e al salario minimo.\n\u00c8 favorevole allo ius soli, al suicidio assistito e a delle misure di contrasto e prevenzione dell\u2019omofobia.\nPropone un modello economico basato sulla condivisione prevedendo la partecipazione dei lavoratori agli utili e alle decisioni delle grandi aziende, ricevendo gratuitamente e in condizioni di favore azioni di tali aziende. Si era espresso gi\u00e0 in precedenza a favore di questo tipo di compartecipazione, proponendo di sperimentarla su poste italiane.\nRiguardo alle politiche migratorie, ritiene che il recupero in mare di chi scientemente cerca di raggiungere le coste italiane con mezzi di fortuna sia \u201cun dovere del nostro Paese\u201d.\nSi dichiara inoltre a favore del superamento del patto di stabilit\u00e0 europeo, \"la necessit\u00e0 cio\u00e8 di non ritornare alle regole ferree su debito e deficit\", sostituendolo con un \"patto di stabilit\u00e0 verde e sociale\".\nSi dichiara a favore delle quote rosa, sostenendo che in Italia vi sia un problema di genere, non solo nelle quote dei gruppi ma anche negli incarichi monocratici, a causa di meccanismi di selezione che tenderebbero a favorire figure maschili.\nPolitiche giovanili e sociali.\nRiguardo alle politiche giovanili, propone l\u2019Erasmus obbligatorio per gli studenti universitari e l\u2019estensione del voto delle elezioni politiche a partire dall\u2019et\u00e0 di 16 anni \u00ab\"per allargare il peso dei giovani nella societ\u00e0\"\u00bb. Propone anche, attraverso l\u2019aumento dell\u2019imposta di successione per le eredit\u00e0 superiori ai 5 milioni di euro, la creazione di una \"\"dote\" di 10.000 euro da consegnare ai diciottenni meno abbienti, per sostenere spese legate alla formazione, all\u2019istruzione, alla casa, all\u2019affitto o per avviare un\u2019impresa.\nAncor prima della nascita del governo Conte II tra Partito Democratico e Movimento 5 Stelle (M5S), si \u00e8 dichiarato a favore di misure meramente assistenzialistiche come il reddito di cittadinanza (proposta bandiera del M5S), che ritiene \"fa parte del Dna del centro-sinistra\"\". Ma precisando che, rifacendosi alla frase espressa precedentemente dal M5S e il suo leader Luigi Di Maio: \"\"La povert\u00e0 non \u00e8 stata abolita, ma il reddito \u00e8 un primo passo per affrontare un grave problema\"\".\nRiforme costituzionali.\nFortemente contrario al cosiddetto gruppo misto presente in parlamento durante una legislatura, ritenendo che sia \"\"un paradiso per chi lascia il proprio gruppo\" e che \"la politica si fa con i gruppi parlamentari che si sono presentati alle elezioni\"\". Sostiene l'introduzione di una legge che favorisca la democrazia interna ai partiti politici, in attuazione dell'art. 49 della Costituzione. \u00c8 contrario alle leggi elettorali Porcellum e Rosatellum, e sostiene l\u2019introduzione della sfiducia costruttiva.\nNella primavera del 2016 si \u00e8 espresso a favore della riforma costituzionale Renzi-Boschi proposta dal governo Renzi.\nRiguardo al referendum costituzionale del 2020 sulla riduzione del numero dei parlamentari, annunci\u00f2 di schierarsi per il S\u00ec, ritenendo che \u00ab\"per le attivit\u00e0 che si svolgono alla Camera, 630 deputati sono troppi. 400 fanno benissimo il lavoro che la Camera deve svolgere\"\u00bb e che sia il primo passo per superare il bicameralismo perfetto.\nControversie.\nInchiesta Lusi.\nNel gennaio 2012 l'ex tesoriere della Margherita Luigi Lusi, iscritto nel registro degli indagati per aver sottratto, secondo la procura di Roma, ingenti somme di denaro dalle casse del partito, ha sostenuto che parte di tali soldi sia andata a diversi appartenenti al partito, tra i quali Enrico Letta.\nIncarichi in societ\u00e0 estere.\nA luglio 2021 ha attirato a s\u00e9 critiche da parte della stampa per aver rivestito incarichi in societ\u00e0 estere come \"Tojoy\" (che si definisce \"acceleratore per le imprese che vogliono entrare nel mercato cinese\") e \"Publics\" (la cui controllata Qorvis cura da circa vent'anni l'immagine della monarchia saudita).\nIncarichi associativi.\nDal luglio 2016 Letta diventa presidente del comitato scientifico della fondazione Aristide Merloni, incarico conferitogli per il triennio 2016-19.\nLetta \u00e8 segretario generale dell'Arel - Agenzia di ricerche e legislazione, fondata da Beniamino Andreatta, nonch\u00e9 fondatore delle associazioni Trecentosessanta e VeDr\u00f2. Dal 2015 \u00e8 membro della Commissione Trilaterale ed \u00e8 stato membro del comitato esecutivo e vicepresidente dell'Aspen Institute Italia.\nDal 2016 \u00e8 presidente dell'Istituto Jacques Delors.\nIncarichi parlamentari.\nCamera dei deputati.\nXIV legislatura:\nXV legislatura:\nXVI legislatura:\nXVII legislatura:\nXVIII legislatura:"}
{"id": "2337940", "revid": "36426", "url": "https://it.wikipedia.org/wiki?curid=2337940", "title": "Madonna del Solletico", "text": ""}
{"id": "2337944", "revid": "23478542", "url": "https://it.wikipedia.org/wiki?curid=2337944", "title": "3 d.C.", "text": ""}
{"id": "2337945", "revid": "357738", "url": "https://it.wikipedia.org/wiki?curid=2337945", "title": "Effetto probabilistico", "text": ""}
{"id": "2337946", "revid": "357738", "url": "https://it.wikipedia.org/wiki?curid=2337946", "title": "Effetto stocastico", "text": ""}
{"id": "2337950", "revid": "36426", "url": "https://it.wikipedia.org/wiki?curid=2337950", "title": "Cufici", "text": ""}
{"id": "2337952", "revid": "1573940", "url": "https://it.wikipedia.org/wiki?curid=2337952", "title": "Ptychopteromorpha", "text": " \nPtychopteromorpha , \u00e8 un infraordine di insetti dell'ordine dei Ditteri, sottordine Nematoceri. Morfologicamente sono insetti simili ai Tipulomorfi.\nSistematica e filogenesi.\nI Ptychopteromorpha comprendono due famiglie di non facile inquadramento sistematico e filogenetico, Tanyderidae e Ptychopteridae. Entrambe le famiglie sono state in passato inserite in differenti schemi, sia pure sostenendo in sostanza la reciproca relazione. Alla luce dei pi\u00f9 recenti lavori, tuttavia, \u00e8 incerto sia l'assemblaggio dell'infraordine sia la sua collocazione nell'albero filogenetico.\n (1973) colloc\u00f2 entrambe le famiglie nell'infraordine degli Psychodomorpha, mettendo in evidenza una relazione filogenetica fra Tanyderidae e Ptychopteridae che formavano un clade monofiletico divergente da quello degli Psychodidae.\n \"et al.\" (1974), basandosi su criteri evoluzionistici e morfologici, piazzavano invece entrambe le famiglie all'interno dei Tipulomorpha nella superfamiglia Tipulidea. Va tuttavia messo in evidenza che l'albero sistematico di trattava i Tipulomorfi come un vasto raggruppamento contrapposto a quello dei Bibionomorpha e comprendente, oltre i Tipulomorpha \"sensu stricto\", anche una parte degli attuali Psychodomorpha e l'insieme degli attuali Culicomorpha\n (1989) e (1995) supportarono l'affinit\u00e0 filogenetica fra Tanyderidae e Ptychopteridae, ma a differenza di correlarono i Ptychopteromorpha all'infraordine dei Culicomorpha.\nNel complesso, pur inquadrando il gruppo in posizioni differenti nell'albero filogenetico, si \u00e8 finora riscontrata una sostanziale convergenza nel ritenere monofiletico l'infraordine dei Ptychopteromorpha e composto dalle suddette famiglie, come confermano i ricorrenti schemi tassonomici basati sugli esami filogenetici su base morfologica o molecolare degli anni novanta. Tuttavia, \"et al.\" (2008) formulano un differente inquadramento, secondo il quale i Ptychoteridae rappresentano una delle linee divergenti pi\u00f9 primitive e l'unico compreso nell'infraordine Ptychopteromorpha, mentre i Tanyderidae risulterebbero correlati agli Psychodidae e andrebbero perci\u00f2 inquadrati fra gli Psychodomorpha.\nLa proposta di \"et al.\" attualmente non trova ancora pieno sostegno e gli schemi tassonomici adottati si rifanno per lo pi\u00f9 agli studi filogenetici precedenti."}
{"id": "2337956", "revid": "1543377", "url": "https://it.wikipedia.org/wiki?curid=2337956", "title": "Joseph Derenbourg", "text": "Biografia.\nJoseph Derenburg nacque a Magonza. Figlio di un avvocato di religione israelita, frequent\u00f2 la scuola rabbinica a Magonza e le universit\u00e0 di Giessen e di Bonn, dove apprese la lingua araba sotto la guida di Gustav Freytag. Si trasfer\u00ec in Francia nel 1838; nel 1843 ottenne la cittadinanza francese e francesizz\u00f2 il cognome in \"Derenbourg\". \nFu professore di lingua ebraica alla \"\u00c9cole pratique des hautes \u00e9tudes\" di Parigi, pubblic\u00f2 testi nelle lingue araba ed ebraica e collabor\u00f2 al \"Corpus inscriptionum semiticarum\", la raccolta di iscrizioni semitiche. Fece conoscere Saadia Gaon e ne tradusse le opere dall'ebraico e dall'arabo. \nAnche suo figlio Hartwig (1844-1908) fu un importante orientalista."}
{"id": "2337959", "revid": "762947", "url": "https://it.wikipedia.org/wiki?curid=2337959", "title": "Francis Lopez", "text": "Biografia.\n1916-1939 - l'infanzia e la giovinezza.\nLopez nacque per caso a Montb\u00e9liard a causa della guerra. Egli era infatti un basco autentico per origine e in virt\u00f9 del tempo passato in quei luoghi nel corso dell'infanzia e dell'adolescenza. La famiglia di suo padre, Francisco L\u00f2pez (nato in Per\u00f9, a Lima nel 1889, ma poi trasferitosi in Francia a Hendaye, per esercitare la professione di dentista) era emigrata in Per\u00f9 come avevano fatto molti baschi nel XIX secolo. Sua madre, Berta-Ena Jambreau, era nata anch'essa in Sud America a Buenos Aires. Figlia di baschi originari di Hendaye, ella torn\u00f2 con la sua famiglia in quella citt\u00e0 dopo la morte di suo padre. Li incontr\u00f2 il suo futuro marito. Francis Lopez, che aveva perduto il padre all'et\u00e0 di cinque anni, dopo aver seguito gli studi al liceo di Pau, and\u00f2 a Parigi per iniziare gli studi di medicina per divenire dentista come il padre. Buon pianista dilettante, egli suonava la sera in alcuni ritrovi notturni del quartiere latino allo scopo di pagarsi gli studi ma senza ambizioni di carriera musicale.\n1939-1945 - il debutto nel mondo della canzone.\nAvendo optato per la nazionalit\u00e0 francese (era nato in Francia ma da genitori stranieri) Francis Lopez venne chiamato a prestare servizio militare nel settembre del 1939, alla vigilia della seconda guerra mondiale. Alla vigilia della festivit\u00e0 del Natale compose le sue prime canzoni. Ferito nel 1940, e ritornato alla vita civile, apr\u00ec uno studio di dentista a Parigi continuando comunque a comporre delle canzoni la sera dopo il lavoro. Nella comunit\u00e0 basca della capitale Francis Lopez conobbe il cantante Andr\u00e9 Dassary che lavorava con il direttore d'orchestra e arrangiatore Raymond Legrand. Nel 1942 egli ottiene un grande successo con quattro sue canzoni interpretate dall'orchestra di Raymond Legrand: \"le Rat des villes et le rat des champs\", \"Perrette\", \"Jim\" e \"Refrain sauvage\", e quest'ultimo titolo ottiene addirittura il Grand Prix du disque. Da quel momento in poi Francis Lopez passer\u00e0 di successo in successo con interpreti prestigiosi come Lucienne Delyle, L\u00e9o Marjane, Maurice Chevalier, Tino Rossi ma pi\u00f9 di tutti Georges Gu\u00e9tary, all'epoca debuttante nel variet\u00e0. Al successo di Gu\u00e9tary concorsero canzoni come \"Caballero\", \"Robin des Bois\", \"A Honolulu\", che erano canticchiate da tutti.\n1945-1970 - il successo.\nAlla fine del 1945, Francis Lopez, gi\u00e0 noto come compositore di canzoni di successo, decise di scrivere la sua prima operetta, \"La Belle de Cadix\", su libretto di Raymond Vincy. Il protagonista fu un cantante pressoch\u00e9 sconosciuto, Luis Mariano. Lo spettacolo, messo in scena in poco tempo, venne programmato al \"Casino Montparnasse\" il 22 dicembre 1945. Erano state previste una cinquantina di repliche ma lo spettacolo rimase in cartellone per circa due anni. \"La Belle de Cadix\" segna l'inizio della collaborazione di un trio, formato da Raymond Vincy, Francis Lopez e Luis Mariano, che avrebbe dominato l'operetta per oltre venti anni. Nel 1955 va in scena al Grand Th\u00e9\u00e2tre di Ginevra.\nDopo il successo della prima operetta, Francis Lopez si lanci\u00f2 nella composizione di un'opera pi\u00f9 ambiziosa dal punto di vista musicale. Nacque cos\u00ec \"Andalousie\", presentata alla \"Ga\u00eet\u00e9 Lyrique\" il 25 ottobre 1947, ancora con Luis Mariano nel ruolo del protagonista.\nLa notoriet\u00e0 di Francis Lopez era ormai divenuta enorme ed egli componeva operette su operette, su libretti di Raymond Vincy (generalmente solo, ma qualche volta in collaborazione con altri scrittori), ad un ritmo di circa due per anno, alcune sul tipo della commedia musicale (\"Quatre jours \u00e0 Paris\", 1948; \"Monsieur Bourgogne\", 1949), ed altre sul genere delle opere di gran spettacolo che raggiunsero il punto pi\u00f9 elevato con \"Pour Don Carlos\", nel 1950, con Georges Gu\u00e9tary. Segu\u00ec poi \"Le Chanteur de Mexico\", nel 1951, con Luis Mariano. \nCon \"Le Chanteur de Mexico\" messa in scena al Th\u00e9\u00e2tre du Ch\u00e2telet (cos\u00ec come \"Pour Don Carlos\"), Francis Lopez, che allora aveva 35 anni, raggiunse il massimo della gloria. Nel corso di una dozzina d'anni raggiunger\u00e0 il trionfo: \"La Route Fleurie\" \u00e0 l\"ABC\" (1952), con Georges Gu\u00e9tary, Bourvil e Annie Cordy; \"\u00c0 la Jama\u00efque\" al teatro \"Porte-Saint-Martin\" (1954), con Jeanne Sourza e Christian Selva; \"La Toison d'Or\", allo Ch\u00e2telet (1954), con Andr\u00e9 Dassary; \"M\u00e9diterran\u00e9e\", ancora allo Ch\u00e2telet (1955), prima operetta interpretata da Tino Rossi; \"T\u00eate de Linotte\" \u00e0 l'ABC (1957), con Annie Cordy e Jean Richard.\nGli anni sessanta saranno meno brillanti. La moda era ormai rivolta allo \u00ab y\u00e9y\u00e9 \u00bb, pi\u00f9 ritmico che melodico, che si impose nei teatri di variet\u00e0. Francis Lopez fece qualche concessione alla nuova moda ed introdusse il \u00ab twist \u00bb nelle sue nuove operette (\"Visa pour l'amour\", con Luis Mariano e Annie Cordy, nel 1961, e soprattutto \"Le Temps des guitares\", scritta nel 1963 per Tino Rossi, dove l'influenza dei nuovi ritmi \u00e8 ancora pi\u00f9 sensibile ed egli fa appello ad una cantante della nuova generazione (Josy Andrieu). L'operetta da grande spettacolo non viene comunque abbandonata. Maurice Lamy, successore di Maurice Lehmann a capo dello Ch\u00e2telet, commissiona \"Le Prince de Madrid\", messa in scena nel marzo 1967 con Luis Mariano, che rimarr\u00e0 in cartellone per due anni. Nel maggio 1968, scomparse Raymond Vincy, il collaboratore di tanti successi. Per il nuovo spettacolo che doveva andare in scena allo Ch\u00e2telet nel dicembre 1969, \"La Caravelle d'Or\", egli si rivolse a Jean Valmy per il libretto ed a Jacques Plante per i testi delle canzoni. A causa di una malattia, Luis Mariano dovette abbandonare le scene dopo appena qualche settimana di rappresentazioni, morendo poi a Parigi il 14 luglio 1970. Dei componenti del trio che aveva fatto la fortuna dell'operetta francese negli anni cinquanta (Francis Lopez, Raymond Vincy e Luis Mariano) rimaneva soltanto il compositore. Tuttavia il suo successo non si spegne; in provincia, Rudy Hirigoyen porta al trionfo \"Viva Napoli\" nel 1969, prima di una ripresa, coronata da successo, a Parigi al \"Th\u00e9\u00e2tre Mogador\", nel settembre 1970.\n1970-1994 - le difficolt\u00e0.\nAgli inizi degli anni '70, l'operetta era indiscutibilmente in crisi, a seguito dell'ascesa del rock ed al fatto che, fra le nuove generazioni si andava imponendo la commedia musicale americana. Il teatro \"Ga\u00eet\u00e9-Lyrique\" venne chiuso, il \"Mogador\" cerc\u00f2 nuove forme di spettacolo e lo Ch\u00e2telet era sull'orlo del fallimento dopo la morte di Marcel Lamy. Per evitare la chiusura venne chiesto a Francis Lopez di assumere la direzione del Teatro. Vista l'urgenza decise di mettere in scena \"Gipsy\", un'operetta rappresentata a Lilla nel dicembre del 1971, affidata ad un debuttante come Jos\u00e9 Todaro. A partire dal febbraio 1972, verr\u00e0 rappresentata per pi\u00f9 di 600 volte allo Ch\u00e2telet sotto la direzione orchestrale di Andr\u00e9 Martial. \"Les Trois Mousquetaires\", \u00ab operetta western \u00bb con libretto liberamente tratto dall'omonima opera di Alexandre Dumas, verr\u00e0 messa in scena subito dopo, nel febbraio 1974, con il tenore Mario Brunini, che morr\u00e0 di l\u00ec a breve. \"Volga\", messa in scena allo Ch\u00e2telet nel novembre 1976 con Jos\u00e9 Todaro e Maria Candido sar\u00e0 l'ultima operetta a grande spettacolo di Francis Lopez. Essa terr\u00e0 il cartellone per diciannove mesi anche se Lopez, in disaccordo con la societ\u00e0 concessionaria del teatro Ch\u00e2telet, aveva abbandonato la direzione dello stesso. Nel 1979, la citt\u00e0 di Parigi decise di assumere in proprio la gestione del Teatro riportandolo alla tradizione del XIX secolo con il nome di \"Th\u00e9\u00e2tre Musical de Paris\", trasformandolo in una sala da concerti.\nPoich\u00e9 il \"Th\u00e9\u00e2tre Mogador\" aveva subito una simile sorte, Francis Lopez non pot\u00e9 pi\u00f9 mettere in scena operette di grande spettacolo. Si dovette accontentare di sale pi\u00f9 piccole come \"Renaissance\", \"Elys\u00e9e-Montmartre\", \"Eldorado\", senza buca per l'orchestra. Ormai i cantanti sono accompagnati soltanto da qualche strumento, realizzato con il sintetizzatore. Qualche volta si fa ricorso ad un semplice nastro magnetico. Si \u00e8 molto lontani dalle ricche orchestrazioni di un Jacques-Henry Rys o di un Paul Bonneau. Con le piccole scene senza macchinari, la messa in scena \u00e8 pi\u00f9 ridotta. Tuttavia Francis Lopez non rinuncia: il catalogo delle sue opere dal 1979 al 1994, conta su una ventina di titoli, al ritmo medio di un'operetta ogni anno, ma non hanno pi\u00f9 l'eco della sua gloria passata. \u00c8 difficile sapere del resto quale \u00e8 la parte esatta di Francis Lopez nella spartizione musicale della maggior parte delle produzioni dell'ultimo periodo della sua carriera, di numerose \"arie addizionali\" scritte da sua moglie Anja e poi da suo figlio Rodrigo, ed introdotte regolarmente nelle operette che firma negli anni 1980. Per i ruoli da protagonista delle sue ultime opere, Francis Lopez impegna G\u00e9sip L\u00e9gitimus alla direzione artistica e richiamata gli artisti che hanno portato al successo le sue operette negli anni 50, ovvero Georges Gu\u00e9tary, Rudy Hirigoyen, Maria Candido e Josy Andrieu notevolmente invecchiati. A questi aggiunger\u00e0 dei nuovi talenti nessuno dei quali riuscir\u00e0 ad imporsisi veramente (Jos\u00e9 Villamor, Katia Tchenko, Ricardo Garcia, Tony Gama, Richard Finell, Chris Keller). \nFrancis Lopez muore a Parigi il 5 gennaio 1995, lasciando un patrimonio artistico enorme: una cinquantina di operette, un migliaio di canzoni e le musiche di una cinquantina di film.\nLa produzione spesso deludente degli ultimi anni della carriera di Francis Lopez non deve fare dimenticare le qualit\u00e0 di un musicista che fu, con Vincent Scotto, uno di pi\u00f9 grandi \"melodisti\" del XX secolo, i cui ritornelli, impostisi immediatamente all'orecchio, conobbero un successo planetario durante una quindicina di anni. Se Parigi ha oggi abbandonato Francis Lopez, la ripresa di Le Chanteur de Mexico nel 2006 non ha conosciuto un grande successo, la provincia gli rimane fedele. Tutti gli anni, vengono allestite, in una citt\u00e0 o in un'altra, \"La Belle de Cadix\", \"Andalousie\", \"Quatre jours \u00e0 Paris\" o qualche altra grande operetta.\nCollegamenti esterni.\nBiografia e catalogo delle operette"}
{"id": "2337961", "revid": "1452073", "url": "https://it.wikipedia.org/wiki?curid=2337961", "title": "Alleyway", "text": " \u00e8 un videogioco d'azione sviluppato da Nintendo e Intelligent Systems e pubblicato da Nintendo come titolo per Game Boy. \u00c8 un clone di \"Breakout\".\nFu pubblicato per la prima volta in Giappone nel 1989 pi\u00f9 tardi nello stesso anno anche in Nord America e nel 1990 in Europa.\nIl nome \"Alleyway\", in italiano \"corridoio\", \u00e8 un riferimento all'interno del gioco in merito alla navicella spaziale del giocatore (rappresentata da una sorta di racchetta) che vi deve passare attraverso.\nL'obiettivo del gioco \u00e8 di distruggere tutti i mattoni distruttibili in ogni livello usando una pallina e una racchetta rettangolare evitando di far cadere la palla in fondo allo schermo come in \"Breakout\". La velocit\u00e0 della racchetta pu\u00f2 essere regolata tenendo premuto il tasto B o A e il tasto direzione.\nLa racchetta si pu\u00f2 muovere solo in orizzontale a un'altezza prefissata. All'inizio di una nuova vita il giocatore pu\u00f2 riposizionare la racchetta dove vuole sulla linea orizzontale prefissata. Quando rilasciata la palla incomincer\u00e0 sempre con un angolo di 45\u00b0 sopra la racchetta. \u00c8 possibile perdere la pallina massimo 5 volte poi il gioco finisce. Un'ulteriore racchetta viene regalata ogni 1000 punti acquisiti fino a che non si superano i 10.000 punti. La pallina fa angoli solo di 15\u00b0, 30\u00b0 e 45\u00b0.\nRispetto a \"Breakout\" aggiunge diverse caratteristiche includendo livelli alternativi, livelli bonus, e pericoli negli ultimi livelli.\nMentre il gioco originale ha un protagonista indefinito, successivamente a livello internazionale il personaggio fu rimpiazziato con il noto Mario, personaggio della Nintendo. Inoltre ogni livello bonus (accessibile ogni quattro livelli) presenta sprite di personaggi o creature della serie Mario, tra cui Koopa Troopa, Calamako, Pianta Piranha, Pallottolo Bill, Goomba, Pesce Smack e Bowser.\nIl gioco usc\u00ec con poca pubblicit\u00e0, ricevendo punteggi bassi dai critici che lo comparavano a giochi come \"Arkanoid\"."}
{"id": "2337962", "revid": "287204", "url": "https://it.wikipedia.org/wiki?curid=2337962", "title": "Incoronazione della Vergine (Beato Angelico)", "text": ""}
{"id": "2337963", "revid": "287204", "url": "https://it.wikipedia.org/wiki?curid=2337963", "title": "Incoronazione della Vergine (Angelico)", "text": ""}
{"id": "2337966", "revid": "1318658", "url": "https://it.wikipedia.org/wiki?curid=2337966", "title": "World Digital Library", "text": "World Digital Library \u00e8 una biblioteca digitale internazionale gestita dall'UNESCO e dalla Biblioteca del Congresso.\nLo scopo del World Digital Library \u00e8 quello di promuovere la comprensione internazionale ed interculturale, aumentare la quantit\u00e0 e la variet\u00e0 di contenuti culturali su Internet, fornire risorse a docenti, studenti e gente comune e costruire capacit\u00e0 nelle istituzioni partner del progetto per restringere il divario digitale all'interno e tra le nazioni. Il sito mette a disposizione degli utenti in maniera gratuita una vasta collezione di manoscritti, libri rari, immagini, filmati e registrazioni sonore, ponendo attenzione anche alle culture orientali.\nAl momento del lancio, avvenuto il 21 aprile 2009, la World Digital Library conta 1.170 elementi (reperibili per area geografica, nazione e periodo storico) ed \u00e8 disponibile in 7 lingue: arabo, cinese, francese, inglese, portoghese, russo e spagnolo."}
{"id": "2337968", "revid": "72396", "url": "https://it.wikipedia.org/wiki?curid=2337968", "title": "Biblioteca digitale mondiale", "text": ""}
{"id": "2337969", "revid": "125985567", "url": "https://it.wikipedia.org/wiki?curid=2337969", "title": "Zecchino (Siracusa)", "text": "Zecchino (\"u Zecchinu\" in dialetto siracusano) \u00e8 un quartiere a centro-nord di Siracusa, appartenente alla circoscrizione Akradina. \nIl nome del rione deriva dall'omonimo e centrale viale dove \u00e8 presente, tra l'altro, il grattacielo pi\u00f9 alto presente sul territorio urbano (undici piani) conosciuto come il palazzo \"AZ\" e sede delle maggiori emittenti radiofoniche e televisive siracusane. \u00c8 inoltre considerato la continuazione del quartiere Tisia e, per tale motivo, le molte attivit\u00e0 commerciali presenti nella zona sono tutelate dal consorzio \"Cenaco\". \nL'unico elemento di diversit\u00e0 dei due rioni \u00e8 quello sociale: il primo \u00e8 borghese e benestante, il secondo \u00e8 proletario, visto che il viale Zecchino nato come borgo rurale (ancora oggi, in mezzo alle costruzioni moderne, sono visibili le abitazioni in buona parte tipicamente contadine del vecchio borgo), si \u00e8 poi sviluppato insieme a tutte le strade e stradine collaterali tra gli anni cinquanta e settanta durante la costruzione di questo e di altri nuovi quartieri sulla parte alta della terraferma per accogliere non solo i siracusani un tempo residenti nella citt\u00e0 bassa e antica (Ortigia, Borgata Santa Lucia e zona umbertina) e bisognosi di pi\u00f9 ampi e pi\u00f9 moderni spazi abitativi, ma anche e soprattutto gli operai della zona industriale provenienti in gran parte dai paesi della ex provincia. "}
{"id": "2337972", "revid": "712828", "url": "https://it.wikipedia.org/wiki?curid=2337972", "title": "Nice Holystone", "text": ""}
{"id": "2337976", "revid": "1115371", "url": "https://it.wikipedia.org/wiki?curid=2337976", "title": "Stadio comunale di Monigo", "text": "Lo stadio comunale di Monigo \u00e8 un impianto di rugby a 15 di Treviso. Lo stadio ospita le gare interne del Benetton Treviso.\nStoria.\nEdificato circa a nord ovest dal centro storico cittadino, nel quartiere dal quale prende il nome, fu inaugurato nel 1975 in occasione del match di Coppa FIRA - . In origine esisteva soltanto la Tribuna Ovest, scoperta. Negli anni vi furono diversi lavori di ampliamento e ristrutturazione. Nel 1988 venne costruita la gradinata sul lato est del campo, seguita della copertura della Tribuna Ovest (1999) e dalla costruzione nel 2001 dei nuovi spogliatoi sul lato nord, in occasione della risistemazione complessiva della Tribuna Ovest.\nIn occasione del \"test match\" - che ivi fu disputato il 24 gennaio 1998, la capienza dell'impianto fu estesa a circa posti grazie all'installazione di alcune tribune supplementari temporanee ai lati di quelle permanenti.\nNella stagione 1997-1998 lo stadio fu anche usato come impianto degli incontri interni del Treviso Calcio, in quanto in quel periodo lo stadio calcistico, l'Omobono Tenni, era inagibile per lavori di ristrutturazione.\nRistrutturazioni recenti.\nNel novembre del 2018 si sono conclusi i lavori di ampliamento e di copertura della Gradinata Est, da tempo richiesta dalla dirigenza Benetton per agevolare l'affluenza di pubblico durante le giornate di pioggia.\nNel 2020 sono stati aggiunti i seggiolini alla (ex-) Gradinata Est, portando la capienza della stessa a posti e quella complessiva a posti, tutti coperti.\nServizi.\nL\u2019impianto \u00e8 dotato di sei spogliatoi per atleti ed arbitri, infermerie, bar ed altre strutture di ristoro, un ristorante, la tradizionale club house dove si svolgono i terzi tempi, un sala eventi, una sala stampa, una sala fotografi, una sala hospitality ed il negozio del club.\nAmpi box sono a disposizione delle squadre per gli staff tecnici, ma anche per i broadcaster ed i giornalisti, con tribuna stampa attrezzata con rete internet, prese elettriche ed illuminazione.\nAdiacenti allo stadio vi sono ampi parcheggi per un migliaio di vetture.\nPartite importanti.\nIl 19 giugno 2021 lo Stadio Comunale di Monigo ha ospitato per la prima volta la finale di un torneo internazionale, la Pro14 Rainbow Cup. Il trofeo \u00e8 stato vinto dai padroni di casa del Benetton Rugby, arrivati primi nel girone europeo, contro i , vincitori del girone sudafricano. Alla finale hanno potuto assistere solamente spettatori, dovendo rispettare il limite del 25% della capienza massima imposto dalle normative anti-Covid."}
{"id": "2337980", "revid": "1543377", "url": "https://it.wikipedia.org/wiki?curid=2337980", "title": "Edgar \u00c7ani", "text": "Biografia.\nNato in Albania, \u00e8 arrivato in Italia sbarcando a Bari con la famiglia quando era ancora bambino. Dopo aver vissuto nel capoluogo pugliese, si trasferisce a Citt\u00e0 della Pieve, in provincia di Perugia.\nCaratteristiche tecniche.\nSchierato come centrocampista in giovent\u00f9, gioca come prima punta, capace di svariare su tutto il fronte offensivo; fisicamente possente, \u00e8 forte di testa e nel gioco aereo. \u00c8 mancino di piede ma pu\u00f2 calciare anche con il destro.\nCarriera.\nClub.\nDopo gli inizi nelle giovanili del Cortona, viene notato da un osservatore e segnalato al ; per problemi rappresentati dal tesseramento in quanto extracomunitario i biancoazzurri lo hanno trasferito nella Torre Alex (seconda categoria) dopodich\u00e9 \u00e8 stato inserito nella formazione Primavera. Fa il suo esordio in prima squadra durante il campionato di Serie B 2006-2007, e vi rimane anche all'inizio della stagione successiva; il 31 gennaio 2008 viene acquistato dal .\nFa il suo debutto in Serie A con la maglia del Palermo il 27 aprile 2008 durante il pareggio casalingo contro l' (0-0), entrando nei minuti finali. Il 19 giugno 2008 viene riscattato dal Pescara e il 17 luglio il Palermo lo cede in prestito con diritto di riscatto all'. Nonostante un inizio in disparte, sotto la guida tecnica di Franco Colomba riesce a trovare pi\u00f9 spazio collezionando 24 presenze e 4 reti.\nDopo aver fatto tutta la preparazione atletica con il Palermo in vista della stagione 2009-2010, il 20 agosto 2009 passa al in prestito con diritto di riscatto della compartecipazione. Esordisce con la nuova maglia due giorni dopo nella prima giornata del campionato di Serie B, in Padova- (1-0), entrando al 72' al posto di Andrea Soncin; segna la prima rete nella seconda giornata contro la (1-1). Nella formazione biancoscudata offre un rendimento inferiore alle attese, che provoca la contestazione della tifoseria nei suoi confronti.\nDopo 19 presenze (di cui circa la met\u00e0 da titolare) e 2 reti con la maglia del Padova, rientra al Palermo che il 27 gennaio 2010 lo cede in prestito con diritto di riscatto sulla compartecipazione al . Tre giorni dopo, all'esordio con la nuova maglia, segna una doppietta garantendo la vittoria del Piacenza per 3-1 in casa della , nella partita valevole per la 24\u00aa giornata di campionato. Alla fine della stagione totalizza 4 reti in 13 partite di campionato, non venendo riscattato dal Piacenza e tornando cos\u00ec al Palermo.\nIn Sicilia resta solo di passaggio, in quanto il 22 luglio 2010 si trasferisce al , squadra di Serie B, in prestito con diritto di riscatto sulla compartecipazione. Esordisce coi \"canarini\" il 14 agosto 2010 nella partita di Coppa Italia vinta per 4-1 contro il , segnando anche la terza rete della sua squadra. In campionato si sblocca alla 15\u00aa giornata, segnando una doppietta decisiva in Modena- (2-1). Chiude la stagione con 35 presenze in campionato (con 5 reti all'attivo) e 2 presenze in Coppa Italia (con una rete segnata).\nFinito il prestito, ritorna al Palermo, ma non viene convocato per il ritiro estivo venendo quindi messo sul mercato. Il 18 luglio passa a titolo definitivo ai polacchi del , con cui firma un contratto triennale a 200.000 euro a stagione. Esordisce nel campionato polacco in Polonia Varsavia- (1-0) della prima giornata, entrando al 90'. Due giornate dopo gioca per la prima volta da titolare, in Polonia Varsavia- (2-0). Il 21 settembre segna una doppietta, i primi gol con il Polonia Varsavia, nella partita di coppa nazionale vinta per 4-0 in casa del Radzionkow. La prima rete in campionato arriva alla settima giornata, decisiva per la vittoria per 2-1 contro il . Alla 15\u00aa giornata segna la prima doppietta in campionato, decisiva per la vittoria contro il Podbeskidzie. Nel turno successivo realizza una tripletta battendo il Lechia Danzica in trasferta per 3-1. Chiude la stagione con 28 presenze e 13 gol complessivamente. Il giocatore durante la stagione non riceve alcuni stipendi e cos\u00ec, rivolgendosi alla FIFA, comincia le pratiche per la rescissione del contratto, lasciando il club; quando poi sono cambiati i vertici societari, \u00e8 stato trovato un nuovo accordo per il rinnovo del contratto, accordandosi per una riduzione dei compensi relativamente al periodo di assenza del calciatore.\nDopo aver disputato 5 partite di campionato e una di coppa nazionale con il Polonia Varsavia nella stagione 2012-2013 (fra settembre e ottobre), e dopo aver rescisso il contratto nel mese di dicembre, il 22 gennaio 2013 sottoscrive con il un contratto che lo legher\u00e0 al club siciliano sino al 30 giugno 2016; torna cos\u00ec a giocare in Italia e in Serie A, a distanza di 5 anni dalla precedente esperienza col Palermo. Esordisce in maglia rossoazzura il 3 marzo seguente, entrando all'85' al posto di Gonzalo Bergessio in Catania- (2-3) della 27\u00aa giornata.\nNel luglio 2013 viene ceduto al , neopromosso in Serie B, in prestito con diritto di riscatto e controriscatto della compartecipazione. Debutta in maglia biancorossa nella prima partita utile, cio\u00e8 il secondo turno di Coppa Italia persa per 1-0 in casa della Reggina e disputata l'11 agosto 2013, giocando titolare.\nIl 31 gennaio 2014, ultimo giorno di calciomercato, passa in prestito al . Il 30 maggio 2014, ultima giornata della stagione regolare, segna doppietta contro il che permette al Bari di ottenere la qualificazione ai play-off della Serie B. A fine stagione ritorna al Catania e nel successivo mercato invernale viene ceduto in prestito al . Rientrato in Sicilia, il 27 agosto 2015 rescinde il contratto con il Catania per accasarsi il 31 agosto al firmando un contratto annuale con opzione sul secondo.\nNazionale.\nDebutta in Nazionale il 29 febbraio 2012 nell'amichevole persa per 2-1 in trasferta contro la , giocando titolare e realizzando il gol che sblocca la partita al 3'; esce dal campo all'82', sostituito da Armando Sadiku.\nIl 4 ottobre 2016 viene convocato nuovamente in Nazionale a distanza di 3 anni dall'ultima volta, per le partite valide per le qualificazioni ai Mondiali 2018 contro e del 6 e 9 ottobre 2016.\nStatistiche.\nPresenze e reti nei club.\n\"Statistiche aggiornate al 10 febbraio 2019.\""}
{"id": "2337992", "revid": "1566286", "url": "https://it.wikipedia.org/wiki?curid=2337992", "title": "Film a contenuto aperto", "text": "Un film a contenuto aperto o film a contenuto libero (in inglese: \"open content film\") \u00e8 un film prodotto usando applicazioni open source (codice aperto) e con una metodologia open source.\nPu\u00f2 essere distribuito con campioni o fonti materiali che sono disponibili sotto una licenza che permette a terzi di creare opere derivate o fiction dei fan.\nLa possibilit\u00e0 di produzione di un film a contenuto aperto si ha grazie alla disponibilit\u00e0 di software open source per la produzione di film, connessioni internet veloci, dispositivi di ripresa digitale, siti per la collaborazione alla produzione di film e semplici schemi di licenza come il Creative Commons.\nIl primo film a contenuto aperto fu \"CHT\", una produzione svizzera pubblicata nell'aprile 2004, seguito nello stesso anno da Route66 e dal ben conosciuto \"\" del 2005.\nIl primo film open source fu Elephants Dream, un corto animato prodotto da Blender Foundation che \u00e8 stata premiata nel marzo 2006.\nPubblicato nell'ottobre 2008 \"Valkaama\" divent\u00f2 il primo lungometraggio open source.\nDefinizione.\nNon c'\u00e8 una definizione comunemente accetta per il termine Film a contenuto aperto. Comunque un film per essere considerato tale deve essere prodotto e/o distribuito attraverso diversi ma distinti concetti:"}
{"id": "2337993", "revid": "36426", "url": "https://it.wikipedia.org/wiki?curid=2337993", "title": "Incoronazione della Vergine (Angelico Uffizi)", "text": "L'Incoronazione della Vergine di Beato Angelico \u00e8 una tempera su tavola (112x114 cm) conservata agli Uffizi e databile al 1432 circa. Dello stesso autore esiste anche un'altra \"Incoronazione della Vergine\" al Louvre, databile al 1434-1435, oggetto dell spoliazioni napoleoniche del Granducato di Toscana.\nStoria.\nLe fonti fin dall'inizio del XVI secolo, come l'Anonimo Gaddiano, danno la tavola come autografa di Beato Angelico, e Vasari la ricord\u00f2 come collocata nella chiesa di Sant'Egidio, che faceva parte dell'Ospedale di Santa Maria Nuova. Dell'opera si conoscono anche due pannelli della predella, con lo \"Sposalizio\" e le \"Esequie della Vergine\", oggi al Museo nazionale di San Marco.\nNegli anni trenta del Quattrocento, l'Angelico abbandon\u00f2 progressivamente la forma tipica dei polittici, prediligendo sempre pi\u00f9 pale di forma quadrata o rettangolare, come questa, pi\u00f9 consone alla costruzione spaziale in prospettiva.\nDopo lo smembramento, la pala giunse agli Uffizi nel 1825 con il fondo di opere dell'Ospedale. A quell'epoca risale la nuova cornice neoclassica con fregio di conchiglie e palmette. A pi\u00f9 riprese la tavola fu collocata a San Marco, ma venne infine destinata agli Uffizi per rappresentare significativamente l'opera del frate domenicano nel pi\u00f9 importante percorso sulla pittura fiorentina.\nDescrizione.\nIn un astratto fondo oro legato alla tradizione medievale si distende un paradiso in miniatura al centro del quale si sta svolgendo la scena dell'incoronazione della Vergine da parte di Cristo, evidenziata dai raggi dorati disposti a ventaglio tutt'attorno, simboli di luce divina, ottenuti con particolari incisioni sull'oro. In realt\u00e0, si tratta del momento immediatamente successivo all'incoronazione, perch\u00e9 la Vergine ha gi\u00e0 in testa il diadema, al quale la mano di Cristo sembra stare per aggiungere un'altra gemma.\nIl tono \u00e8, come altre opere dell'Angelico, estremamente mistico, con un grande schieramento ordinato di santi, beati e angeli. A sinistra si vede in primo piano sant'Egidio, titolare della chiesa, che forse venne modellato sulle fattezze dell'arcivescovo Antonino Pierozzi, gi\u00e0 priore domenicano nel convento di San Marco, lo stesso dell'Angelico. Seguono il vescovo Zanobi, e dietro san Francesco e san Domenico. Dal lato destro, delle sante, si riconosce in prima fila la Maria Maddalena inginocchiata. Nelle ultime file si scorgono schiere di angeli musicanti, tra cui numerosi trombicini che sollevano i loro strumenti in aria, contribuendo al senso di profondit\u00e0 prospettica.\nLa struttura dell'opera e l'uso splendente dei colori sull'oro risente dell'influenza del maestro dell'Angelico, Lorenzo Monaco, autore di un'altra \"Incoronazione della Vergine\" sempre agli Uffizi.\nStile.\nL'Angelico fece un uso della luce che rispecchiava il pensiero di san Tommaso d'Aquino, secondo il quale essa era emanazione divina che rivelava con la sua presenza la maggiore o minore partecipazione dei personaggi all'essenza di Dio. Ci\u00f2 \u00e8 evidente se si considera l'emanazione dorata che parte dal gruppo di Cristo e la Madonna al centro.\nI colori sono brillanti e cristallini, con una raffinata policromia tra i diversi ma armonici toni delle vesti e dei drappeggi.\nGrande attenzione \u00e8 posta ai dettagli di ciascun santo e angelo, con una diversa individuazione fisiognomica che restituisce loro la dimensione di individui, secondo l'impostazione dell'umanesimo. Altro elemento tipicamente rinascimentale \u00e8 lo schema spaziale, che suggerisce profondit\u00e0 tramite la graduale riduzione delle figure poste in cerchio e tramite la prospettiva digradante del piano di nuvolette in basso.\nAlcune parti del gruppo dei santi e della predella sono frutto della mani dei collaboratori, come frequente nelle opere di questo periodo in cui l'artista era molto richiesto per prestigiose commissioni ormai anche oltre i confini di Firenze."}
{"id": "2337995", "revid": "1573940", "url": "https://it.wikipedia.org/wiki?curid=2337995", "title": "Boophis bottae", "text": "Boophis bottae \u00e8 una rana della famiglia Mantellidae, endemica del Madagascar.\nDistribuzione e habitat.\n\"B. bottae\" \u00e8 endemica del Madagascar orientale.\nPopola le foreste pluviali della costa orientale, da 800 a 1.000 m di altitudine.\nConservazione.\nLa specie \u00e8 considerata dalla \"IUCN red list\" come specie a basso rischio (\"Least Concern\") di estinzione.\n\u00c8 protetta all'interno del Parco nazionale di Ranomafana e nella Riserva speciale di Analamazaotra"}
{"id": "2337999", "revid": "1528507", "url": "https://it.wikipedia.org/wiki?curid=2337999", "title": "Bioprospezione", "text": "La Bioprospezione o, in inglese, \"bioprospecting\" \u00e8 l'esplorazione della biodiversit\u00e0, per scopi scientifici e commerciali. In pratica si pu\u00f2 immaginarla come l'esplorazione di una zona con successiva ricerca sistematica, classificazione, e successiva investigazione scientifica effettuata a fini commerciali, riguardo a nuovi composti chimici, geni, proteine, microorganismi ed altri prodotti.\nNon esiste comunque una definizione accettata internazionalmente.\nNella bioprospezione si fa uso di tecniche molecolari utilizzata in biotecnologia ed ha applicazioni in particolare attraverso le attivit\u00e0 tra le altre nell'industria chimica, farmaceutica ed agricola.\nBioprospezione versus biopirateria.\nBioprospezione \u00e8 un termine normalmente utilizzato dalle grandi multinazionali agroalimentari e farmaceutiche. &lt;br&gt;\nI detrattori di tale pratica (che ne sottolineano la spogliazione della conoscenza dei popoli locali), la definiscono biopirateria.&lt;br&gt;\nContinuamente, nel corso della storia, \u00e8 avvenuta la ricerca, scoperta e selezione di piante ed animali. Basti pensare a tutto lo sforzo accumulato per addomesticare piante ed animali nei periodi paleolitico, mesolitico e neolitico.&lt;br&gt;\nMa forse l'Oxford Dictionary, definisce al meglio i due termini, chiamando \"bioprospecting\": \"la ricerca di piante e di specie animali dalle quali possono essere ottenuti medicinali ed altri preparati di valore commerciale.\" In questa accezione \u00e8 evidente l'intento di porre l'accento sulla creazione di nuovi prodotti, invece che sulla appropriazione di un qualcosa appartenente ad una cultura precedente. Sempre l'Oxford Dictionary definisce la \"biopirateria\": sinonimo di bioprospezione \"riguarda una forma di spoliazione delle nazioni in via di sviluppo attraverso un'appropriazione.\nIl problema \u00e8 che comunque il fine della bioprospezione \u00e8 brevettare un vivente (prodotto) per ottenerne un guadagno.\nSolitamente i bioprospettori, indagano sulle culture locali, tradizionali ed in particolari indigene, ben sapendo che troveranno qualche vivente di utilit\u00e0 per il loro progetto. &lt;br&gt;\nQuindi la grande critica contro la bioprospezione riguarda la spoliazione ed il mancato vantaggio che ne hanno le culture tradizionali, locali, eventualmente indigene, a vantaggio invece di detentori del brevetto, solitamente multinazionali. Dal 1991 infatti la Convenzione sulla Biodiversit\u00e0 ha sancito il principio di rimborso per il mancato compenso riguardante la bioprospezione che non dia benefici alle culture locali.\nCollegamenti esterni.\nBioprospecci\u00f3n vs. Biopirateria (http://www.drjoseluisguil-guerrero.blogspot.com/)"}
{"id": "2338000", "revid": "599", "url": "https://it.wikipedia.org/wiki?curid=2338000", "title": "Herbert Eli Scarf", "text": ""}
{"id": "2338006", "revid": "119928250", "url": "https://it.wikipedia.org/wiki?curid=2338006", "title": "Incoronazione della Vergine (Angelico Louvre)", "text": "L'Incoronazione della Vergine di Beato Angelico \u00e8 una tempera su tavola (213\u00d7211 cm) conservata al Mus\u00e9e du Louvre di Parigi e databile al 1434-1435. Dello stesso autore esiste anche un'altra \"Incoronazione della Vergine\" agli Uffizi, databile al 1432 circa. Fu oggetto delle spoliazioni napoleoniche nel Granducato di Toscana. \nStoria.\nL'opera proviene dalla chiesa del convento di San Domenico di Fiesole, dove l'Angelico era monaco e per la quale dipinse altre due tavole: la \"Pala di Fiesole\" (1424-25) e l\"'Annunciazione\" oggi al Prado (1433-1435). Altri invece, come John Pope-Hennessy, datano la pala a dopo il ritorno del pittore da Roma (1450), mettendola in relazione successiva con la \"Pala di Santa Lucia dei Magnoli\" (1445 circa) di Domenico Veneziano o i tabernacoli gotici presenti nei \"Padri della Chiesa\" tra gli affreschi della Cappella Niccolina in Vaticano (1446-1448).\nIl Vasari descrisse l'\"Incoronazione\" come posta sul primo altare a sinistra di chi entra in chiesa. La tavola viene in genere attribuita a pochi anni dopo l'\"Incoronazione\" degli Uffizi.\nPortata in Francia durante l'occupazionme napoleonica assieme a molti altri capolavori, fece parte di quel gruppo di circa cento dipinti italiani che, per le loro grandi dimensioni, non vennero riportati in Italia e lasciati al museo parigino.\nDescrizione e stile.\nRispetto all'\"Incoronazione\" degli Uffizi in quest'opera si registrano dei grandi cambiamenti. Innanzitutto \u00e8 scomparso il fondo oro in favore di un pi\u00f9 realistico cielo azzurro, e la composizione spaziale \u00e8 molto pi\u00f9 ardita, memore della lezione di Masaccio. Il pittore qui costruisce infatti un ricchissimo ciborio con trifore gotiche, impostato su una serie di gradini in marmi policromi (in scorcio vertiginoso), sotto il quale avviene la scena dell'incoronazione della Vergine da parte di Cristo. Il tabernacolo gotico presenta colonnine tortili e degli inconsueti pilastrini sopra i capitelli che, assieme alla triplice faccia, li fanno assomigliare parecchio ai tabernacoli dipinti sopra i \"Padri della Chiesa\" negli affreschi della Cappella Niccolina (1446-1448).\nGli angeli e i santi sono anche in questo caso disposti a cerchio attorno alla scena, ma la loro collocazione nello spazio \u00e8 molto pi\u00f9 precisa, con la novit\u00e0 rappresentata dalle molte figure adoranti di spalle. Notevole \u00e8 la costruzione in prospettiva delle mattonelle del pavimento. Pope-Hennessy, per sostenere la sua proposta di datazione tarda, mette in relazione gli angeli con quelli dipinti sulla volta della Cappella di San Brizio nel Duomo di Orvieto (1447).\nI santi, i patriarchi e gli angeli musicanti formano una variopinta moltitudine, disposta gerarchicamente pi\u00f9 o meno vicino a Dio. Ciascuno \u00e8 ritratto individualmente e scolpito volumetricamente dalla luce, che accende anche i colori brillanti delle stoffe, accordandoli in un'orchestrazione di grande sontuosit\u00e0. L'illuminazione proviene da sinistra, si basa su un uso pi\u00f9 ricco di lumeggiature che di ombre, e illumina coerentemente tutte le figure. Un interesse verso la resa dei fenomeni luminosi port\u00f2 l'Angelico, nella sua fase matura, ad abbandonare l'illuminazione indistinta e generica in favore di una resa di luci e ombre pi\u00f9 attenta a razionale, dove ogni superficie \u00e8 individuata dal suo \"lustro\" specifico.\nTra i santi di sinistra si riconoscono sant'Egidio, il primo al centro, san Nicola di Bari, san Francesco, san Bernardo di Chiaravalle, san Tommaso d'Aquino, san Domenico, san Giovanni evangelista, san Pietro, ecc. Tra le sante di destra si riconoscono per prima Maria Maddalena, col tipico vestito rosso e l'ampolla, poi santa Caterina d'Alessandria, con la ruota, e altre; pi\u00f9 in alto si vedono san Lorenzo con la graticola, santo Stefano e san Giacomo Maggiore. Al sognante misticismo dello stuolo di santi, disposti con una simmetria derivata dalle cadenze gotiche, si contrappone il rigore geometrico della prospettiva, che conduce l'occhio dello spettatore fin nella profondit\u00e0 della rappresentazione, dove si svolge l'Incoronazione vera e propria.\nLa tavola venne dipinta con un ampio ricorso ad aiuti, soprattutto nella parte destra: approssimativa \u00e8 la resa, ad esempio, della ruota di santa Caterina, o vacue sono le espressioni di vari santi da questo lato. Le parti autografe dell'Angelico sono comunque di qualit\u00e0 altissima, come le figure di Cristo e della Vergine.\nLa composizione dovette rappresentare un notevole sforzo inventivo per l'Angelico che, nel tentativo di superare i suoi modi tradizionali per essere all'altezza delle innovazioni attorno a lui, rinunci\u00f2 al semicerchio di santi, usando un sistema prospettico pi\u00f9 ardito, con un punto di osservazione pi\u00f9 basso, in modo da non dover digradare le figure troppo nettamente sul piano orizzontale, per non mettere troppo in evidenza quelle in primo piano rimpicciolendo quelle pi\u00f9 vicine a Ges\u00f9 e la Vergine, che concettualmente erano pi\u00f9 importanti. La soluzione fu un compromesso, dove il punto di convergenza delle linee prospettiche non conduce ad alcun elemento significativo (cade sulla gradinata) e l'unico elemento che cade sulla verticale centrale \u00e8 il calice degli unguenti della Maddalena.\nPredella.\nLa pala \u00e8 dotata di predella con i \"Miracoli di san Domenico\" e, al centro, la \"Resurrezione di Cristo\". Le scene della predella, come in altre opere dell'Angelico, mostrano un'arditezza prospettica ancora maggiore e un interesse sperimentale che non si riscontra nelle figurazioni principali delle pale. Gli episodi, ricchissimi di spunti narrativi, si susseguono ordinati dalle cadenze delle architetture, che determinano un magistrale ritmo di pieni e vuoti, di interni ed esterni, di prospettiva spaziale e luminosa.\nA sinistra si vede il \"Sogno di Innocenzo III\", con san Domenico che risolleva la Chiesa, mentre sullo sfondo una stanza aperta mostra il papa dormiente, all'ombra di una costruzione voluminosa che ricorda Castel Sant'Angelo. Segue l'\"Apparizione dei santi Pietro e Paolo a Domenico\", ambientata in una basilica stupendamente scorciata con un punto di fuga laterale. Segue la \"resurrezione di Napoleone Orsini\", un evento miracoloso ambientato in un portico con arcate scorciate in prospettiva.\nIl Cristo che si erge dal sepolcro al centro ricorda opere analoghe, come la \"Piet\u00e0\" di Empoli di Masolino. La scena successiva \u00e8 la \"Disputa di San Domenico\", ambientata in un interno domestico, poi \"San Domenico e i compagni\" che celebra la fondazione della comunit\u00e0 monastica, raffigurata durante un pasto comune al refettorio.\nL'ultima scena \u00e8 la \"Morte di San Domenico\", composta su due registri: in quello inferiore, terreno, san Domenico spira esalando le ultime parole tra la disperazione dei confratelli; in quello superiore, celeste, gli angeli per mezzo di scale portano la sua anima in paradiso.\nPredella della \"Pala dell'Incoronazione della Vergine di Parigi\""}
{"id": "2338008", "revid": "712828", "url": "https://it.wikipedia.org/wiki?curid=2338008", "title": "Jacuzzi Splot", "text": ""}
{"id": "2338010", "revid": "287204", "url": "https://it.wikipedia.org/wiki?curid=2338010", "title": "Wiman di Gojoseon", "text": "Biografia.\nDopo che l'imperatore Gao Zu della dinastia Han ebbe sconfitto il ribelle Zang Tu, sovrano di Yan, affid\u00f2 il trono di Yan al generale Lu Wan. Nel 196 a.C., Gao Zu sospett\u00f2 Lu Wan di ribellione e ordin\u00f2 che Yan fosse attaccato. Lu Wan fugg\u00ec a Xiongnu, mentre il suo generale, Wiman, condusse un migliaio di seguaci (vestiti alla maniera di Joseon ed egli stesso che portava i capelli con una acconciatura diversa) a est di Gojoseon. Inizialmente fu accolto dal re Jun di Gojoseon, che gli ordin\u00f2 di fortificare la frontiera nord-occidentale del regno. Tuttavia, dopo aver consolidato il suo potere sui profughi di Yan, Wiman dot\u00f2 i suoi uomini di armi in ferro, marci\u00f2 sulla capitale con il pretesto di difendere il sovrano dagli invasori cinesi, usurp\u00f2 il trono e reclam\u00f2 il titolo di re (tra il 194 e il 180 a.C.). Si dice che re Jun abbia trovato rifugio a sud nello stato di Jin, assumendo il nome di \"re degli Han\".\nWiman insedi\u00f2 la capitale di Gojoseon a Wanggeom-seong (, generalmente identificata con Pyongyang). Poich\u00e9 la dinastia Han non era ancora completamente stabilizzata, il governatore di Liaodong nomin\u00f2 Wiman suddito esterno, a condizione che non impedisse ai nativi di raggiungere l'impero. La nomina \u00e8 datata al 191 o al 192 a.C. Avendo una forza militare superiore, Wiman Joseon fu in grado di soggiogare gli stati di Jinbeon () e Imdun (), estendendo notevolmente i propri confini. Il regno fu infine conquistato dall'imperatore Wu nel 108 a.C. durante il regno di suo nipote re Ugeo."}
{"id": "2338015", "revid": "1977242", "url": "https://it.wikipedia.org/wiki?curid=2338015", "title": "Pala di Annalena", "text": "La Pala di Annalena \u00e8 una tempera su tavola (180\u00d7202\u00a0cm) di Beato Angelico, databile al 1430 circa e conservata nel Museo nazionale di San Marco a Firenze.\nStoria.\nLa pala si trovava nel convento di Annalena a Firenze, e venne spostata a San Marco dopo la soppressione ottocentesca. In ogni caso la tavola non venne sicuramente realizzata per il convento di via de' Serragli, poich\u00e9 esso fu edificato solo dopo il 1453, perci\u00f2 il dipinto vi venne trasferito in un secondo momento. Hood, notando la presenza dei santi Cosma e Damiano, protettori della famiglia Medici, ha ipotizzato una commissione per la Sagrestia Vecchia di San Lorenzo, databile a dopo il rientro di Cosimo il Vecchio dall'esilio (1434), o forse a prima della sua cattura. Si conserva dopotutto un documento del 1429, data dei funerali solenni di Giovanni di Bicci de' Medici, in cui Cosimo e suo fratello Lorenzo versarono ben 800 fiorini come sostegno delle spese sostenuta dal Capitolo per i festeggiamenti annuali dei santi Cosma, Damiano e Giovanni evangelista. Secondo John Pope-Hennessy invece la pala sarebbe pi\u00f9 tarda, risalente a poco prima della partenza per Roma dell'artista (1445), sulla base di raffronti stilistici che la farebbero derivare dalle innovazioni della pala di San Marco (1438-1443).\nDescrizione.\nSi tratta di una \"Sacra conversazione\", con la Madonna col Bambino assisa al centro di un trono (con la nicchia a conchiglia tipica degli artisti del primo Rinascimento), affiancata da tre santi per lato: a sinistra san Pietro Martire e i santi Cosma e Damiano, protettori dei Medici riconoscibili dalle berrette rosse; a destra si trovano san Giovanni Evangelista, san Lorenzo e san Francesco d'Assisi.\nLa pala \u00e8 una delle prime opere degli anni trenta del Quattrocento, durante i quali il pittore abbandon\u00f2 il formato arcaico del polittico per prediligere dipinti di forma rettangolare, pi\u00f9 adatti alla nuova costruzione spaziale basata sulla prospettiva. La prospettiva unificata fa s\u00ec che i santi appaiano presenti contemporaneamente nell'ambiente dipinto, scambiandosi sguardi e gesti come in una vera \"conversazione\", invece di essere accostati paratatticamente.\nSecondo gli studiosi che attribuiscono la pala al 1443-1445 la pala ha alcuni elementi derivati dall'esperienza nella \"Pala di San Marco\" e non viceversa, inesplicabili nel contesto di opere degli anni trenta come il trittico di Cortona o la pala di Perugia. Questi elementi riguardano la concentrazione compositiva, la presenza del gradino esteso fino ai lati, lo sfondo architettonico col drappo, il tabernacolo e le arcate coperte dal drappo, ecc.\nPredella.\nLa pala \u00e8 dotata di predella con \"Storie dei santi Cosma e Damiano\", protettori dei Medici. Degli otto pannelli originali se ne conoscono solo sette:\nForse esisteva un pannello centrale con una \"Piet\u00e0\", come nella pala di San Marco. Gli studiosi non sono concordi nell'attribuire l'autografia della predella all'Angelico. Secondo John Pope-Hennessy essa sarebbe stata dipinta da seguaci del frate dopo la sua partenza per Roma (1445). Altri invece le ritengono autografe e i loro modelli, pi\u00f9 semplici, avrebbero fatto da punto di partenza per le analoghe scene nella \"Pala di San Marco\" (1438-1443).\nPredella della \"Pala di Annalena\"\nSanti.\nI pilastrini della cornice erano decorati da alcune tavolette con santi a figura intera, oggi sparsi in pi\u00f9 musei: la National Gallery di Washington, la National Gallery of Ireland, il Louvre."}
{"id": "2338018", "revid": "775372", "url": "https://it.wikipedia.org/wiki?curid=2338018", "title": "Superboy (serie televisiva)", "text": "Superboy \u00e8 una serie televisiva statunitense trasmessa dal 1988 al 1992, basata sull'omonimo supereroe pubblicato dalla DC Comics."}
{"id": "2338019", "revid": "66934", "url": "https://it.wikipedia.org/wiki?curid=2338019", "title": "Peter C. Doherty", "text": ""}
{"id": "2338020", "revid": "1543377", "url": "https://it.wikipedia.org/wiki?curid=2338020", "title": "Celtx", "text": "Celtx (//) \u00e8 un applicativo di pre-produzione libero progettato e organizzato per progetti multimediali come film, video, sceneggiature, documentari, giochi e podcast.\nCeltx \u00e8 un acronimo per Crew, Equipment, Location, Talent e XML\nCeltx \u00e8 stato fatto su standard aperti e non-proprietari (es. HTML, XML, RDF e TXT).\n\u00c8 sotto licenza Celtx Public License, che \u00e8 una Mozilla Public License con attribuzione.\nLo sviluppo delle caratteristiche e le traduzioni dell'applicazione sono guidate in larga parte dagli sforzi e dagli aiuti di volontari e membri della comunit\u00e0 internazionale Celtx."}
{"id": "2338021", "revid": "66934", "url": "https://it.wikipedia.org/wiki?curid=2338021", "title": "Georges J.F. Koehler", "text": ""}
{"id": "2338023", "revid": "66934", "url": "https://it.wikipedia.org/wiki?curid=2338023", "title": "Auguste Marie Francois Beernaert", "text": ""}
{"id": "2338024", "revid": "1305772", "url": "https://it.wikipedia.org/wiki?curid=2338024", "title": "Pasque piemontesi", "text": "Con il termine Pasque piemontesi si indicano le persecuzioni in Piemonte, di cui furono vittima i valdesi delle cosiddette valli Valdesi, in special modo nell'anno 1655, ad opera dell'esercito del Ducato di Savoia. Le campagne militari, fermate poi da un movimento di opinione internazionale, portarono alla morte, secondo le fonti valdesi, di 1712 persone. Furono alla base dell'inizio delle guerre sabaudo-valdesi.\nAntefatti.\nI rapporti tra le comunit\u00e0 di professione religiosa valdese del Piemonte occidentale ed il ducato di Savoia si inasprirono dopo la morte di Vittorio Amedeo I di Savoia (1637), con la salita al trono di Carlo Emanuele II di Savoia sotto la reggenza della madre, Maria Cristina di Borbone-Francia. Le lotte tra quest'ultima e i fratelli di Vittorio Amedeo, che volevano per s\u00e9 la reggenza, portarono entrambe le parti in gioco a tentare di ingraziarsi per quanto pi\u00f9 possibile il potere ecclesiastico della Chiesa cattolica.\nIn questo quadro, tradendo gli impegni assunti con la Pace di Cavour, il governo ducale oper\u00f2 una progressiva riduzione delle libert\u00e0 della comunit\u00e0 valdese abitante nelle valli occidentali del Piemonte, che fu costretta a ritirarsi sempre pi\u00f9 all'interno delle montagne, mentre al contempo veniva favorita una \"cattolicizzazione\" forzata degli stessi, con l'installazione di conventi e l'incentivazione alla conversione alla fede ufficiale cattolica. Editti successivi ridussero via via le libert\u00e0 dei suddetti valdesi, fino all'editto del 15 maggio 1650.\nNegli anni successivi, si verificarono quindi diversi episodi volti ad accrescere la tensione e cercare un \"casus belli\". Nel 1653 i valdesi furono accusati dell'incendio del convento di Villar Pellice. Questo evento, peraltro, non ostacol\u00f2 la firma, lo stesso anno, di un trattato tra Ducato e comunit\u00e0 valdese che ripristinava almeno in parte i preesistenti privilegi, annullando il decreto del 1650. Successivamente, altri giovani valdesi furono accusati di avere abbattuto un pilone votivo, ed altri ancora di aver ostacolato lo svolgimento di una processione cattolica facendola attraversare da un asino imbizzarrito.\nNello stesso periodo mor\u00ec la marchesa di Pianezza (alle porte di Torino), personaggio molto attivo nell'opera di cattolicizzazione delle valli. La marchesa, morente, lasci\u00f2 il suo patrimonio al marito marchese di Pianezza, Carlo Emanuele di Simiana, militare di carriera ed alto funzionario della \"Propaganda Fide\", con la clausola che egli avrebbe dovuto usarlo per facilitare la conversione dei Valdesi. Il Muston sostiene che la congregazione \"Propaganda Fide\", appoggiata dalla Compagnia di Ges\u00f9, fu molto attiva nell'esercitare pressioni sui duchi di Savoia e sugli ambienti di corte (ivi compresi i marchesi di Pianezza), nell'intento finale di \"estirpare l'eresia dalle valli\".\nIl Ducato di Savoia inizi\u00f2 a preparare un'azione militare. A questo scopo, il governo del Ducato pensava di approfittare anche del passaggio di truppe francesi di ritorno da Modena, acquartierandole nelle valli valdesi ed utilizzandole per l'azione militare. Il vero \"casus belli\" avvenne nel 1655, con l'uccisione di un sacerdote cattolico a Torre Pellice: l'assassino (tale Berru), dietro promessa dell'immunit\u00e0, accus\u00f2 falsamente il moderatore valdese Jean L\u00e9ger, che fu condannato a morte in contumacia.\nUn editto del 15 gennaio 1655 richiese l'applicazione del decreto del 1650, in particolare ove esso prevedeva che i Valdesi abbandonassero i territori pi\u00f9 a valle e si ritirassero nei soli territori di Angrogna, Bobbio Pellice, Villar Pellice e Ror\u00e0. I Valdesi riuscirono ad ottenere che il decreto fosse temporaneamente limitato ai soli capi famiglia, che si trasferirono quasi tutti ad Angrogna, e nel contempo tentarono di stabilire un tavolo di trattativa con il Ducato, che affid\u00f2 la gestione della cosa al concilio di \"Propaganda Fide\". Le trattative durarono fino all'aprile del 1655, quando un'ultima legazione valdese avrebbe dovuto essere ricevuta dal marchese di Pianezza. Questi per\u00f2 li fece attendere a vuoto, ed il 16 aprile, nottetempo, lasci\u00f2 la citt\u00e0, e raggiunse il suo esercito che era gi\u00e0 in marcia verso le valli valdesi.\nLa presa di Torre Pellice.\nLe operazioni militari ebbero inizio il 17 aprile del 1655, quando il marchese di Pianezza chiese alla citt\u00e0 di Torre Pellice il permesso di acquartierarvi 800 soldati e 300 cavalieri. I Valdesi rifiutarono, asserendo che non avrebbero potuto dare ospitalit\u00e0 in una citt\u00e0 dove non erano pi\u00f9 residenti ai sensi del decreto del 15 gennaio. La sera stessa, le truppe del marchese risalirono la valle indisturbate, e si accamparono sotto le mura di Torre Pellice. I Valdesi, incerti sul significato delle operazioni del marchese, e temendo di peggiorare le relazioni con il Duca, non si disposero alla difesa. Solo Giosu\u00e8 Janavel, un abitante di Ror\u00e0, era favorevole ad iniziare subito un'azione di resistenza attiva, ed anzi fin dal febbraio precedente aveva cominciato a radunare volontari per eventuali operazioni militari.\nIl marchese ripet\u00e9 la richiesta di acquartieramento, e ad un nuovo rifiuto dei valdesi lanci\u00f2 un ultimatum alla citt\u00e0. Gli abitanti predisposero in tutta fretta delle difese, e verso le 10 di sera le truppe del marchese attaccarono la citt\u00e0. Dopo circa tre ore di combattimenti durante le quali entrambi gli schieramenti mantennero le postazioni, gli attaccanti riuscirono ad aggirare le barricate dei difensori e ad entrare in citt\u00e0 da tergo. I difensori, ora accerchiati, riuscirono a sfondare il secondo fronte degli assalitori ed a fuggire, ritirandosi sulle montagne, mentre le truppe del marchese prendevano possesso della citt\u00e0. Il giorno successivo, Domenica delle Palme, le truppe del marchese partirono in caccia dei fuggitivi, mentre verso sera arrivarono a Torre Pellice nuove truppe del Ducato.\nL'esercito del marchese contava ora su diverse migliaia di uomini. Le cifre esatte divergono; il Muston parla di 15.000 uomini, citando la testimonianza di Jean L\u00e9ger, presente ai fatti; il sito del Comune di Inverso Pinasca, appoggiandosi a studi storiografici pi\u00f9 recenti, parla di 4.000 uomini; \"sabaudia.org\" porta la cifra a 40.000 uomini, senza peraltro citare fonti. Le truppe erano divise in 4 reggimenti, comandati rispettivamente dal Signor de Petitbourg, dal marchese Galeazzo, dal principe di Montafon, e dal marchese di San Damiano. \nSi trattava di un esercito piuttosto eterogeneo: ai soldati si univano volontari, criminali comuni, ed un contingente di irlandesi. Questi ultimi erano stati cacciati dall'Inghilterra di Cromwell per aver commesso diversi massacri di protestanti, e si erano aggregati alle truppe del Pianezza dietro promessa di ricevere in pagamento le terre che sarebbero state conquistate ai Valdesi.\nLe stragi.\nDomenica 18 aprile, dopo la fuga, i Valdesi fuggiti da Torre Pellice si erano rifugiati sulle montagne, e l\u00ec cominciarono a preparare le difese. Il giorno seguente, 19 aprile, le truppe del Pianezza attaccarono i Valdesi a Torre Pellice, Luserna San Giovanni, Angrogna e Bricherasio, ma furono respinti in ogni occasione. Il giorno successivo, 20 aprile, vi furono nuovi attacchi a Luserna San Giovanni ed a Tagliaretto, anche questi respinti. Il Pianezza cambi\u00f2 allora tattica. La mattina del 21 aprile fece convocare i rappresentanti dei Valdesi; a questi dichiar\u00f2 che gli attacchi non erano stati voluti da lui, ma che erano dovuti all'indisciplina delle truppe, che si erano abbandonate ad azioni non autorizzate.\nImputando questi fatti alla difficolt\u00e0 di tenere a bada un esercito cos\u00ec numeroso, propose di separare le truppe ed alloggiarle a piccoli gruppi in tutti i paesi dell'alta valle, in modo che fossero pi\u00f9 facilmente controllabili. I rappresentanti valdesi appoggiarono il progetto quasi all'unanimit\u00e0, con le sole eccezioni di L\u00e9ger e Janavel. Quest'ultimo rientr\u00f2 a Ror\u00e0, mentre quella sera stessa le truppe del marchese si installarono nella valle principale ed in valle Angrogna. In quest'ultima valle era prevista la presenza di un solo reggimento. Se ne presentarono invece due, ed uno di essi diede fuoco alle case di Tagliaretto.\nL'incendio allarm\u00f2 gli abitanti della valle, dove, come detto, si erano rifugiati quasi tutti i capi famiglia fuggiti dalla pianura e dalla bassa valle in seguito all'editto del 25 gennaio; tutti gli uomini validi fuggirono in val Chisone, allora sotto dominio francese, lasciando in paese solo donne, vecchi e bambini. Nella valle principale, la risalita delle truppe avvenne invece con meno clamore; vi furono comunque episodi isolati di violenza, con case bruciate e persone uccise, ma la notizia di questi fatti non ebbe modo di diffondersi. La val Pellice venne cos\u00ec completamente occupata dalle truppe del marchese, tranne la zona di Ror\u00e0, che rimase non presidiata.\nNei giorni seguenti, le truppe del marchese mantennero un certo contegno, cercando di guadagnarsi la fiducia della popolazione. Ad Angrogna, in particolare, cercarono di convincere la popolazione rimasta a richiamare in patria i fuggitivi, alcuni dei quali effettivamente rientrarono in paese. Sabato 24 aprile, vigilia di Pasqua, alle 4 del mattino, un segnale convenuto dal castello di Torre Pellice diede inizio alle operazioni. I soldati assalirono con le armi la popolazione civile, abbandonandosi a stupri e torture, e gran parte della popolazione venne massacrata sul posto. Gli Irlandesi, in particolare, si distinsero per ferocia.\nParte dei Valdesi superstiti riusc\u00ec a rifugiarsi nel Queyras, mentre molti dei restanti superstiti furono imprigionati e condotti in diverse carceri, dove molti di loro sarebbero rimasti per anni, sottoposti ad ulteriori torture; molti altri furono convinti con la forza a convertirsi al cattolicesimo. I bambini rimasti orfani o comunque dispersi vennero raccolti ed affidati a famiglie cattoliche. Si salv\u00f2 solo la popolazione di San Martino, in val Germanasca, che, avvertita dal cattolico Emanuele Boocchiardo, riusc\u00ec a riparare in alta val Chisone. Nelle valli, il culto protestante venne proibito, e la popolazione rimanente fu forzata ad abiurare. Il comandante di uno dei quattro reggimenti, il Signore de Petitbourg, venuto a conoscenza dei piani del marchese, si rifiut\u00f2 di prendervi parte, e rassegn\u00f2 le dimissioni dal comando.\nBilancio delle stragi.\nLe vittime si concentrarono soprattutto a Pra del Torno, Villar Pellice, Bobbio Pellice, Ror\u00e0, Prali. Il bilancio finale, secondo un documento valdese del 1656, fu di 1712 morti tra uomini e donne; inoltre, 148 bambini furono portati via dalle valli ed affidati a famiglie cattoliche.\nSecondo fonti ducali, le vittime furono molte meno. Diversi documenti citati dal Muston parlano di poche decine di morti; un documento parla di 50 morti, un altro di 10 o 12 morti. Una relazione ufficiale dell'11 maggio parla per\u00f2 di 160 morti a Bobbio Pellice e di 150 a Villar Pellice; il Muston, estrapolando questi dati all'intera valle, stima almeno 2000 morti.\nIl marchese di Pianezza asser\u00ec sempre che non vi era stata alcuna azione contro la popolazione civile, ma nel diario di uno degli ufficiali del marchese di San Damiano vengono confermate diverse scene di tortura. Lo stesso signor de Petitbourg, il 27 novembre 1655, fece pubblicare una dichiarazione giurata, sottoscritta davanti a testimoni, in cui dichiarava di essere stato testimone oculare delle torture e delle uccisioni indiscriminate di civili.\nLa difesa di Ror\u00e0.\nCome detto in precedenza, Ror\u00e0 non era stata presidiata. La mattina del 24 aprile un battaglione di 500 o 600 uomini del reggimento di San Damiano, sotto il comando del conte Cristoforo di Lucerna, conte di Ror\u00e0, avanz\u00f2 verso Ror\u00e0 da Villar Pellice. Janavel vide gli uomini arrivare, e con 6 compagni si piazz\u00f2 in corrispondenza di un passaggio obbligato, presso roccia Rumer. Qui, sfruttando la conoscenza dei luoghi, metodi di guerra psicologica \"ante litteram\", e l'effetto sorpresa, il manipolo valdese riusc\u00ec a mettere in fuga gli assalitori.\nJanavel avvert\u00ec i compaesani, che, ignari dei massacri del giorno stesso, inviarono una delegazione per inoltrare una protesta al marchese di Pianezza. Questi di nuovo asser\u00ec che si era trattato solo di un errore, ed assicur\u00f2 che non si sarebbe ripetuto. Il 25 aprile un altro battaglione si avvicin\u00f2 a Ror\u00e0 dal monte Cassulet. Janavel, con altri 17 uomini, li attese di nuovo in posizione favorevole: i 12 moschettieri e 6 frombolieri valdesi riuscirono a mettere in fuga gli assalitori, ed anzi ad inseguirli causando perdite rilevanti.\nIl Pianezza invi\u00f2 il conte di Ror\u00e0 al paese per rassicurare gli abitanti, e nel frattempo si mise ad organizzare una nuova spedizione. Nella notte tra il 26 ed il 27 aprile gli abitanti, evidentemente non rassicurati dal conte, abbandonarono Ror\u00e0 e si rifugiarono sulle pendici del monte Friol\u00e0nd. Il 27 aprile un battaglione del marchese entr\u00f2 in Ror\u00e0, bruci\u00f2 alcune case e se ne and\u00f2 portando con s\u00e9 un cospicuo bottino, comprese mandrie e greggi. Janavel con i suoi 17 uomini li attese sulla via del ritorno, e con i suoi uomini li assal\u00ec in localit\u00e0 Damasser. Il reggimento, impedito nei movimenti dal bottino, ripieg\u00f2 verso Villar Pellice, ma Janavel lo precedette sulla via e lo assal\u00ec una seconda volta a Pian Pra; sorpresi, gli uomini del marchese si sbandarono e fuggirono, lasciando tutto il bottino, che venne recuperato dagli abitanti.\nIl marchese raccolse un nuovo reggimento, che venne affidato al comando di Gian Bartolomeo Malingri di Bagnolo. Il 28 aprile, diviso in due colonne, il reggimento sal\u00ec verso Ror\u00e0. Le truppe di Janavel si erano rinforzate, arrivando a contare 30-40 uomini. I Valdesi intercettarono una delle colonne di nuovo a roccia Rumer, ma la seconda colonna si avvicinava dall'alto rischiando di aggirarli. Accortosene, Janavel guid\u00f2 i suoi uomini verso la cresta sovrastante; i valdesi attraversarono d'impeto la seconda colonna e si disposero in posizione dominante, da dove, sfruttando il vantaggio, riuscirono a respingere le truppe del marchese, che persero 65 uomini. I valdesi inseguirono poi le truppe in fuga, le intercettarono ad un passo obbligato e causarono ancora notevoli perdite.\nIl Pianezza decise un attacco massiccio. Raccolse 10.000 uomini, ed il 3 maggio li mand\u00f2 in tre gruppi separati verso Ror\u00e0: uno da Bagnolo, uno da Villar Pellice, uno da Luserna. Janavel intercett\u00f2 le truppe da Villar ed attacc\u00f2 battaglia, ma gli altri gruppi entrarono in valle, bruciarono e saccheggiarono il villaggio, massacrarono numerosi abitanti, ed imprigionarono i superstiti. Janavel abbandon\u00f2 la battaglia e si ritir\u00f2 con i suoi nella valle di Luserna. Il marchese di Pianezza pot\u00e9 quel giorno dichiarare la vittoria sugli \"eretici\". Il 6 maggio, in una comunicazione al Duca di Savoia, il marchese comunic\u00f2 di aver risolto il \"problema valdese\" con queste parole:\nIl 4 maggio il Pianezza lanci\u00f2 un ultimatum a Janavel. Minacci\u00f2 di far torturare la moglie e le figlie del condottiero valdese, prese prigioniere il giorno prima, se questi non si fosse arreso; minacci\u00f2 inoltre di mettere una taglia sulla sua testa, e promise che se non si fosse consegnato spontaneamente, in caso di arresto sarebbe stato sottoposto a torture pesantissime. Janavel rifiut\u00f2 l'ultimatum, ed immediatamente il Pianezza mise una taglia sulla sua testa. Janavel recuper\u00f2 il figlio, che era in custodia di un parente a Villar, e fugg\u00ec in Delfinato con i suoi; qui mise il figlio al sicuro, e si prodig\u00f2 per far riposare e rifocillare le sue truppe.\nReazioni internazionali.\nL\u00e9ger, fuggito con Janavel, si rec\u00f2 a Parigi, dove si attiv\u00f2 per diffondere le notizie del massacro. Successivamente, si adoper\u00f2 anche nei Paesi Bassi ed in Inghilterra. Nel contempo, la duchessa di Savoia si attiv\u00f2 presso la Francia, chiedendo al cardinale Mazarino di impedire l'accesso in Francia dei profughi.\nAl rifiuto del cardinale, la duchessa chiese che i profughi fossero allontanati ad almeno tre giorni di viaggio dalla frontiera, ma di nuovo Mazarino rifiut\u00f2. La duchessa infine riusc\u00ec ad ottenere che la Francia vietasse ai suoi sudditi di espatriare per aiutare i Valdesi. All'estero, intanto, le notizie delle stragi cominciarono a diffondersi, suscitando vive reazioni. Molti governi d'Europa, tra cui il re di Svezia e di Danimarca, alcuni cantoni svizzeri, e le citt\u00e0 di Berna e Ginevra, manifestarono il loro appoggio ai Valdesi.\nIn molti paesi protestanti (Inghilterra, Paesi Bassi, Svezia, ma anche Germania e Francia) si tennero dei digiuni pubblici per i Valdesi, e furono aperte delle sottoscrizioni. Oliver Cromwell offr\u00ec ai Valdesi di accogliere i profughi in Irlanda, ma i Valdesi gli chiesero di inviare piuttosto un ambasciatore plenipotenziario a Torino per perorare la loro causa, richiesta che Cromwell accolse prontamente. Il poeta John Milton scrisse un sonetto sui fatti, \"On the Late Massacher in Piemont\" (sic) (\"Sul recente massacro in Piemonte\"). La Francia accolse i profughi, che furono messi sotto la tutela del Re. La corte di Savoia tent\u00f2 a questo punto di negare i fatti accaduti, senza peraltro riuscirvi.\nLa resistenza valdese.\nDopo qualche giorno passato a rimettersi, Janavel ed i suoi rientrarono nelle valli, e si stabilirono sulla \"Pelaia di Geymet\". Da qui Janavel aveva tentato senza successo di impadronirsi di Lusernetta, inaugurando la fase di contrattacco delle truppe valdesi. Questo fatto semin\u00f2 il terrore nei paesi ai piedi delle montagne. Un contingente irlandese venne acquartierato a Bibiana in sua difesa, ma i soldati si lasciarono andare a tali eccessi che la popolazione stessa giunse a prendere le armi ed a cacciarli.\nDopo un mese di esilio, anche i profughi della valle Angrogna, guidati da Bartolomeo Jahier, rientrarono nelle valli, posizionandosi ad Angrogna e Pramollo. Jahier invit\u00f2 Janavel a ricongiungersi con lui e le sue truppe, ed il 27 maggio i due gruppi si riunirono sul torrente Angrogna. La sera stessa attaccarono Garzigliana, senza successo. Il giorno successivo, attaccarono San Secondo di Pinerolo, stavolta con successo. Entrati in citt\u00e0, vi trovarono una guarnigione irlandese, che venne massacrata. In tutto furono uccisi 700 od 800 irlandesi, e 650 piemontesi; secondo il Muston, gli abitanti disarmati vennero risparmiati, salvo una ragazza che rimase uccisa da una pallottola vagante.\nLa conseguente ondata di terrore mise l'opinione pubblica contro il Pianezza. Questi mise una taglia sui maggiori capi valdesi (300 ducati sulla testa di Janavel, 600 su quella di Jahier), ma ci\u00f2 nonostante le truppe valdesi continuavano ad aumentare, rinforzate da volontari dal Queyras e dalla val Chisone, nonch\u00e9 da gruppi di volontari ugonotti dalla Francia. Il 2 giugno i Valdesi attaccarono Bricherasio. L'attacco fall\u00ec, ma riuscirono ad infliggere notevoli perdite alle truppe del Pianezza. Pochi giorni dopo, Janavel assal\u00ec una colonna in transito da Luserna al forte di Mirabouc, causandole serie perdite.\nJanavel si spost\u00f2 quindi verso Villar Pellice, dove molti si erano convertiti al cattolicesimo, e riusc\u00ec a convincere molti abitanti ad unirsi alle sue truppe. A questo punto le truppe di Janavel e Jahier ammontavano in totale a circa 600 uomini, divisi in due gruppi circa uguali sotto i due comandanti, ed avevano il loro quartier generale in borgata Vern\u00e9, vicino ad Angrogna. I due gruppi congiunti assalirono quindi Torre Pellice; anche in questo caso l'attacco non riusc\u00ec, ma furono inflitte notevoli perdite ai difensori.\nJahier part\u00ec per una spedizione di rifornimento a Crissolo; il paese, che aveva appoggiato le truppe del Pianezza, fu saccheggiato. Nel frattempo, truppe provenienti da San Secondo e dai paesi limitrofi attaccarono i valdesi di Angrogna, ma vennero respinte. Al suo ritorno, Jahier part\u00ec per Pragelato per vendere parte del bottino. Dopo 8 giorni, il 13 giugno, Janavel decise di attaccare Luserna solo con i suoi; nel frattempo per\u00f2 era arrivato un nuovo reggimento di difensori, e Janavel dovette ritirarsi.\nIl 15 giugno il Pianezza attacc\u00f2 le truppe di Janavel ad Angrogna con 3000 uomini. Janavel si port\u00f2 in quota, confront\u00f2 gli assalitori per 5 ore, poi contrattacc\u00f2, disperdendo gli assalitori. In quel momento, tornarono Jahier e le sue truppe; i due gruppi si riunirono, ed attaccarono le truppe del Pianezza a San Giovanni, dove queste si stavano raggruppando. Qui Janavel venne ferito gravemente da una pallottola; fece in tempo a lasciare il comando a Jahier, poi perse conoscenza. Fu trasportato a Pinasca, dove fu curato, ed impieg\u00f2 sei settimane a rimettersi. Jahier, mal consigliato da un traditore, quella sera stessa cerc\u00f2 di attaccare Osasco; attirato in un'imboscata, venne ucciso con le sue truppe.\nNonostante la perdita di Janavel e Jahier, i Valdesi non si sbandarono. Dall'estero giungevano truppe e comandanti a loro rinforzo. Anche L\u00e9ger rientr\u00f2, ed il giorno dopo il suo arrivo si spost\u00f2 nel territorio di Angrogna, fermandosi al colle della Vaccera. Quella notte, alcuni esploratori valdesi incontrarono un reggimento piemontese, formato dai volontari dei paesi della pianura, diretti ad attaccare i Valdesi ad Angrogna; gli esploratori riuscirono ad avvertire per tempo i loro compagni accampati al colle della Vaccera, dove il giorno dopo i piemontesi attaccarono, venendo respinti dopo una giornata di combattimenti. Pochi giorni dopo, una spedizione della guarnigione di Torre Pellice viene ancora respinta, ed il contrattacco valdese giunse ai limiti della stessa citt\u00e0.\nAlcuni giorni dopo, il 26 luglio, i valdesi effettuarono un nuovo attacco a Torre Pellice. Comandante in capo delle truppe era il francese Descombies, che era arrivato il 17 luglio, ed era riuscito ad organizzare anche un piccolo squadrone di cavalleria. Anche Janavel, parzialmente rimessosi, si era ricongiunto alle truppe, pur non essendo in grado ancora di combattere. Non conoscendo sufficientemente bene le capacit\u00e0 delle truppe valdesi, il Descombes fece affidamento sulle sue truppe francesi, che effettuarono una ricognizione alla cittadella di Torre Pellice e la dichiararono imprendibile.\nI ricognitori furono per\u00f2 scorti, e le autorit\u00e0 di Torre Pellice comunicarono la notizia a Luserna, da dove part\u00ec in soccorso un reggimento al comando del capitano de Marolles. I Valdesi fecero per ritirarsi, ma due comandanti delle valli, Bellin e Peironnel, decisero di tentare ugualmente un assalto; furono seguiti da circa met\u00e0 delle truppe, compreso Janavel, che sarebbe rimasto di vedetta in alto, mentre Descombes condusse il resto delle truppe alla Vaccera. I Valdesi attaccarono d'impeto, sfondarono nei pressi del convento dei Cappuccini, cui dettero fuoco, ed attaccarono la cittadella. Questa stava gi\u00e0 trattando la resa, quando Janavel vide arrivare il reggimento di de Marolles, e suon\u00f2 la ritirata prima che le sue truppe fossero accerchiate dalla cavalleria.\nLe Patenti di Grazia.\nIntanto, le diplomazie europee si erano mosse in favore dei Valdesi. Il Re di Francia aveva assicurato il suo appoggio in un documento a Cromwell, ed aveva dato istruzioni al suo ambasciatore a Torino, de Servient, di impegnarsi a favore della causa valdese. Lo stesso Cromwell aveva inviato un suo ambasciatore plenipotenziario, Morland, per perorare la loro causa. Anche Paesi Bassi e Svizzera avevano inviato i loro rappresentanti. Di fronte alle richieste degli ambasciatori (soprattutto di Morland), la duchessa di Savoia dichiar\u00f2 di esserse stupita dal fatto che ambasciatori di paesi cos\u00ec lontani avessero potuto prestare ascolto a voci cos\u00ec imprecise; che non si erano avute atrocit\u00e0, bens\u00ec punizioni moderate e paterne verso dei sudditi ribelli, che nessun sovrano avrebbe potuto perdonare; ma che comunque, li avrebbe perdonati.\nMorland ripart\u00ec, e subito si iniziarono le trattative tra la corte di Torino ed i rappresentanti dei Valdesi, assistiti dagli ambasciatori svizzeri ed il de Servient; rimasero invece esclusi dalla trattativa gli ambasciatori di Inghilterra e Paesi Bassi. Il 18 agosto 1655 vennero firmate a Pinerolo le \"Patenti di Grazia\", le quali garantivano il \"perdono\" ai Valdesi per la loro \"ribellione in armi\", e ripristinavano almeno in parte le libert\u00e0 civili e religiose dei Valdesi, ma introducendo nuove limitazioni rispetto al preesistente trattato di Cavour del 1561, in particolare il divieto di risiedere sulla destra del torrente Pellice, a Luserna, Lusernetta, Bibiana, Campiglione, Fenile, Garzigliana, Bricherasio e San Secondo di Pinerolo.\nIl Muston fa notare come la gestione sia delle persecuzioni che delle trattative sia da attribuire pi\u00f9 alla reggente duchessa di Savoia Maria Cristina che al duca Carlo Emanuele II, come si evincerebbe anche da alcune frasi delle patenti medesime.\nDopo le Patenti di Grazia.\nI termini delle Patenti non furono integralmente rispettati, e le tensioni tra Ducato e comunit\u00e0 valdese proseguirono.\nJanavel rimase latitante, con l'intenzione di continuare la lotta armata, e sub\u00ec una condanna a morte in contumacia nel 1661. Nel 1663 vi fu un'ulteriore insurrezione valdese da lui guidata, che per\u00f2 non ottenne risultati. Un sinodo valdese nello stesso anno sconfess\u00f2 Janavel, che dovette espatriare a Ginevra, mentre L\u00e9ger si trasfer\u00ec a Leida; nel 1664 il duca di Savoia firm\u00f2 delle nuove patenti, che sarebbero durate fino alle nuove persecuzioni del 1685."}
{"id": "2338025", "revid": "599", "url": "https://it.wikipedia.org/wiki?curid=2338025", "title": "Michael Scotus", "text": ""}
{"id": "2338033", "revid": "709565", "url": "https://it.wikipedia.org/wiki?curid=2338033", "title": "Stanlio &amp; Ollio (serie animata)", "text": "Stanlio &amp; Ollio (\"Laurel and Hardy\") \u00e8 una serie televisiva a cartoni animati prodotta nel 1966-1967 dalla Hanna-Barbera e dalla Larry Harmon Productions e basata sugli omonimi personaggi cinematografici interpretati dagli attori Stan Laurel e Oliver Hardy.\nHarmon stava sviluppando la serie dal 1961, quando Stan Laurel era ancora vivo, tuttavia venne coinvolto molto poco.\nProduzione e diffusione.\nLa serie \u00e8 composta da 148 episodi prodotti fra il 1966 e il 1967 da Larry Harmon e David L. Wolper con le loro omonime societ\u00e0 di produzione. I due personaggi vennero doppiati per la versione originale da Larry Harmon e Jim MacGeorge mentre per quella italiana da Marzio Margine e Luciano Tempesta.\nIn Italia la serie venne trasmessa dal 1983 al 1987 al termine del Tg3 regionale in alcune regioni e durante la sua trasmissione era possibile leggere in sovraimpressione \"Siamo in attesa di collegarci con rete nazionale\". Poco prima, presso alcune TV locali, ne vennero mandati in onda alcuni episodi, doppiati in italiano, ma con i \"credits\" in francese.\nCaratterizzazione dei personaggi.\nOllio \u00e8 vestito di blu e Stanlio di rosso; entrambi portano sempre la bombetta nera in testa.\nDoppiatori.\nStanlio: Larry Harmon (originale), Marzio Margine e Franco Latini (italiano);\nOllio: Jim MacGeorge (originale), Luciano Tempesta e Franco Latini (italiano).\nElenco degli episodi.\n001. Can't Keep a Secret Agent\n002. Mutt Rut\n003. How Green Was My Lawn Mower\n004. Prairie Panicked\n005. Missile Hassle\n006. No Moose Is Good Moose\n007. The Bullnick\n008. High Fly Guys\n009. False Alarms\n010. Hillbilly Bully\n011. Ball Maul\n012. Handle With Care\n013. You And Your Big Mouse\n014. Sitting Roomers\n015. Babes In Sea Land\n016. Rome Roamers\n017. Rocket Rreckers\n018. Hot Rod Hardy\n019. Knight Mare\n020. Defective Story\n021. Crash &amp; Carry\n022. Desert Knights\n023. Tale Of A Sale\n024. Fancy Trance\n025. Suspect In Custody\n026. Auto-Matic Panic\n027. Shiver Mr. Timbers\n028. Stand Out, Stand In\n029. Big Bear Bungle\n030. Shrinking Shrieks\n031. Mounty Rout\n032. Bond Bombed\n033. What Fur?\n034. Spook Loot\n035. Camera Bugged\n036. Plumber Pudding\n037. Robust Robot\n038. Vet Fleet\n039. Copper Bopper\n040. Feud For Thought\n041. Love Me Love My Puppy\n042. Squawking Squatter\n043. Goofy Gopher Goof-Up\n044. Sassy Sea Serpent\n045. Wacky Quackers\n046. Truant Ruined\n047. Country Buzzin'\n048. Naps &amp; Saps\n049. Bad Day In Baghdad\n050. The Missing Fink\n051. Always Leave 'Em Giggling\n052. Badge Budgers\n053. Two For The Crow\n054. Good Hoods\n055. Animal Shelter\n056. Tragic Magic\n057. Ring-A-Ding King\n058. Ups &amp; Downs\n059. Beanstalk Boobs\n060. Leaping Leprechaun\n061. Tourist Trouble\n062. The Genie Was Meanie\n063. Mars Little Helper\n064. Curfew For Kids\n065. Lion Around\n066. Shoot-Down At Sundown\n067. Horse Detectives\n068. The Two Musketeers\n069. Ali Boo Boo\n070. Ghost Town Clowns\n071. Hurricane Hood\n072. Ride And Seek\n073. Tee Pee TV\n074. Shoe-Shoe Baby\n075. Train Strain\n076. Monster Bash\n077. Say Uncle Ants\n078. Kitty Pity\n079. Frigid-Ray-Gun\n080. Southern Hospital-Ity\n081. Frog Frolic\n082. Shutter Bugged\n083. Circus Run Aways\n084. Witch Switch\n085. Pie In The Sky\n086. Slipper Slip-Up\n087. Sign Of The Times\n088. Two Many Cooks\n089. Flea's A Crowd\n090. Dingbats\n091. We Clothe At Five\n092. The Stone Age Kid\n093. Quick Change\n094. Whing Ding\n095. Termite Might\n096. Too Bee or Not to Bee\n097. Mistaken Identi-Tree\n098. Rodeo Doug\n099. Pet Shop Polly\n100. Laff Staff\n101. Try And Get It\n102. Riverboat Detectives\n103. Unhealthy Wealthy\n104. Honesty Always Pays\n105. Plant Rant\n106. Sky-High Noon\n107. Get Tough\n108. Handy Dandy Diary\n109. Jumpin Judo\n110. They Take The Cake\n111. Gold Storage\n112. Lots Of Bad Luck\n113. Kangaroo Kaper\n114. The Finks Robbery\n115. Strictly For The Birds\n116. Birds Of A Feather\n117. Bird Brains\n118. Switcheroony\n119. Mechanical Mess-Up\n120. Horsey Sense\n121. Bowling Boobs\n122. Dog Tired\n123. Wayout Campers\n124. Goofer Upper Golfers\n125. My Friend The Inventor\n126. Hard Day's Work\n127. Sky-Scraper-Scape\n128. Sleepy King\n129. Fair Play\n130. Fly Foot Flat Feet\n131. Baboon Tycoon\n132. A Real Live Wife\n133. Wishy Washy Fishy Tale\n134. Stuporman\n135. Wheel And Deal Seal\n136. Wolf In Sheep's Clothing\n137. Lumber Jerks\n138. That's Snow Biz\n139. A Clothes Call\n140. Boot Hill Bill\n141. Stop Action Faction\n142. Molecule Rule\n143. Peek A Boo Pachyderm\n144. Mummy Dummy\n145. Nitey Knight\n146. Fly Spy\n147. Franken Stan\n148. A Real Tycoon\n149. Puppet Show Down\n150. Madcap Mischief\n151. Secret Agents 000\n152. Flight Of The Bumble-Brains\n153. Salt Water Daffy\n154. From Wrecks To Riches\n155. Truant Or Consequences\n156. Flipped Van Winkles\nEpisodi lingua italiana.\nL'ordine dell'edizione italiana non segue quella dell'originale e alcuni titoli sono doppi.\n01. Apicoltura\n02. Uno strano inconveniente\n03. Ride bene che ride ultimo\n04. Operai specializzati\n05. L'uccello migratore\n06. Come \u00e8 difficile riscuotere\n07. Un vicino sfortunato\n08. Ballare che passione\n09. La strega stregata\n10. Detectives privati\n11. Armi giocattolo\n12. Spionaggio specializzato\n13. Caccia a stopper (Featherbrain and Roosterman)\n14. Il pirata del fiume\n15. Il solito pappagallo\n16. Individui sospetti\n17. Baby sitter\n18. I trova monelli\n19. Due teste valgono pi\u00f9 di una\n20. Hardy sceriffo\n21. Astronauti di carnevale\n22. Un pic-nic\n23. Pi\u00f9 naturale di cos\u00ec\n24. Eroi malgrado tutto\n25. Una dimostrazione professionale\n26. Errori di identit\u00e0\n27. Principessa di sogno\n28. La falciatrice pericolosa\n29. Incerti del mestiere\n30. Agente segreto 000\n31. Agenti segreti\n32. Al\u00ec Bab\u00e0 senza i quattro ladroni\n33. Allegria\n34. Al luna park\n35. Al lupo al lupo\n36. Al parco dei divertimenti\n37. Alte aspirazioni\n38. Amore a prima vista\n39. Apprendisti boscaioli\n40. Assicuratori assicurati\n41. Astuta come una volpe\n42. Attenti al genio\n43. Autoipnosi\n44. Bau bau al caldo\n45. Benny il canguro\n46. Caccia ai ladri\n47. Caccia al drago\n48. Cacciatori di professione\n49. Campeggio che passione\n50. Caro diario\n51. Catturate Pi\u00e8 volante Joe\n52. Cavaliere del deserto\n53. Stanlio robot\n54a. Al parco dei divertimenti\n54b. Consegna a domicilio\n55a. Astuta come una volpe\n55b. Falso allarme\n56a. Bau bau al caldo\n56b. Febbre da cavallo\n57a. Campeggio che passione\n57b. I burattinai\n58. Cavaliere nero\n59. Colpo grosso al museo\n60. Controspionaggio\n61. Dormire dolce dormire\n62. Fantasmi nella citt\u00e0 fantasma\n63. Follie di uno scienziato folle\n64. Gli assicuratori\n65. I cugini di campagna\n66. I due moschettieri\n67. I gladiatori\n68. Il calumet della pace\n69. Il cavernicolo\n70. Il divo della moto\n71. Il ladro gentiluomo\n72. Il rodeo vinto\n73. Il rugginiere\n74. Il trasformista\n75. Incassa e porta a casa\n76a. Incerti del mestiere\n76b. I consigli dell'avo\n77. Incidenti a catena\n78. La controfigura e il suo agente\n79. Il corvo dispettoso\n80. Indossatrici specializzate\n81. Intrepidi investigatori\n82. Inviati speciali\n83. L'abominevole uomo delle nevi\n84. La cattura del robot\n85. La disinfestazione\n86. La gattina delicata\n87. La grande caccia\n88. La grande corsa\n89. L'allegra brigata\n90. La macchina del tempo\n91. La pulce ammaestrata\n92a. La macchina del tempo\n92b. Il circo marino\n93. La miniera d'oro\n94. La pianta carnivora\n95. La spia congelata\n96. La terribile termite\n97. L'auto super spie\n98. Lavaggio automatico\n99. Le scarpe a reazione\n100. Lezione di bowling\n101. L'invisibile visibile\n102. L'isola del teschio\n103. L'onesta non paga mai\n104. L'orso attore\n105. Lotta non troppo sportiva\n106. L'uomo di ferro\n107. Magia a puntate\n108. Medici delle piante\n109. Metti un toro nel motore\n110. Momenti di gloria\n111. Non agitare\n112. Non toccate lo stregone\n113. Obiettivo spia\n114. Proibito ridere\n115. Prova di indistruttibilit\u00e0\n116. Reculte forzate\n117. Robot\n118. Scambio d'identit\u00e0\n119. Scambio di persona\n120. Sonni movimentati\n121. Talpe talpette\n122. Uccello raro\n123. Una bella partita a golf\n124. Una bella sorpresa\n125. Una festa di mostri\n126. Una foto esclusiva\n127. Una giornata di pesca\n128. Una pantofolina di vetro\n129. Una partita importante\n130. Una perdita d'acqua\n131. Una roulotte ristorante\n132. Un campeggio difficile\n133. Un cane burlone\n134. Un'esperienza elettrizzante\n135. Un folletto ribelle\n136. Un grazioso gattino\n137. Un mestiere pericoloso\n138. Uno sfratto difficile\n139. Un ricordo di Cinzia\n140. Un rospo ballerino\n141. Uno strano pesce\n142. Un terribile mal di denti\n143. Un tipo sospetto\n144. Il piccolo marziano\n145. Il ritorno di superpollo\n146. La pozione rimpicciolente\n147. Un vero artista\n148. Vita da pasci\u00e0\n149. Uragano\n150. Venditori ambulanti\n151. Viaggio nel futuro\n152. Viaggio spaziale\n153. Visita allo zoo\n154. Vita da cani\nEdizione in DVD Italia.\nI DVD sono stati realizzati dalla Avo Film in 12 dischi singoli dalla durata di 50 minuti per disco.\n1.Agenti segreti\n2.Non agitare\n3.Viaggio spaziale\n4.Il cavaliere nero\n5.Incassa e porta a casa\n6.Falso allarme\n7.Sfratto difficile\n8.Una partita importante\n9.La grande caccia\n10.I gladiatori\n11.Il cavaliere nel deserto\n12.Autoipnosi"}
{"id": "2338036", "revid": "1305772", "url": "https://it.wikipedia.org/wiki?curid=2338036", "title": "Latinizzazione riveduta della lingua coreana", "text": "La latinizzazione riveduta della lingua coreana (; lett. \"Notazione in lettere romane della lingua nazionale\") \u00e8 il sistema di traslitterazione ufficiale della Corea del Sud, pubblicato dal Ministero della Cultura e del Turismo della Corea nell'anno 2000 come sostituto del precedente sistema ufficiale basato sulla latinizzazione McCune-Reischauer. Il nuovo sistema \u00e8 simile a quello usato prima del 1984, salvo che il precedente non rappresentava fedelmente la variazione della pronuncia di alcune consonanti secondo la loro posizione all'interno della parola, ed elimina i segni diacritici a favore dei digrammi, aderendo pi\u00f9 strettamente alla fonologia coreana che a una suggestiva interpretazione della fonetica coreana per i non madrelingua.\nLa latinizzazione riveduta si limita esclusivamente ai simboli alfabetici latini (ISO) senza accenti o tildi, a eccezione del trattino, il cui uso \u00e8 di solito opzionale e poco frequente. \u00c8 stata sviluppata dall'Istituto nazionale per la lingua coreana nel 1995 e pubblicata il 7 luglio 2000 dal Ministero della Cultura e del Turismo della Corea della Corea del Sud. Tra le ragioni addotte per l'adozione del nuovo sistema senza segni diacritici si trovano le seguenti:\nCaratteristiche.\nAlcune caratteristiche notevoli della latinizzazione riveduta sono:\nAltre regole e raccomandazioni sono le seguenti:\nRegole di trascrizione.\nConsonanti.\nLa latinizzazione riveduta trascrive certi cambiamenti fonetici (in particolare le assimilazioni) che avvengono con alcune combinazioni di una consonante in finale di sillaba con quella iniziale della sillaba seguente, che per\u00f2 non sono da applicare nei nomi propri: \uc815\uc11d\ubbfc \u2192 \"Jeong Seokmin\" o \"Jeong Seok-min\", \ucd5c\ube5b\ub098 \u2192 \"Choe Bitna\" o \"Choe Bit-na\". I cambiamenti significativi sono evidenziati:\nUso.\nLa latinizzazione riveduta non sar\u00e0 probabilmente imposta ufficialmente per la latinizzazione dei cognomi coreani. Ad esempio, il cognome assai diffuso \uc774, spesso trascritto \"Lee\" (ma talvolta anche \"Rhee\", \"Yi\", \"Ri\", \"Li\", \"Rhie\" e \"Lie\") dovrebbe scriversi \"I\" sia nel nuovo sistema, sia secondo il McCune-Reischauer, il che sarebbe difficile da imporre. Il governo incoraggia l'impiego della latinizzazione riveduta per i nomi e i marchi commerciali, ma senza imporla. Tutti i manuali di insegnamento del coreano hanno dovuto applicarla a partire dal 28 febbraio 2002. Tra i quotidiani pubblicati in lingua inglese in Corea del Sud, l'ha adottata per primo il \"The Korea Herald\", seguito solo nel 2006 dal \"The Korea Times\".\nLa Corea del Nord continua a utilizzare una versione del sistema McCune-Reischauer, che fu il metodo di trascrizione ufficiale in Corea del Sud dal 1984 al 2002. Attualmente, molti specialisti di coreano, in Corea come fuori, utilizzano ancora il sistema McCune-Reischauer, sebbene certi adoperino anche un sistema sviluppato presso l'Universit\u00e0 di Yale (la cosiddetta latinizzazione Yale)."}
{"id": "2338037", "revid": "281294", "url": "https://it.wikipedia.org/wiki?curid=2338037", "title": "Primera Divisi\u00f3n costaricana 1921", "text": ""}
{"id": "2338039", "revid": "111325", "url": "https://it.wikipedia.org/wiki?curid=2338039", "title": "Mobile Suit Victory Gundam", "text": ""}
{"id": "2338040", "revid": "281294", "url": "https://it.wikipedia.org/wiki?curid=2338040", "title": "Primera Divisi\u00f3n costaricana 1922", "text": ""}
{"id": "2338043", "revid": "21981", "url": "https://it.wikipedia.org/wiki?curid=2338043", "title": "Georgi Gretschko", "text": ""}
{"id": "2338044", "revid": "235890", "url": "https://it.wikipedia.org/wiki?curid=2338044", "title": "Equazioni di Hamilton-Jacobi", "text": ""}
{"id": "2338045", "revid": "235890", "url": "https://it.wikipedia.org/wiki?curid=2338045", "title": "Equazione di Hamilton-Jacobi", "text": ""}
{"id": "2338046", "revid": "281294", "url": "https://it.wikipedia.org/wiki?curid=2338046", "title": "Primera Divisi\u00f3n costaricana 1923", "text": ""}
{"id": "2338048", "revid": "1543377", "url": "https://it.wikipedia.org/wiki?curid=2338048", "title": "Eurosclerosi", "text": "L'eurosclerosi \u00e8 un neologismo economico creato \"ad hoc\" per definire l'irrigidimento del mercato del lavoro che causa la disoccupazione e la sua persistenza. In parte \u00e8 condizionato dalla scarsa o limitata produttivit\u00e0 del mercato europeo.\nDerivazione del termine.\nIl termine che \u00e8 stato creato durante gli anni '90 in relazione alla produttivit\u00e0 e agli indici di occupazione europei in comparazione con i valori simili del mercato americano.\nSi attesta che tale termine sia stato coniato per la prima volta dal Professor Herbert Giersch per descrivere appunto quella sommatoria di mali che hanno sopraffatto l'Europa.\nFunzione e pensiero.\nL'eurosclerosi \u00e8 stato coniato per focalizzare l'attenzione, in maniera eccentrica, sul problema di competitivit\u00e0 con l'America. Tuttavia, altri economisti, come il professor Robert Marjolin, non credono che questo tipo di pensiero debba esistere, in quanto il boom americano degli anni '80 sia stato un caso prevedibile ed a cui avrebbe fatto seguito un adeguamento dei valori industriali-commerciali e finanziari nella norma mondiale. Parere espresso durante un'edizione dell'Amex Bank Review.\nOltre a eurosclerosi sono stati coniati in quel periodo altri termini simili: \"europessimismo\", \"eurodecadenza\".\nA volte l'eurosclerosi \u00e8 abbinata all'Isteresi. Ma quest'ultima \u00e8 abbinata ad uno shock tecnologico che sposta la richiesta del mercato del lavoro verso i pi\u00f9 istruiti e provoca disoccupazione. L'isteresi implica disoccupazione persistente.\nMotivi.\nI maggiori tassi di disoccupazione da eurosclerosi posso esser spiegati con la rigidit\u00e0 delle forme contrattuali del mercato. \nTali rigidit\u00e0 sono: \nTutta questa sommatoria di fattori hanno creato la crisi dell'eurosclerosi. Si pensa che questa crisi sia iniziata negli anni '60 e che quindi stia diminuendo in questi anni. Tutto coincide storicamente: shock tecnologico dagli anni '60 in poi e la crescita culturale e formativa del lavoratore medio."}
{"id": "2338049", "revid": "281294", "url": "https://it.wikipedia.org/wiki?curid=2338049", "title": "Primera Divisi\u00f3n costaricana 1924", "text": ""}
{"id": "2338051", "revid": "281294", "url": "https://it.wikipedia.org/wiki?curid=2338051", "title": "Primera Divisi\u00f3n costaricana 1925", "text": ""}
{"id": "2338054", "revid": "125856327", "url": "https://it.wikipedia.org/wiki?curid=2338054", "title": "Fabrizio Cesetti", "text": "Di origini modeste, si mantiene agli studi lavorando come operaio. Si laurea in Giurisprudenza presso l'Universit\u00e0 degli Studi di Macerata. Sposato, padre di due figlie, esercita come avvocato patrocinante presso la Corte di Cassazione.\nCarriera politica.\nNel 1977, viene eletto consigliere comunale a Montegiorgio, ricoprendo la carica per undici anni consecutivi. Verr\u00e0 nominato anche assessore e poi vicesindaco. Nel 1990 viene eletto sindaco di Massa Fermana.\nViene eletto per tre volte consecutive (1992, 1994 e 1996) alla Camera dei deputati in forza all'Ulivo. Far\u00e0 parte della II Commissione Permanente - Giustizia per tutte e tre le legislature.Vicepresidente della Giunta delle Elezioni della Camera dei Deputati per tutta la durata della XIII legislatura.\nNel 1999 \u00e8 stato primo e unico presentatore e firmatario della Legge istitutiva della nuova Provincia di Fermo, poi approvata nel 2004.\nDal 2001 al 2006 ricopre la carica di consigliere comunale a Fermo. Nel 2004 \u00e8 eletto anche consigliere provinciale per la provincia di Ascoli Piceno.\nNel marzo 2009, in vista delle elezioni provinciali a Fermo, prende parte alle consultazioni primarie del centro-sinistra e sconfigge il candidato del PD Renzo Offidani. Le successive elezioni amministrative vedono la vittoria di Cesetti che, al turno di ballottaggio, prevale sul candidato di centro-destra Saturnino Di Ruscio col 52,2% dei voti: Cesetti diventa cos\u00ec il primo presidente della Provincia di Fermo. Viene confermato alle elezioni provinciali indirette del 2014, in cui ottiene il 60,87% dei voti.\nNel corso del mandato entra a far parte dell'Ufficio di Presidenza dell'Unione Province Italiane; viene poi nominato vicepresidente dell'Unione Province Italiane Marche e, successivamente, ne diventa presidente.\nAlle elezioni regionali nelle Marche del 2015 viene eletto consigliere nelle liste del PD, risultando primo degli eletti nel collegio di Fermo; cessa cos\u00ec dalla carica di Presidente della Provincia per incompatibilit\u00e0 con la carica di Consigliere. In seguito assume la carica di assessore nella Giunta Regionale, ricevendo le deleghe in materia di bilancio, finanze, demanio e valorizzazione del patrimonio, credito, provveditorato ed economato, rapporti con le agenzie, gli enti dipendenti e le societ\u00e0 partecipate in collaborazione con gli altri Assessori competenti, informatica e reti ICT, organizzazione e personale, polizia locale e politiche integrate per la sicurezza, enti locali e servizi pubblici locali, partecipazione e volontariato, aree di crisi.\nAlle elezioni regionali nelle Marche del 20 e 21 settembre 2020 viene riconfermato consigliere nelle liste del PD, risultando primo degli eletti delle liste di centrosinistra nel Collegio di Fermo.\nAttivit\u00e0 parlamentare.\nPrimo firmatario della PdL n. 374 \"Soppressione dell'Albo dei Procuratori legali e norme in materia dell'esercizio della professione forense\" poi Legge n. 27 del 24 febbraio 1997.\nRelatore per la Camera dei Deputati della Legge n. 300 del 29 settembre 2000 \"Ratifica ed esecuzione di atti internazionali per la repressione della corruzione nelle operazioni economiche internazionali\".\nRelatore per la Camera dei Deputati della Legge n. 397 del 7 dicembre 2000 \"Disposizioni in materia di indagini difensive\".\nPrimo ed unico presentatore della Proposta di Legge C. 6447 \"Istituzione della Provincia di Fermo\" approvata in sede referente dalla I Commissione Affari Costituzionali della Camera dei Deputati il 7 marzo 2001 e definitivamente approvata dal Parlamento il 19 maggio 2004.\nCofirmatario di oltre 100 proposte di legge, molte delle quali divenute Leggi dello Stato."}
{"id": "2338057", "revid": "281294", "url": "https://it.wikipedia.org/wiki?curid=2338057", "title": "Primera Divisi\u00f3n costaricana 1927", "text": ""}
{"id": "2338059", "revid": "281294", "url": "https://it.wikipedia.org/wiki?curid=2338059", "title": "Primera Divisi\u00f3n costaricana 1928", "text": ""}
{"id": "2338061", "revid": "23481120", "url": "https://it.wikipedia.org/wiki?curid=2338061", "title": "La casa dei mille corpi", "text": ""}
{"id": "2338062", "revid": "155613", "url": "https://it.wikipedia.org/wiki?curid=2338062", "title": "Basilica di Vierzehnheiligen", "text": ""}
{"id": "2338064", "revid": "281294", "url": "https://it.wikipedia.org/wiki?curid=2338064", "title": "Primera Divisi\u00f3n costaricana 1929", "text": ""}
{"id": "2338066", "revid": "281294", "url": "https://it.wikipedia.org/wiki?curid=2338066", "title": "Primera Divisi\u00f3n costaricana 1930", "text": ""}
{"id": "2338068", "revid": "281294", "url": "https://it.wikipedia.org/wiki?curid=2338068", "title": "Primera Divisi\u00f3n costaricana 1931", "text": ""}
{"id": "2338070", "revid": "155613", "url": "https://it.wikipedia.org/wiki?curid=2338070", "title": "Santuario Vierzehnheiligen", "text": ""}
{"id": "2338071", "revid": "155613", "url": "https://it.wikipedia.org/wiki?curid=2338071", "title": "Vierzehnheiligen", "text": ""}
{"id": "2338072", "revid": "281294", "url": "https://it.wikipedia.org/wiki?curid=2338072", "title": "Primera Divisi\u00f3n costaricana 1933", "text": ""}
{"id": "2338074", "revid": "281294", "url": "https://it.wikipedia.org/wiki?curid=2338074", "title": "Primera Divisi\u00f3n costaricana 1934", "text": ""}
{"id": "2338076", "revid": "281294", "url": "https://it.wikipedia.org/wiki?curid=2338076", "title": "Primera Divisi\u00f3n costaricana 1935", "text": ""}
{"id": "2338078", "revid": "281294", "url": "https://it.wikipedia.org/wiki?curid=2338078", "title": "Primera Divisi\u00f3n costaricana 1936", "text": ""}
{"id": "2338080", "revid": "2730", "url": "https://it.wikipedia.org/wiki?curid=2338080", "title": "225088 Gonggong", "text": "225088 Gonggong \u00e8 un oggetto transnettuniano orbitante intorno al Sole nel disco diffuso. Scoperto nel 2007, presenta un'orbita caratterizzata da un semiasse maggiore pari a e da un'eccentricit\u00e0 di 0,5029744, inclinata di 30,73943\u00b0 rispetto all'eclittica. Ha una magnitudine assoluta (H) di 1,9 e un diametro dell'ordine dei 1500 km. Al 2017, \u00e8, per dimensioni, il terzo oggetto conosciuto presente oltre l'orbita di Nettuno. Con queste caratteristiche, \u00e8 probabilmente un pianeta nano, sebbene l'IAU non l'abbia inserito in tale categoria.\nDa osservazioni condotte con il telescopio spaziale Hubble, nel 2016 \u00e8 stata annunciata la scoperta di un satellite di circa 300\u00a0km di diametro in orbita attorno a 225088 Gonggong; osservazione confermata a marzo 2017. La scoperta di una luna dovrebbe consentire di determinare la massa del sistema, e quindi di stimare quella di Gonggong per eccesso.\nScoperta.\n225088 Gonggong fu scoperto il 17 luglio 2007 da Megan E. Schwamb, allora una studentessa di Michael E. Brown, del California Institute of Technology, come parte della propria tesi di dottorato.\nLa scoperta fu resa nota il 23 agosto 2008 da un gruppo di ricercatori composto da M. E. Schwamb, M. E. Brown e D. L. Rabinowitz ed annunciata formalmente il 7 gennaio 2009.\nDenominazione.\n225088 Gonggong, denominato al momento della scoperta con la designazione provvisoria , fu soprannominato, dagli stessi autori della scoperta, \"Snow White\" (\"Biancaneve\"), poich\u00e9 gi\u00e0 dalla loro campagna osservativa si evidenziava che doveva essere o molto grande o molto brillante. Inoltre era anche il \"settimo nano\" (cio\u00e8 il settimo oggetto candidato a diventare pianeta nano) scoperto dalla squadra di Brown, dopo Quaoar nel 2002, Sedna nel 2003, Haumea e Orcus nel 2004, e Makemake ed Eris nel 2005.\nIn previsione della denominazione ufficiale, il 9 aprile 2019 gli scopritori hanno avviato un sondaggio aperto a tutti per scegliere tra tre possibili nomi: \"Gonggong\" (dall'omonima divinit\u00e0 cinese), \"Holle\" (da Frau Holle, protagonista di fiabe germaniche) e \"Vili\" (dall'omonima divinit\u00e0 norrena). Con una preferenza del 46%, il nome \"Gonggong\" ha prevalso su \"Vili\" (31%) e \"Holle\" (23%). Tale nome \u00e8 quindi diventato ufficiale nel 2020.\nParametri orbitali.\n225088 Gonggong segue un'orbita simile a quella del pianeta nano Eris, caratterizzata da un semiasse maggiore di 67,33 UA, un'eccentricit\u00e0 pari a 0,5 ed un'inclinazione rispetto al piano dell'eclittica di circa 30\u00b0. Appartiene quindi al disco diffuso.\nGonggong attualmente si trova a circa 87\u00a0UA dal Sole e l'ultimo passaggio al perielio risale al 1856.\nNella classifica degli oggetti pi\u00f9 distanti dal Sole \u00e8 al secondo posto tra quelli di grandi dimensioni, superato solo da Eris (96\u00a0AU). Fino al 2013 era preceduto anche da Sedna (ora a 86\u00a0AU dal Sole), che si sta lentamente avvicinando al Sole.\nIl Deep Ecliptic Survey (DES) ha calcolato un'orbita preliminare che presenta una risonanza orbitale 10:3 con Nettuno. Tuttavia questo dato non \u00e8 stato ancora confermato.\nDimensioni.\nLa dimensione di un pianetino pu\u00f2 essere desunta dalla sua magnitudine assoluta e dalla sua albedo. 225088 Gonggong ha una magnitudine assoluta di 1,9. Ci\u00f2 lo rende un po' meno brillante di Sedna (H=1,6; &lt;1600\u00a0km) ed un po' di pi\u00f9 di Orco (H=2,3; ~950\u00a0km). Assumendo per Gonggong un valore dell'albedo caratteristico per gli oggetti transnettuniani, si riteneva che le sue dimensioni potessero essere comprese tra quelle di Sedna e Quaoar.\nSuccessive osservazioni hanno mostrato che 225088 Gonggong \u00e8 tra gli oggetti pi\u00f9 rossastri conosciuti. Questo \u00e8 probabilmente dovuto in parte al ghiaccio di metano, che vira al rosso quando \u00e8 investito dai raggi cosmici e dalla luce solare.\nBasandosi sulle stime del maggio 2016, Gonggong dovrebbe avere un diametro di formula_1 km, che lo porterebbe ad essere il terzo pi\u00f9 grande pianeta nano, dopo Plutone ed Eris.\nStatus di pianeta nano.\nL'Unione Astronomica Internazionale (IAU) ha stabilito che un corpo celeste transnettuniano che possiede una magnitudine assoluta inferiore a codice_1 pu\u00f2 essere ragionevolmente classificato tra i plutoidi e quindi tra i pianeti nani, ritenendo che la dimensione minima di un oggetto che abbia una tale magnitudine assoluta sia sufficiente a fargli raggiungere l'equilibrio idrostatico. Ci\u00f2 non esclude che oggetti con un valore maggiore della magnitudine assoluta, com'\u00e8 il caso appunto di Gonggong, non siano dei pianeti nani; \u00e8 quindi necessario dimostrare in altro modo che abbiano raggiunto l'equilibrio idrostatico. Tuttavia Gonggong \u00e8 troppo distante perch\u00e9 possa esserne risolto direttamente il diametro.\nBrown ha dichiarato che \"dovrebbe essere un pianeta nano anche se fosse prevalentemente roccioso\"; Scott Sheppard e colleghi pensano che sia \"verosimile\" che \"Snow White\" sia un pianeta nano basandosi sul suo minimo diametro possibile (552 km assumendo un'albedo unitaria) e su quanto se ne sa sull'equilibrio idrostatico nei corpi freddi, composti da rocce e ghiaccio.\nSulla base dell'orbita del piccolo satellite di Gonggong (vedi sotto), la relativa massa \u00e8 stata calcolata in 1,75 \u00d7 10E21 Kg, per una densit\u00e0 di 1.72 \u00b1 0.16 g/cm3. La massa e la densit\u00e0 sono fattori che determinano se il corpo celeste \u00e8 in equilibrio idrostatico. \nLa stima delle dimensioni precedenti di 1535 km, va rivista perch\u00e9 era basata su un ipotetico \"equatore-in vista\". Data la massa di 1,75 \u00d7 10E21 kg, questa dimensione implicherebbe una densit\u00e0 di 0.92 g/cm3, inaspettatamente bassa per un oggetto di tale dimensione. Kiss et al. stimano che il diametro di Gonggong sia compreso tra 1.210 e 1.295 km, con un valore medio di 1253 km.\nSatellite.\nNel 2016, dall'analisi di immagini riprese dal telescopio spaziale Hubble di Gonggong nel 2010, si \u00e8 rivelata la presenza di un satellite di circa 300 km di diametro orbitante a una distanza di almeno 15000 km dal candidato pianeta nano. Questa scoperta \u00e8 stata annunciata il 17 ottobre 2016.\nNel maggio del 2017 ulteriori analisi hanno confermato la presenza del satellite. Nel 2020 ha ricevuto la denominazione Xiangliu, dal nome del serpente a nove teste che sovente accompagna Gonggong nei miti.\nIl satellite \u00e8 probabilmente troppo piccolo e scuro per aver falsato le precedenti stime di diametro di Gonggong.\nSulla base delle osservazioni di Hubble prese fra ottobre e dicembre 2017, l'orbita e le propriet\u00e0 fisiche del satellite potrebbero essere ulteriormente definite. L'orbita ha un'eccentricit\u00e0 relativamente elevata di 0,31, sia derivante da un'orbita intrinsecamente eccentrica, che da una lenta evoluzione delle maree, oppure causata dal meccanismo di Kozai. La dinamica dell'orbita suggerisce che il satellite sia piccolo, meno di 100 chilometri di diametro, indicando un'albedo molto superiore a quello di Gonggong. Il satellite \u00e8 molto meno rosso di Gonggong. La differenza di colore di ( \u0394V-R = 0.43 \u00b1 0.17 mag), tra primario e satellite \u00e8 la pi\u00f9 grande tra tutti gli oggetti transnettuniani binari conosciuti."}
{"id": "2338083", "revid": "281294", "url": "https://it.wikipedia.org/wiki?curid=2338083", "title": "Primera Divisi\u00f3n costaricana 1962-1963", "text": ""}
{"id": "2338093", "revid": "182398", "url": "https://it.wikipedia.org/wiki?curid=2338093", "title": "Conduttori elettrici", "text": ""}
{"id": "2338099", "revid": "22989", "url": "https://it.wikipedia.org/wiki?curid=2338099", "title": "Figa", "text": ""}
{"id": "2338104", "revid": "6923", "url": "https://it.wikipedia.org/wiki?curid=2338104", "title": "Repsol Honda Team", "text": ""}
{"id": "2338109", "revid": "123185351", "url": "https://it.wikipedia.org/wiki?curid=2338109", "title": "Universit\u00e0 dell'Oklahoma", "text": "L'Universit\u00e0 dell'Oklahoma (in inglese University of Oklahoma, abbreviato in OU) \u00e8 un'universit\u00e0 pubblica statunitense che si trova a Norman, Oklahoma. Fondata nel 1890, l'Universit\u00e0 conta, all'anno 2007, 29.931 studenti, per la maggior parte nel campus di Norman. L'University of Oklahoma offre 152 corsi di laurea, 160 master e 75 dottorati. Dal 1994 il rettore \u00e8 stato l'ex Senatore David L. Boren. \nAll'interno del campus di Norman si trovano due importanti musei: il Fred Jones Jr. Museum of Art, specializzato nell'Impressionismo francese, e il Sam Noble Oklahoma Museum of Natural History, specializzato nella storia naturale dell'Oklahoma.\nLa OU, considerata una scuola di alto livello per i programmi sportivi, ha vinto 7 titoli nazionali nel football con i Sooners, mentre la squadra di baseball dell'OU ha conquistato due titoli nazionali, la squadra femminile di softball ha conquistato il titolo nazionale nel 2000 e le squadre di ginnastica hanno conquistato 4 titoli nazionali dal 2002."}
{"id": "2338117", "revid": "2519", "url": "https://it.wikipedia.org/wiki?curid=2338117", "title": "Scala sismica", "text": "Una scala sismica \u00e8 una scala di misurazione usata per misurare e confrontare l'intensit\u00e0 dei terremoti.\nDue diversi tipi di scale ugualmente importanti sono usati comunemente dai sismologi per descrivere i terremoti. La forza originaria o energia di un terremoto \u00e8 misurata in base a una \"scala di magnitudo\", mentre l'intensit\u00e0 della scossa in ogni punto sulla superficie terrestre \u00e8 misurata in base a una \"scala di intensit\u00e0\".\nMagnitudo e Intensit\u00e0.\nLa violenza di un terremoto \u00e8 descritta sia dalla \"magnitudo\" sia dall'\"intensit\u00e0\". Questi due termini, frequentemente confusi, si riferiscono a differenti ma correlate osservazioni. La magnitudo caratterizza l'aspetto di un terremoto misurando indirettamente l'energia rilasciata. L'intensit\u00e0 indica gli effetti locali e potenziali in base ai danni prodotti da un terremoto sulla superficie della terra e di come esso colpisce uomini, animali, strutture, e oggetti naturali come le masse d'acqua. Ogni terremoto ha un solo valore di magnitudo, ma diverse intensit\u00e0, a seconda degli effetti locali prodotti, poich\u00e9 questi variano secondo parametri quali la distanza dall'epicentro, la resistenza sismica delle strutture e le condizioni del suolo. Ad esempio, un terremoto che si verifica in una citt\u00e0 antica ma che conta anche costruzioni moderne, avr\u00e0 un solo valore di magnitudo, ma diversi gradi d'intensit\u00e0, poich\u00e9 nel centro storico il terremoto provocher\u00e0 pi\u00f9 danni che nella zona moderna, proprio a causa della diversa resistenza sismica esistente tra vecchie e nuove abitazioni.\nCharles Richter, l'inventore della magnitudo Richter, distinse intensit\u00e0 e magnitudo come segue: \nScale dell'intensit\u00e0 sismica.\nLa prima semplice classificazione dell'intensit\u00e0 del terremoto fu escogitata da Domenico Pignataro nel 1780. La prima scala di intensit\u00e0 riconoscibile, nel senso moderno del termine, fu redatta da P.N.G. Egen nel 1828, anticipando i tempi. La prima scala di intensit\u00e0 adottata largamente, la \"Rossi-Forel\", fu introdotta nel tardo XIX secolo. Da allora sono state sviluppate molte \"scale di intensit\u00e0\" e sono usate in diverse parti del mondo. La scala correntemente usata negli Stati Uniti \u00e8 la \"Scala Mercalli Modificata (MM);\" la \"Scala Macrosismica Europea (EMS-98)\" \u00e8 usata in Europa; la \"Shindo\" \u00e8 usata in Giappone; la \"MSK-64\" \u00e8 usata in India, Israele, Russia e negli Stati Indipendenti del Commonwealth; la \"Liedu\" (GB/T 17742-1999) \u00e8 usata nella Cina continentale; Hong Kong usa la scala MM; Taiwan usa la scala Shindo. La maggior parte di queste scale hanno 12 gradi di intensit\u00e0, che sono grossolanamente equivalenti gli uni agli altri in valori, ma variano nel grado di sofisticazione impiegato nella loro formulazione.\nMagnitudo locale.\nLa magnitudo locale (ML) o Magnitudo Richter, anche conosciuta popolarmente come \"Scala Richter \"(in modo del tutto errato, poich\u00e9 non si tratta di una \"scala\" nel senso scientifico del termine\")\", \u00e8 una misura dell'energia sprigionata da un terremoto. Nel 1930, il sismologo californiano Charles Richter escogit\u00f2 una semplice funzione numerica per descrivere la relativa grandezza dei terremoti nella California del sud. La ML \u00e8 ottenuta misurando la massima ampiezza di una registrazione secondo il sismometro a torsione di Wood-Anderson (o uno calibrato ad esso) ad una distanza di 100\u00a0km dall'epicentro del terremoto. Altre pi\u00f9 recenti misurazioni di magnitudo includono: le \"onde di corpo\" (\"mb\"), le \"onde superficiali\" (\"Ms\"), e la \"magnitudo di durata\" (\"MD\"). Ognuna di queste \u00e8 bilanciata per portare valori similari a quelli portati dalla magnitudo locale, ma siccome ognuna \u00e8 basata su una misurazione di un aspetto del sismogramma, esse non sempre rilevano la potenza complessiva della sorgente. Specificamente, alcune possono essere influenzate dalla \"saturazione\" a una pi\u00f9 alta magnitudo di valori significativi sottovalutando sistematicamente la magnitudo di pi\u00f9 grandi eventi. Questo problema inizia intorno a magnitudo 6.0; la magnitudo delle onde superficiali si satura sopra il valore 8.0. Malgrado le limitazioni, le magnitudo pi\u00f9 vecchie sono ancora largamente usate, poich\u00e9 possono essere calcolate rapidamente; i loro cataloghi di molti anni addietro sono disponibili, sufficienti per la pi\u00f9 grande maggioranza degli eventi osservati, e inoltre godono familiarit\u00e0 presso il grande pubblico.\nScala di magnitudo del momento sismico.\nA causa delle limitazioni delle scale di magnitudo, una nuova, pi\u00f9 uniformemente applicabile loro estensione, nota come magnitudo del momento sismico (MW) per rappresentare la grandezza dei terremoti, fu introdotta da Thomas C. Hanks e Hiroo Kanamori nel 1977. In particolare, per molti grandi terremoti la \"magnitudo del momento\" porta una pi\u00f9 affidabile stima della grandezza del terremoto. Questo succede perch\u00e9 il \"momento sismico\" \u00e8 derivato dal concetto di momento in fisica e dunque fornisce indizi sulla grandezza fisica di un terremoto \u2014 la grandezza della rottura di faglia insieme allo spostamento \u2014 come pure la somma dell'energia rilasciata. Cos\u00ec, mentre anche il momento sismico \u00e8 calcolato dai sismogrammi, esso pu\u00f2 anche essere ottenuto a posteriori dalle stime geologiche della grandezza della rottura e dallo spostamento di faglia. I valori dei momenti per i terremoti osservati si estendono oltre pi\u00f9 di 15 ordini di magnitudo, e siccome non sono influenzati da variabili come le circostanze locali, i risultati ottenuti lo rendono agevole per confrontare oggettivamente le grandezze di differenti terremoti."}
{"id": "2338121", "revid": "1305772", "url": "https://it.wikipedia.org/wiki?curid=2338121", "title": "La buena vida", "text": ""}
{"id": "2338130", "revid": "599013", "url": "https://it.wikipedia.org/wiki?curid=2338130", "title": "Stefania Dall'Igna", "text": "Gioca nel ruolo di palleggiatrice nella .\nCarriera.\nLa carriera di Stefania Dall'Igna inizia nel 1999 in Inizi\u00f2 a giocare in Serie C con il Volleyball Club Cassano, per poi esordire sedicenne in serie A2 nella stagione successiva, col . Al termine di quella stagione torn\u00f2 in C a Cassano Magnago.\nNella stagione 2002-03 approd\u00f2 in Serie A1 con il Vicenza Volley. Rimase nella squadra veneta fino al 2009, dividendosi inizialmente tra la prima e la seconda squadra, con cui conquista una promozione in B1 nel 2004. Entr\u00f2 stabilmente in prima squadra a partire dalla stagione 2005-06, raggiungendo la finale di Challenge Cup 2007-08, quando la squadra era temporaneamente trasferita ad Imola.\nA met\u00e0 del 2006 ottenne la prima convocazione in Nazionale maggiore, con la quale vinse una medaglia di bronzo al World Grand Prix e arriv\u00f2 al quarto posto al campionato mondiale; anche nel 2007 fu convocata in Nazionale, giocando solamente al World Grand Prix e vincendo nuovamente il bronzo.\nDopo la retrocessione in Serie A2 di Vicenza nella stagione 2008-09, \u00e8 stata ingaggiata dalla Giannino Pieralisi Volley di Jesi; a seguito del fallimento della squadra marchigiana, nella 2010-11 si trasferisce nel River Volley di Piacenza.\nNella stagione 2012-13 passa al Robur Tiboni Urbino Volley, mentre in quella successiva si trasferisce al club francese del B\u00e9ziers Volley, in Ligue A, dove resta per due annate.\nRientra in Italia per il campionato 2015-16 acquistata dalla , in Serie A2, con cui conquista la promozione in Serie A1, categoria dove milita con la stessa societ\u00e0 nella stagione successiva.\nNell'annata 2017-18 torna nuovamente al club di Busto Arsizio, rinominato , sempre in Serie A1, mentre in quella successiva firma per la di Baronissi, in serie cadetta.\nPer la stagione 2019-20 scende in Serie B1, ingaggiata dalla ."}
{"id": "2338139", "revid": "2091899", "url": "https://it.wikipedia.org/wiki?curid=2338139", "title": "Horst Schumann", "text": "Biografia.\nTerzo figlio del medico Paolo Schumann, probabilmente fu la professione del padre a influenzare la scelta degli studi di Horst Schumann, che nel 1933 si laure\u00f2 in medicina, ma fu certo la sua personale e entusiasta adesione alle idee del nazionalsocialismo che lo fece iscrivere al partito sin dal 1930 e a far parte nel 1932 delle SA.\nPrimo medico tedesco con la tessera del partito nazista Schumann inizi\u00f2 la sua carriera nel 1933 nell'Ufficio di Salute Pubblica di Halle (Saale).\nL'eutanasia per la purezza della razza.\nUfficiale medico dell'aviazione nel 1939, all'inizio della seconda guerra mondiale, accett\u00f2 l'invito di Viktor Brack, direttore del dipartimento \"Aktion T4\" a partecipare al progetto segreto di eutanasia per il problema dell'\"igiene della razza\" da risolversi con la soppressione o la sterilizzazione di persone affette da malattie genetiche, inguaribili o da pi\u00f9 o meno gravi malformazioni fisiche.\nNel 1940 Schumann inizi\u00f2 la sua carriera di \"purificatore della razza\" come capo della clinica di Grafeneck nel W\u00fcrttemberg, dove venne usata per la prima volta una camera a gas per la soppressione dei malati mentali o malati cronici considerati inguaribili, e l'anno successivo, con la stessa funzione, a Sonnenstein\nIl programma di purezza razziale fu esteso con il piano \"Aktion 14 f 13\" che prevedeva l'eliminazione nei centri di eutanasia dei detenuti nei campi di concentramento cos\u00ec debilitati da essere ormai inabili al lavoro o dei cosiddetti \"asociali\".\nSchumann come membro della commissione medica del progetto \"Aktion 14 f 13\" fu parte attiva nella eliminazione, ricorrendo anche a nuove tecniche come iniezioni di fenolo nel cuore, dei prigionieri considerati ormai inutili dei campi di Auschwitz, Buchenwald, Dachau, Flossenb\u00fcrg, Gross-Rosen, Mauthausen, Neuengamme e Niederhangen.\nDopo i successi ottenuti con il progetto T4 e \"Aktion 14 f 13\" Schumann ebbe l'incarico di rafforzare l'azione per la sterilizzazione di masse inconsapevoli che Carl Clauberg stava realizzando sulle detenute ad Auschwitz.\nLa sterilizzazione ad Auschwitz.\nIl 28 luglio 1941, Schumann arrivato ad Auschwitz mise in opera il macchinario a raggi X costruito dalla ditta Siemens (la cosiddetta \"R\u00f6ntgenbombe\") collegato a una \"cabina di comando\" schermata con lamiere di piombo. Lo strumento era costituito da due lastre irradianti fra le quali si facevano passare donne nude inconsapevoli della radiazione; per gli uomini si utilizzava un dispositivo apposito che irradiava i testicoli. Le radiazioni duravano pi\u00f9 minuti con conseguenze letali inevitabili per le ustioni provocate. Per essere certi delle conseguenze delle radiazioni venivano asportati i testicoli e le ovaie delle vittime ed inviati a Breslavia per un esame istologico diretto.\nPer accertare se le radiazioni avessero devitalizzato gli spermatozoi Schumann si serviva di uno strumento da lui inventato: con un tubo rivestito di gomma stimolava la ghiandola prostatica sino all'eiaculazione.\nLe operazioni di orchiectomia e di ovariectomia erano affidate a medici polacchi internati, tra cui il dott. Wladyslaw Dering. Eseguiva le operazioni anche il dott. Maximilian Samuel, medico tedesco ebreo del campo, che collaborava con i medici nazisti nella speranza di salvare la sua vita e quella della figlia anch'essa internata. Nessuno dei due alla fine si salv\u00f2 dallo sterminio nazista.\nDopo i numerosi esperimenti con un alto numero di vittime, soprattutto tra donne greche molto giovani, Schumann concluse, scrivendone anche ad Heinrich Himmler che il metodo da lui seguito non dava affidamento e soprattutto non era economico. Consigliava quindi di puntare sull'efficacia sicura della sterilizzazione chirurgica.\nL'impunit\u00e0 finale.\nLasciato Auschwitz nel settembre del 1944, Schumann torn\u00f2 a fare il medico nell'ex centro di eutanasia di Sonnenstein trasformato in un ospedale militare dove fu catturato dagli americani nel gennaio del 1945.\nNon identificato, liberato nell'aprile dello stesso anno il medico nazista sotto falsa identit\u00e0 divenne medico dello sport nella citt\u00e0 di Gladbeck.\nGli fu fatale la richiesta di un'autorizzazione per il possesso di un fucile da caccia che port\u00f2 alla sua identificazione e ad un mandato d'arresto a suo carico nel 1951.\nSchumann riusc\u00ec a sfuggire all'arresto lavorando per tre anni come medico di bordo su una nave mercantile e riuscendo alla fine ad ottenere un passaporto giapponese nel 1954.\nFuggito prima in Egitto riusc\u00ec poi a riparare a Khartoum, in Sudan, dove divenne primario in un ospedale. Riconosciuto nel 1962 da un sopravvissuto di Auschwitz fugg\u00ec in Ghana, dove ricevette la protezione del capo di Stato, Kwame Nkrumah.\nEstradato nel 1966 dal Ghana nella Germania occidentale, fu messo sotto processo per crimini di guerra a Francoforte il 23 settembre 1970 e condannato al carcere da cui fu dimesso a 65 anni d'et\u00e0 per gravi motivi di salute il 29 luglio del 1972. In realt\u00e0, nonostante i gravi scompensi cardiaci dichiarati, egli sopravvisse ancora per undici anni sino alla morte avvenuta il 5 maggio del 1983."}
{"id": "2338141", "revid": "81103", "url": "https://it.wikipedia.org/wiki?curid=2338141", "title": "Cappello frigio", "text": ""}
{"id": "2338148", "revid": "1534511", "url": "https://it.wikipedia.org/wiki?curid=2338148", "title": "Gruppo di Lorentz", "text": "In matematica e fisica il gruppo di Lorentz \u00e8 un gruppo costituito dall'insieme di tutte le trasformazioni di Lorentz. Si tratta di un sottogruppo del gruppo di Poincar\u00e9, il quale include anche le traslazioni del sistema di riferimento. Prende il nome dal fisico olandese Hendrik Lorentz.\nIl gruppo di Lorentz \u00e8 lo sfondo in cui vengono trattati tutti i fenomeni classici e quantistici (a parte quelli gravitazionali).\nAd esempio le seguenti leggi, equazioni e teorie rispettano la simmetria di Lorentz:\nIl gruppo di Lorentz esprime la simmetria fondamentale dello spazio e del tempo per tutte le leggi della natura. Nella fisica della relativit\u00e0 generale, nei casi che coinvolgono regioni di spaziotempo abbastanza piccole dove le variazioni gravitazionali sono trascurabili, le leggi fisiche sono invarianti di Lorentz nello stesso modo in cui lo sono le leggi della relativit\u00e0 ristretta.\nIl gruppo di Lorentz \u00e8 pertanto estremamente importante in fisica, e cos\u00ec \u00e8 lo studio delle sue rappresentazioni.\nDefinizione.\nIl gruppo di Poincar\u00e9 \u00e8 il gruppo formato dalle isometrie dello spazio di Minkowski, ovvero l'insieme di trasformazioni che lasciano invariato l'intervallo:\nIl gruppo di Lorentz \u00e8 definito come il gruppo ortogonale generalizzato O(1,3), ovvero il gruppo di Lie che su formula_2 conserva la forma quadratica:\nIl gruppo di Lorentz \u00e8 pertanto il sottogruppo del gruppo di Poincar\u00e8 formato dalle isometrie che lasciano l'origine del sistema di riferimento fissata. Per tale motivo \u00e8 anche detto \"gruppo di Lorentz omogeneo\", mentre il gruppo di Poincar\u00e8 \u00e8 talvolta detto \"gruppo di Lorentz non omogeneo\".\nLe quantit\u00e0 che si conservano in seguito alle trasformazioni del gruppo di Lorentz sono dette \"covarianti\". Le equazioni che descrivono i fenomeni naturali sono covarianti.\nTrasformazioni di Lorentz.\nNella configurazione detta \"configurazione standard\" si assume che formula_4 abbia i tre assi spaziali paralleli a quelli di formula_5, che il sistema formula_4 si muova con velocit\u00e0 formula_7 lungo l'asse formula_8 di formula_5 e che le origini dei due sistemi di riferimento coincidano per formula_10. In tale contesto le trasformazioni di Lorentz assumono la forma:\ndove:\n\u00e8 chiamato fattore di Lorentz, mentre formula_13 \u00e8 la velocit\u00e0 della luce nel vuoto. Introducendo il quadrivettore:\nle quattro equazioni riportate sopra possono essere espresse attraverso una relazione matriciale:\ndove formula_16 \u00e8 la matrice di trasformazione relativa alle trasformazioni in configurazione standard lungo formula_8:\nPer formula_16, come dimostrato nel successivo paragrafo, valgono le seguenti condizioni:\nformula_20\nLe trasformazioni formula_16 con formula_22 appartengono al \"gruppo proprio di Lorentz\", che \u00e8 formato dai \"boosts\" (trasformazioni fra due sistemi inerziali in moto relativo) e dalle rotazioni spaziali, mentre quelle con formula_23 sono dette \"trasformazioni improprie di Lorentz\", e non formano un gruppo. Queste ultime includono riflessioni spaziali e/o temporali tali da alterare la parit\u00e0 del sistema dei quattro assi di riferimento. Nel programma di Erlangen, lo spazio di Minkowski pu\u00f2 essere visto come la geometria definita dal gruppo di Poincar\u00e9 che combina le trasformazioni di Lorentz con le traslazioni.\nStruttura del gruppo.\nUna trasformazione di coordinate spazio-temporali formula_24 che lasci invariato l'intervallo:\n\u00e8 detta trasformazione di Lorentz. Ponendo formula_26 si ha che una trasformazione di Lorentz lascia invariata la forma:\nSe si definisce:\ne:\nsi ha che formula_30. Si definisce inoltre una matrice a 4 righe e 4 colonne formula_31 tale che formula_32 (utilizzando la convenzione di somma sugli indici ripetuti: quando in un termine sono presenti due indici uguali \u00e8 sottintesa una somma su tutti i possibili valori degli indici, in questo caso formula_33). formula_31 \u00e8 il tensore metrico dello spazio di Minkowski e vale: \nSia allora formula_16 una trasformazione di coordinate nello spazio-tempo formula_37. formula_16 sar\u00e0 tale per cui formula_39. formula_40 \u00e8 legato ad formula_41 dalla relazione matriciale formula_42 che in componenti viene scritta come formula_43. Non resta allora che imporre che valga formula_39 e ricavare le condizioni su formula_16 affinch\u00e9 formula_16 appartenga al gruppo delle trasformazioni di Lorentz:\nRisulta evidente che il primo e l'ultimo termine non saranno uguali per una generica scelta di formula_16. Infatti, affinch\u00e9 l'uguaglianza risulti verificata si deve richiedere che la matrice:\nformula_49 (dove si pu\u00f2 notare che formula_50 sono indici liberi) corrisponda alla matrice identit\u00e0 in 4D formula_51 dove formula_52 \u00e8 la Delta di Kronecker. Tornando a scrivere le relazioni in forma matriciale, e notando che il termine formula_53 corrisponde ad un prodotto colonna per colonna e quindi bisogna prendere la trasposta di formula_16, si nota che formula_55 e diviene in questo modo chiara la condizione su formula_16:\nQuesta ultima forma, dunque, fornisce la definizione di trasformazione di Lorentz. Ricordando la regola del prodotto dei determinanti: formula_58, si ricava (notare che formula_59) dalla definizione di formula_16 che formula_61. \u00c8 giusto sottolineare che formula_62 \u00e8 una condizione necessaria, ma non sufficiente: esistono matrici a determinante formula_63 che non appartengono al gruppo di Lorentz.\nSi \u00e8 quindi definito il gruppo delle trasformazioni di Lorentz, ma non si \u00e8 verificato che le matrici formula_16 formino effettivamente un gruppo. Si deve verificare l'esistenza dell'identit\u00e0, dell'inverso, dell'associativit\u00e0 della composizione degli elementi del gruppo e il fatto che la composizione di elementi non faccia uscire fuori dal gruppo. L'associativit\u00e0 \u00e8 immediatamente verificata dal fatto che la composizione tra gli elementi del gruppo \u00e8 l'usuale prodotto tra matrici (che \u00e8 associativo). L'identit\u00e0 del gruppo \u00e8 formula_65 che appartiene al gruppo perch\u00e9 formula_66 soddisfa alla definizione delle trasformazioni formula_16. L'esistenza della trasformazione inversa formula_68 \u00e8 assicurata dal fatto che formula_69. Rimane quindi da verificare che, se formula_70 sono due trasformazioni di Lorentz, anche la composizione formula_71 \u00e8 a sua volta una trasformazione di Lorentz. Si deve cio\u00e8 calcolare:\ne quindi \u00e8 verificato che formula_71 \u00e8 ancora una trasformazione di Lorentz.\nComponenti del gruppo O(1,3).\nSi supponga di avere una funzione continua che associa ai reali certe trasformazioni di Lorentz: formula_74 con l'accortezza di avere formula_75. Si vede come con solo questi strumenti non sia possibile raggiungere tutti gli elementi di formula_76, ovvero non per tutte le trasformazioni di Lorentz esiste un cammino interamente contenuto all'interno del gruppo tale che abbia come punto di partenza l'identit\u00e0 e che sia continuo (e quindi, in altre parole, non presenti discontinuit\u00e0). Si nota infatti che formula_77: ci\u00f2 vuol dire che formula_78 ed essendo il determinante una forma multilineare continua (in parole povere: piccole variazioni degli elementi di matrice producono piccole variazioni del determinante), non riusciremo mai ad inventarci un percorso tale che formula_79. Pertanto le trasformazioni di Lorentz con determinante negativo non possono essere connesse all'identit\u00e0. Esse vengono dette trasformazioni improprie, al contrario di quelle proprie per le quali si ha formula_80. Le trasformazioni improprie, da sole, non formano un gruppo in quanto mancano dell'identit\u00e0. Le trasformazioni di Lorentz proprie, al contrario formano il gruppo formula_81 dove \"S\" sta per l'inglese \"special\", ovvero a determinante 1.\nSi consideri allora il gruppo formula_81 e formula_83. Essendo formula_81 un sottogruppo di formula_76 si avr\u00e0 che: formula_86. \u00c8 conveniente riscrivere questa relazione in componenti: formula_87. Calcolando ora esplicitamente l'elemento formula_88, risulta: formula_89. Il tensore formula_90 \u00e8 nullo se formula_91 e quindi si ha (gli indici sono scritti in basso per non confonderli con l'elevamento a potenza):\nda cui:\nil che implica che l'elemento formula_94 non pu\u00f2 assumere valori compresi nell'intervallo (aperto) formula_95. Allora non possono esistere cammini continui che connettano l'identit\u00e0 (infatti formula_96) con trasformazioni di Lorentz che hanno formula_97 minore di formula_98. Pertanto formula_81 non \u00e8 connesso, ma ha un sottogruppo formula_100, che oltre ad avere determinante 1 \u00e8 formato da matrici formula_16 che abbiano componente formula_94 maggiore o uguale ad 1. La condizione formula_80 non \u00e8 sufficiente ad isolare la componente connessa del gruppo di Lorentz. \nIndicando con formula_104 un generico elemento di formula_100 e definendo 2 matrici nel seguente modo:\ncon formula_108 e formula_109, non \u00e8 difficile verificare, al limite per forza bruta, che l'insieme formato dalle matrici formula_110 formano un gruppo abeliano denominato formula_111. Si ha che formula_111 \u00e8 il gruppo quoziente:\nCi\u00f2 significa che una generica formula_114 pu\u00f2 essere decomposta in uno di questi quattro modi:\nLe trasformazioni di Lorentz che preservano la linea temporale sono dette ortocrone. Le trasformazioni contenute in formula_100 sono pertanto ortocrone.\nAlgebra di O(1,3).\nL'algebra di un gruppo di matrici di Lie \u00e8 lo spazio vettoriale delle matrici formula_117 tali che formula_118 per ogni formula_119. Per trovare quindi una base per l'algebra del gruppo di Lorentz si impone formula_120 per ogni formula_119. Si scrive la definizione di trasformazione di Lorentz nel seguente modo:\nda cui, se formula_123 per ogni formula_124, si ha:\nDa cui si evince che condizione sufficiente \u00e8 formula_126, ma \u00e8 anche necessaria in quanto se la si suppone vera per ogni valore della variabile formula_127, allora differenziando in 0 si arriva alla medesima relazione. Con questa condizione su formula_117, formula_129 \u00e8 un cammino continuo connesso all'identit\u00e0 interamente contenuto nel gruppo di Lorentz. In particolare, allora, formula_130 per tutti gli elementi dell'algebra di Lorentz. Dalla relazione che definisce formula_117 scritta in componenti:\nSi nota che la matrice formula_117 ha gli elementi sulla diagonale formula_134 nulli; inoltre per gli elementi con formula_135 entrambi maggiori o uguali ad 1 si ha che formula_136, mentre per gli elementi sulla prima riga o sulla prima colonna si verifica che formula_137. Una base per questo tipo di matrici \u00e8:\nE si verificano le seguenti relazione di commutazione:\ndove formula_141 \u00e8 il simbolo di Levi-Civita. Si nota che le matrici formula_142 non formano un'algebra chiusa per l'operazione formula_143."}
{"id": "2338152", "revid": "1543377", "url": "https://it.wikipedia.org/wiki?curid=2338152", "title": "SIA 7", "text": "Il SIA 7 fu un ricognitore-bombardiere biposto, monomotore e biplano, sviluppato dall'azienda aeronautica italiana Societ\u00e0 Italiana Aviazione (SIA) negli anni dieci del XX secolo.\nPrimo modello sviluppato dall'azienda, venne utilizzato dal Corpo Aeronautico del Regio Esercito e dall'American Expeditionary Forces durante la prima guerra mondiale; era dotato di buone prestazioni generali ma gravato da problemi strutturali tali che venne ben presto radiato dal servizio.\nStoria del progetto.\nAll'inizio della Grande Guerra, al fine di accelerare la produzione dei modelli di aereo destinati ai reparti aerei del Regio Esercito Italiano la SIA, a quel tempo divisione aeronautica della FIAT, ricevette un mandato per la produzione in serie su licenza del Savoia-Pomilio SP.2 (indicato anche come SIA 5), consentendo cos\u00ec al proprio reparto tecnico di acquisire esperienza. Nel giugno 1916, quando l'azienda stava per iniziare la produzione del suo successore, l'SP.3, un gruppo di lavoro formato da tecnici della Direzione Tecnica Aviazione Militare (DTAM) e diretto dall'ingegnere Mario Torretta della SIA avviarono lo sviluppo di un nuovo modello destinato alla ricognizione aerea che abbandonava la configurazione a doppia trave di coda con gondola centrale ed elica in configurazione spingente per adottare una pi\u00f9 moderna soluzione a fusoliera con gruppo motoelica trattiva posizionato sul naso del velivolo. Il progetto, che vide anche la collaborazione di Carlo Maurilio Lerici, era votato a realizzare un velivolo multiruolo in grado di raggiungere velocit\u00e0 e capacit\u00e0 di carico tali da poter essere utilizzato anche come bombardiere e velivolo da primato.\nCome normalmente in uso a quel tempo si basava su una cellula a struttura interamente lignea con ricopertura in pannelli di compensato che integrava i due abitacoli in fusoliera, aperti e posti in tandem, l'anteriore destinato al pilota e il posteriore all'osservatore/mitragliere, abbinandolo a una velatura biplana con piani alari collegati tra loro da una doppia coppia di montanti interalari, struttura ulteriormente rinforzata da tiranti in cavetto d'acciaio.\nIl prototipo vol\u00f2 nell'estate 1917, dimostrando durante le prove di volo, di possedere buona maneggevolezza ai comandi ed elevati valori di velocit\u00e0 sia orizzontale che variometrica. Convinte le autorit\u00e0 militari della bont\u00e0 del progetto, l'azienda ottenne una commessa per iniziare la produzione in serie del modello, identificato come 7B. Durante l'anno il governo italiano invi\u00f2 una coppia di aerei SIA 7B-1 negli Stati Uniti d'America per una valutazione comparativa con altri progetti europei al fine di valutarne e, nel caso, avviarne la produzione in serie. Il 7B-1 non fu messo in produzione negli USA, ma 19 aeromobili furono acquistati in Italia per essere utilizzati dall'American Expeditionary Forces.\nIl modello venne utilizzato con successo anche in alcune imprese sportive, tra le quali un volo senza scalo Torino-Napoli-Torino, ma l'avvio del servizio operativo rivel\u00f2 carenze strutturali tali da dover intervenire sull'attacco delle ali, soggette a staccarsi dalla cellula, dando origine alla versione 7B-2. Quest'ultima rimase in produzione fino allo sviluppo del nuovo SIA R-2, modello che si rivel\u00f2 molto pi\u00f9 promettente e sul quale l'azienda decise di far convergere tutta la sua produzione, sospendendo la costruzione del 7B-2 dopo il 71\u00ba esemplare.\nImpiego operativo.\nLa famiglia degli aerei SIA 7 venne impiegata per la ricognizione e i bombardamenti sul fronte italiano.\nIl 7B-1 and\u00f2 ad equipaggiare i reparti del Corpo Aeronautico del Regio Esercito dal novembre 1917, tuttavia durante le prime missioni inizi\u00f2 a manifestarsi un grave problema nell'integrit\u00e0 strutturale, con facile distacco delle ali. Di conseguenza, dopo la rilevante perdita di velivoli ed equipaggi, tutti i velivoli della nuova versione furono messi a terra.\nIl SIA 7B-2 rinforzato entr\u00f2 in servizio nel marzo 1918.\nLa 38\u00aa Squadriglia inizia a ricevere i b1 nel novembre 1917 ed i b2 dall'aprile 1918 utilizzandoli fino a giugno.\nLa 22\u00aa Squadriglia ne ha 4 esemplari nel dicembre 1917 ed il 24 giugno dopo l'ordine di non volare con i SIA 7b ne versa 8.\nLa 27\u00aa Squadriglia riceve i primi 2 esemplari il 4 gennaio 1918, il 6 gennaio riceve la 6\u00aa Sezione SIA 7b1 di 3 aerei ed in febbraio riceve un SIA doppio comando.\nIl 19 aprile dopo la visita di una commissione di collaudo per le squadriglie SIA per la verifica degli attacchi alle ali 2 aerei vengono radiati ed il 2 maggio arriva una squadra di operai della SIA per rinforzare gli aerei. \nIl 31 maggio un SIA ha un incidente in atterraggio ed il 24 giugno vengono interrotti i voli dei SIA.\nLa 35\u00aa Squadriglia inizia a riceverli all'inizio del 1918 ma il 24 giugno versa i suoi 5 esemplari che vengono radiati.\nLa 28\u00aa Squadriglia il 3 febbraio 1918 riceve i primi esemplari che danno inizio ad una serie di incidenti di volo e dal 3 aprile all'11 maggio i suoi SIA non volano per ispezione e sostituzione cavi con quelli da 35 mm ed al termine 7 SIA tornano operativi ma si verificano altri incidenti.\nIl 24 giugno viene radiato il SIA.\nLa 24\u00aa Squadriglia transita sui SIA dal 2 marzo 1918 ma il 24 giugno dopo vari incidenti di volo vengono sospesi i voli su SIA.\nLa 61\u00aa Squadriglia riceve il 10 marzo una Sezione di 3 SIA 7b della 22\u00aa Squadriglia.\nLa 37\u00aa Squadriglia inizia il passaggio sui SIA dal marzo 1918 prima di essere sciolta dal 17 luglio.\nLa 40\u00aa Squadriglia rinasce su 2 Sezioni per 8 SIA 7b1 nel marzo 1918 ma il 7 luglio viene sciolta.\nIl 12 marzo 1918 la 26\u00aa Squadriglia riceve i primi 2 SIA 7b, il 2 aprile altri 2, il 30 maggio ancora 2 ma il 24 giugno vengono sospesi i voli su SIA.\nLa 32\u00aa Squadriglia li riceve nell'aprile 1918 quando ne vengono sospesi i voli ed il 22 giugno un SIA precipita per perdita delle ali. \nPoi cessa la transizione al velivolo.\nLa 33\u00aa Squadriglia e met\u00e0 maggio 1918 inizia a passare su SIA 7b ma dopo un incidente di volo da giugno ferma la transizione.\nDal luglio 1918 il 7B e il 7B-2 furono relegati ad unit\u00e0 di addestramento.\nPrimati.\nNel 1917 un SIA 7B, ai comandi del capitano Giulio Laureati e del caporale motorista Michelangelo Tonso, stabilirono il record mondiale di distanza con passeggero decollando dall'aeroporto di Torino-Mirafiori e raggiungendo senza scalo l'aerodromo militare di Hounslow, a sud-ovest di Londra, in 7 ore."}
{"id": "2338154", "revid": "124760707", "url": "https://it.wikipedia.org/wiki?curid=2338154", "title": "Lo sciamano", "text": "Lo sciamano \u00e8 il secondo volume della trilogia di Noah Gordon. Narra le vicende di Robert Judson Cole e suo figlio Robert Jefferson Cole, ambientate negli Stati Uniti d'America tra il 1839 ed il 1870.\nIn questo volume, anche i due protagonisti sono dotati del \"Dono dei Cole\", la dote sensitiva gi\u00e0 manifestata dal protagonista del primo romanzo.\nTrama.\nLo scozzese Rob J. Cole approda l'11 marzo 1839 al porto di Boston, nel Nuovo mondo. Essendo medico, trova facilmente lavoro al Dispensario cittadino come dottore del povero Distretto 8, da tutti i medici protestanti evitato perch\u00e9 abitato dai cattolici irlandesi.\nConosce alcuni medici locali, tra cui il dottor Holmes, che lo prende come assistente della sua cattedra all'Universit\u00e0.\nNel frattempo, nella casa dove affittava una stanza, si incontra di notte con la sua vicina di stanza Margareth. Un giorno Margareth gli rivela di essere incinta. Abbastanza disperato dalla prospettiva di dover abitare nel Distretto 8, vive giorni tesi fino a quando Margareth gli comunica che da quattro giorni ha ripreso il normale ciclo mestruale.\nSmette di frequentare Margareth, abbandona il lavoro al Dispensario, e si dirige verso la frontiera del West.\nDopo aver lavorato a contratto come medico della ferrovia, arriva nella prateria dell'Illinois. Mentre attraversa il fiume Mississippi, il conduttore della chiatta si presenta come Nicholas Holden, il quale chiede a Rob J. di fermarsi a Holden's Crossing, nella zona tra Davenport e Rock Island.\nQui la presenza di un medico di sicuro invoglierebbe dei coloni a sistemarsi nella zona.\nNel primo inverno, si imbatte in due indiani in un bosco: uno dei due ha il bacino dislocato. Li segue nel loro villaggio, in cui si fa avanti una donna che dice di capire la sua lingua. Sistemato l'indiano, la donna si presenta come Donna Orsa, o Makwa-Ikwa, la sciamana della tribu. Da quel momento Rob J. viene salutato dai Sauk come \"Cawso Wabeskiou\", o Sciamano Bianco.\nIn primavera scorge una capanna maleodorante, da cui fanno capolino una macilenta vedova ed il suo neonato. Dopo vari tentativi, Rob J. riesce ad avvicinare la vedova, e capisce che \u00e8 affetta da gravi calcoli. Si fa aiutare da Makwa-Ikwa nella difficile operazione. Eseguita una seconda operazione chirurgica, finalmente Sarah Bledsoe \u00e8 salva.\nMentre Sarah rifiorisce dopo la malattia, Rob J. comincia a frequentarla, se ne innamora e la sposa. Con gioia accoglie anche il di lei figlio Alex, e presenta loro il bracciante Alden Kimball, assunto appena Rob J. \u00e8 arrivato a Holden's Crossing. Negli stessi giorni arrivano in citt\u00e0 Jay Geiger, farmacista conosciuto a Columbus, Ohio con la moglie Lillian e la figlia Rachel.\nNasce il loro figlio Robert Jefferson, chiamato Sciamano dal giorno in cui, entrato nel \"tepee\" di Makwa-Ikwa, batte le manine sul sacro tamburo degli Sciamani.\nSia Alex che Sciamano contraggono il morbillo: la malattia risulta fatale per l'udito di Sciamano.\nUn giorno Jay accorre da Rob J.: ha trovato il cadavere di Makwa-Ikwa. Rob J. ne effettua l'autopsia: oltre sodomia e stupro, Makwa-Ikwa \u00e8 stata accoltellata. Le coltellate sono di una strana forma triangolare.\nPersa la Sciamana, i Sauk lasciano la zona. Rob J. cerca per il resto della vita i tre esecutori dell'omicidio.\nPassano gli anni: Sciamano ha imparato a leggere le labbra, Alex passa le sue giornate tra studio svogliato e marachelle adolescenziali. Arriva l'eco della Guerra di Secessione, ed Alex si arruola nel CSA. Poco dopo anche Jay segue la sua sorte.\nSciamano, dal suo canto, \u00e8 stato ammesso all'Universit\u00e0 di Cincinnati per diventare medico. Nel tragitto per andare a trovare Sciamano, Rob J. presta servizio su un battello a vapore in cui cura i feriti Unionisti.\nTornato a casa, decide di farsi assumere come medico civile nell'esercito nordista. Anche per trovare notizie di Alex, da tempo catturato e recluso da qualche parte.\nFiniti i 9 mesi di contratto di medico, Rob J. ritornando a casa nell'autunno del 1864, beve acqua infetta e muore.\nSciamano, nel frattempo laureatosi, prende il posto del padre a Holden's Crossing. Grazie all'influenza del nuovo Commissario per gli Affari Indiani Nick Holden, Sciamano ritrova Alex nella prigione di Elmira. Lo riporta a casa, e gli deve amputare un piede.\nMuore Alden Kimball, e nella sua baracca rinvengono un coltello di forma triangolare: l'arma dell'omicidio di Makwa-Ikwa.\nSciamano, confortato dal sapere che i tre coinvolti nell'omicidio, oltre ad Alden, erano gi\u00e0 sistemati, e riconosciuto anche lui come \"Cawso Wabeskiou,\" si avvia verso la sua vita di medico di campagna con i figli di Rachel e Rachel stessa, ora sua moglie.\nEdizioni.\nNoah Gordon, \"Lo Sciamano\", traduzione di Maria Magrini, collana Narrativa, Rizzoli, 2011, pp.\u00a0654, ISBN 978-88-17-11447-9."}
{"id": "2338157", "revid": "933835", "url": "https://it.wikipedia.org/wiki?curid=2338157", "title": "Franco da Assergi", "text": " \u00c8 patrono di Assergi e di Forca di Valle.\nBiografia.\nFiglio di allevatori benestanti di Roio, entr\u00f2, dopo gli studi primari, nel monastero benedettino di San Giovanni in Collimento e vi rimase per una ventina d'anni per poi lasciarlo e ritirarsi in un romitaggio montano. Visse prima nei boschi di Lucoli, quindi nei monti dell'Abruzzo centrale e sulla catena del Gran Sasso per poi trasferirsi sui monti intorno ad Assergi.\nSecondo le leggende popolari numerosi miracoli furono compiuti dal santo: montoni resuscitati, lupi ammansiti, e la capacit\u00e0 di far scaturire acqua sorgiva dalla roccia. Salv\u00f2 un bambino in fasce dalla bocca di un lupo che lo aveva rapito convincendolo a restituirlo alla madre. Infatti San Franco viene spesso rappresentato con accanto un lupo che stringe un bambino tra le fauci.\nCulto.\nSan Franco \u00e8 venerato nella chiesa parrocchiale di Santa Maria Assunta ad Assergi, presso l'oratorio omonimo sotto l'altare.\nLa festa di questo santo si celebra ad Assergi il 5 giugno: numerosi pellegrinaggi si compiono durante la giornata fino al monte che dal santo prende il nome. I pellegrini ascendono cantando fino al luogo dove si dice sgorga \"l'acqua di San Franco\", presso un piccolo eremo a cappella circolare in pietra fi montagna. L'acqua sacra sarebbe una sorgente fatta scaturire da una roccia dal santo medesimo, che si ritiene abbia propriet\u00e0 terapeutiche; \u00e8 inoltre venerato anche in vari paesi dell'Abruzzo.\nNon bisogna confondere san Franco da Assergi con un altro san Franco eremita, originario della Calabria (secolo XI) e compatrono di Francavilla al Mare., venerato nella chiesa madre di Santa Maria Maggiore precedentemente San Franco."}
{"id": "2338164", "revid": "767487", "url": "https://it.wikipedia.org/wiki?curid=2338164", "title": "DJ Kool", "text": "Biografia.\nDJ Kool segu\u00ec negli anni '80 i Rare Essence come warm-up dj, prima di essere messo sotto contratto dalla CLR Records.\nNegli anni '90 realizz\u00f2 vari singoli di successo commerciale, il pi\u00f9 famoso dei quali fu \"Let Me Clear My Throat\", uscito per American Recordings. La canzone contiene un campione dal classico hip hop \"The 900 Number\" di DJ Mark the 45 King, (che a sua volta campionava \"Unwind Yourself\" di Marva Whitney). All'interno del pezzo, nell'introduzione, si pu\u00f2 riconoscere anche un campione di \"Hollywood Swinging\" di Kool and the Gang. La canzone divenne immediatamente un riempipista e rimase popolare a lungo. Di recente DJ Kool \u00e8 comparsa in \"Ayo!\", singolo del 2006 di M\u00fda, dall'album del 2008 \"Liberation\". Due tracce di \"Lost and Found\", di Will Smith, vedono la sua collaborazione.\nNel 2015 prende parte, insieme a Greg Nice e Deborah Lee, alla realizzazione del singolo \"The Horns\" del disc jockey DJ Katch. Il singolo raggiunge la diciassettesima posizione nella Top Singoli."}
{"id": "2338166", "revid": "144796", "url": "https://it.wikipedia.org/wiki?curid=2338166", "title": "Santuario arcivescovile della Beata Vergine dei Miracoli", "text": "Il santuario di Corbetta (noto ufficialmente come santuario arcivescovile della Beata Vergine dei Miracoli o pi\u00f9 correttamente come santuario arcivescovile della Beata Vergine dei Miracoli in San Nicolao), \u00e8 un luogo di culto ubicato a Corbetta (MI). Esso rappresenta il principale dei siti per il culto mariano dell'area del magentino. L'immagine miracolosa in esso venerata, nota come Madonna di Corbetta, \u00e8 stata dichiarata patrona di zona nel 1955 dall'allora arcivescovo di Milano, Giovanni Battista Montini.\nStoria.\nLa storia e l'evoluzione artistica del santuario della Madonna dei Miracoli, il pi\u00f9 importante edificio di culto corbettese, sono legate indissolubilmente all'apparizione miracolosa del 17 aprile 1555. In quel giorno infatti, primo gioved\u00ec dopo la Pasqua di Risurrezione, nella piazzetta antistante la piccola chiesa di San Nicolao (oggi parte inferiore del santuario) tre fanciulli, Cesare dello Stampino, Antonio della Torre ed il fratello di quest'ultimo Giovanni Angelo (detto Novello), sordomuto dalla nascita, giocavano alle bocce sotto il ritratto della Madonna con il Bambino affrescato sulla facciata della chiesa. All'improvviso il piccolo Giovanni, riacquistando udito e parola, indicava ai compagni la celeste visione del Bambino che, staccatosi dal dipinto, era disceso tra loro per unirsi al gioco. La Madonna scese quindi anch'ella per riprendersi il Pargoletto e torn\u00f2 al dipinto.\nA quel primo miracolo ne sono seguiti altri; le numerose grazie ricevute infatti, oltre ad essere documentate e conservate presso gli archivi del santuario, sono esposte all'interno della cappella delle Benedizioni, luogo ove si possono ammirare oltre duecento ex voto, tradizionale forma di riconoscenza e devozione popolare. A seguito dell'apparizione e per contenere i continui pellegrinaggi, fece seguito un poderoso ampliamento e la chiesetta venne ampliata ed abbellita da brillanti nomi della pittura e dell'architettura italiana quali Francesco Croce, Fabio Mangone, Vincenzo Seregni, Francesco Pessina, Carlo Francesco Nuvolone, Giulio Cesare Procaccini, Giovan Battista Discepoli, Mos\u00e8 Bianchi da Mairago, Luigi Pellegrini Scaramuccia.\nL'immagine miracolosa si trova oggi nel santuario superiore, eccellentissimo esempio di barocco lombardo, racchiusa in una teca di cristallo, ancora sulla parete originaria dove fu dipinto da Gregorio Zavattari nel 1475. Ad esso \u00e8 legata la Confraternita del Santissimo Rosario, che ha sede presso il santuario.\nDal 1913 il santuario venne riconosciuto \"Edificio d'interesse monumentale nazionale\".\nSubito dopo i gi\u00e0 citati lavori di restauro avvenuti tra il 1948 e il 1955, durante i quali sono state riportate alla luce antiche decorazioni e affreschi del cinquecento, venne riproposta l'idea di dedicare il santuario al culto di Dio e della Vergine, avanzata precedentemente dal cardinale Alfredo Ildefonso Schuster ma temporaneamente messa in attesa in seguito al decesso di quest'ultimo nel 1954. Quando venne nominato il nuovo arcivescovo di Milano si ripresero le preparazioni e finalmente il 17 aprile 1955, nel IV centenario del primo miracolo, Giovanni Battista Montini incoron\u00f2 l'immagine della Madonna proclamandola \"Beata Vergine dei miracoli venerata nel santuario di Corbetta, patrona della zona\".\nDi rilievo \u00e8 anche il museo del santuario, ubicato nelle camere superiori del chiostro adiacente alla chiesa, che ospita numerose opere d'arte di gran pregio, tra cui la camera detta \"di San Carlo\" col mobilio effettivamente utilizzato dal Borromeo in visita a Corbetta sul finire del Cinquecento. La sala, costituita da un letto a baldacchino, da alcuni mobili ed oggetti collegati al santo arcivescovo di Milano, si trovava un tempo nella villa Frisiani Mereghetti dove il cardinale venne a suo tempo accolto in paese e dove ancora oggi si trova il luogo del suo soggiorno con affissa alla parete una lapide commemorativa. All'epoca della visita del cardinal Borromeo ricordano le cronache:\nAl santuario arcivescovile della Beata Vergine dei Miracoli \u00e8 tradizionalmente legato l'operato della locale Confraternita del Santo Rosario.\nNel 2014 il santuario \u00e8 stato protagonista di un annullo filatelico delle Poste Italiane.\nIl \"Perdono di Corbetta\".\nLa tradizione vuole che il giorno in cui accadde il miracolo che fece iniziare la costruzione del nuovo santuario mariano a Corbetta, fosse il gioved\u00ec dopo Pasqua e questa data rimase legata alla celebrazione della festivit\u00e0 della Madonna di Corbetta.\nFu papa Pio IV che, su intercessione del nipote arcivescovo di Milano, San Carlo Borromeo, con la bolla \"Unigeniti Filii Dei\" del 31 agosto 1562 concesse l'indulgenza plenaria straordinaria in forma giubilare a tutti quei fedeli che, ben disposti spiritualmente, si fossero legati a visitare l'immagine sacra conservata a Corbetta. Questo privilegio esclusivo, ovviamente, non fece altro che aumentare il numero di fedeli che accorrevano verso il tempio sacro, catalizzando la popolazione del milanese e del novarese.\nSar\u00e0 poi lo stesso Carlo Borromeo a rinnovare la sua devozione alla Madonna corbettese, fermandosi qui in preghiera durante il suo pellegrinaggio a Torino in visita alla Sindone e in altre visite pastorali che egli fece alla pieve di Corbetta.\nL'architettura.\nLa chiesa prima del miracolo.\nQuello che oggi \u00e8 conosciuto come il complesso del santuario arcivescovile della Beata Vergine dei Miracoli, sappiamo che anticamente corrispondeva ad una struttura di dimensioni pi\u00f9 modeste, dedicata a san Nicola gi\u00e0 dalla met\u00e0 del XIII secolo.\nIl primitivo oratorio venne ricostruito completamente attorno alla met\u00e0 del Quattrocento in stile rinascimentale, venendo completato con un'ambiziosa cupola a tamburo ottagonale che rimane sino ai nostri giorni. Lo stile della facciata era ancora di ispirazione romanica e fu su questa stessa facciata che il pittore milanese Gregorio Zavattari affresc\u00f2 una \"Madonna con Bambino\" nel 1475, opera di notevole rilievo, riconducibile stilisticamente a quei modelli di madonne della pittura toscana che hanno ravvicinato questo pittore alla scuola del senese Simone Martini.\nLa chiesa si sa che era posta in periferia del paese e pi\u00f9 precisamente si trovava appena fuori le mura fortificate della citt\u00e0 di Corbetta, in un'area circondata da boschi, e disponeva di un sagrato sterrato.\nIl primitivo santuario superiore.\nDopo il miracoloso evento che nel 1555 aveva interessato proprio la chiesa di San Nicolao, venne costituito un comitato amministrativo avente lo scopo di proteggere il santuario, divenuto in brevissimo tempo un luogo di culto e pellegrinaggio.\nQuesto primo capitolo era costituito essenzialmente dai nobili del paese ed era retto per conto della collegiata di Corbetta dal canonico Ambrogio Spanzotta che nel 1556, per timore che il dipinto del miracolo potesse rovinarsi col tempo (data anche la posizione in cui si trovava, esposto alle intemperie ed all'incuria del tempo), propose in un primo momento di rimuovere l'affresco per portarlo all'interno della chiesa stessa, sull'altare maggiore.\nEssendo che per\u00f2 questa operazione si presentava macchinosa e problematica per la salvaguardia del dipinto stesso, si concluse che si dovesse costruire una cappella per un nuovo santuario, che si appoggiasse direttamente alla facciata della chiesa.\nPer la realizzazione di questo progetto divenne necessaria l'erezione di un portico nella parte inferiore della chiesa che facesse da atrio a quella gi\u00e0 esistente, e nella parte superiore divenne ovvia la costruzione di una cappelletta che si presentava di dimensioni ridottissime (circa 6 x 4,80 metri), la cui volta era ornata con affreschi eseguiti da Francesco Pessina. Era possibile accedervi attraverso una piccola scala costruita all'interno della chiesa inferiore di San Nicola (ove oggi si trova la cappella del Crocifisso).\nGiudicata inadatta a contenere il sempre crescente numero di fedeli accorsi a visitare la sacra immagine, nel 1574 si convenne sulla necessit\u00e0 di ampliare questa stessa cappelletta su disegno dell'architetto Vincenzo Seregni, che vi aggiunse anche una scala a settentrione per facilitare la discesa dei visitatori.\nLavori di ampliamento della chiesa di San Nicola.\nNel 1556, ad appena un anno dal miracolo, si decise anche di ampliare la gi\u00e0 esistente struttura in modo da accogliere pi\u00f9 correttamente le funzioni ed il numero di fedeli sempre crescente che andava presentandosi a Corbetta. Fu cos\u00ec che il gi\u00e0 descritto capitolo, grazie a propri contributi ed alle offerte ricevute dai fedeli, decise di acquistare un terreno retrostante l'abside della chiesa, in modo da costruirvi un coro, spostando l'altare maggiore in una posizione pi\u00f9 retrocessa dal momento che in precedenza questo sorgeva sotto la cupola. Tali lavori vengono ancora oggi ricordati da un'epigrafe a lapide che si trova nel coro stesso della chiesa.\nAmpliamenti del XVII secolo.\nAltri lavori di ampliamento e modifica della struttura nel suo complesso, ebbero luogo all'inizio del XVII secolo: all'esterno vennero imbiancate le pareti con polvere di marmo, oltre alla costruzione di una pi\u00f9 ampia scala lignea per permettere l'accesso alla parte superiore del santuario. All'interno viene realizzata la pavimentazione ad opera di Cristoforo Alemani che decide anche l'innalzamento dell'altare maggiore attraverso decorazioni marmoree ancora oggi visibili e la realizzazione dei lavori ad intarsio che rappresentano lo stemma di Pio IV (che concesse la \"Bolla del Perdono\" al santuario corbettese) e quello di San Carlo Borromeo in perpendicolo alla cupola.\nL'altare maggiore era a questo tempo in legno, intagliato da Giulio Mangone; oggi di tale opera rimangono solamente due angeli oranti che si trovano come un tempo ai lati dell'altare principale ove si trova ancora un'anc\u00f3na che rappresenta San Nicola e risale al 1616.\nIn quegli stessi anni Fabio Mangone, architetto della fabbrica del duomo di Milano, venne chiamato per la direzione dei lavori che andavano ad assicurare solidit\u00e0 alla cupola che minacciava di crollare, eseguendo nel contempo anche dei disegni per l'esecuzione della balaustra marmorea che ancora oggi precede l'accesso all'altare maggiore, che venne realizzata nel 1620 dagli scultori Giovanni Domenico Vigna e Giovanni Morelli. Fu sempre Mangone, inoltre, a progettare la facciata del santuario che per\u00f2 la peste del 1630 e le scarse condizioni economiche del tempo accantonarono, lasciando ad unica testimonianza il progetto presentato alla parrocchia e conservato nell'Archivio del Santuario.\nFu in quegli anni, inoltre, che venne eretta un'imponente scalinata di marmo che, completata nel 1690, dalla piazza antistante la chiesa, raggiungeva la cappella superiore dall'esterno, costeggiando il lato dell'edificio, occupando quindi anche l'attuale piazzetta Pio IV. Sulla cappella superiore di quest'epoca, si sa che essa aveva luce da un grande finestrone a forma di nicchia posto al centro della facciata, proprio in fronte all'affresco della Madonna la quale venne inizialmente protetta da una tenda e successivamente da una teca di cristallo (1706).\nIl fervore settecentesco: lavori al santuario superiore (1743-1750).\nIl Settecento fu il secolo che senza dubbio don\u00f2 maggior fervore ai lavori compiuti in santuario a Corbetta.\nNel 1733, infatti, venne progettata la riedificazione della cappella superiore, di dimensioni maggiori secondo un progetto gi\u00e0 stilato, che per\u00f2 ebbe luogo grazie ad una delegazione solo nel 1736 grazie all'influenza dei nobili locali Filippo Archinto, Francesco Maria del Maino e Giuseppe Brentano. Sar\u00e0 quest'ultimo che proporr\u00e0 di contattare per i lavori il celebre architetto Francesco Croce che gi\u00e0 a Corbetta stava lavorando al suo palazzo (palazzo Brentano). Sar\u00e0 Croce che proporr\u00e0 di spostare la sede dell'affresco e di progettare un nuovo altare maggiore per accogliere la pittura, ma fortunatamente nel 1740 il medesimo capitolo, poco convinto, decise di chiamare a consultazione anche l'architetto Donnino Riccardi che propese a favore di tutti nel lasciare l'affresco nella sua posizione originaria, rialzandolo solo leggermente per porlo al centro del nuovo santuario superiore.\nIl Croce si occuper\u00e0 invece della realizzazione dei due scaloni laterali che consentono ancora oggi l'ingresso alla parte superiore del santuario, aggiungendo anche delle nuove decorazioni in marmo poi eseguite dallo scultore Carlo Nava, oltre all'elaborato altare rococ\u00f2 realizzato in marmo nero e bronzo dorato da Carlo Antonio Pozzi. La facciata venne interamente riprogettata da Croce ed \u00e8 sino al secondo ordine cos\u00ec come era stata concepita nel Settecento, ovvero con una statua centrale raffigurante la \"Madonna con Bambino\" realizzata da Angelo Maria Beretta attorno al 1750 e trasportata dal cantiere di realizzazione attraverso il Naviglio Grande sino a Robecco sul Naviglio e poi da l\u00ec a Corbetta a mezzo di un carro. Viene rifatta, sempre da Croce, anche la balaustra dell'altare maggiore che viene interamente offerta da Carlo Brentano, figlio del defunto conte Giuseppe, il quale pagher\u00e0 anche la rizzata della piazzetta antistante la chiesa.\nNel 1775 vennero iniziati i lavori di affresco interni alla struttura del santuario di cui vennero incaricati i pittori Giuseppe Reina (che si occup\u00f2 delle strutture architettoniche illusorie) e Giovanni Battista Perab\u00f2 (che realizz\u00f2 gli affreschi a soggetto). Trionfante, in centro alla cupola della nuova cappella superiore, l'affresco raffigurante l\"'Assunzione della Vergine\", assieme alle \"Quattro virt\u00f9 primarie di Maria negli angoli\", oltre agli \"Otto misteri principali della vita della Madonna\" nelle aree laterali degli intercolumni, dipinti a monocromo. Altre nicchie di finta architettura accolgono quattro statue dipinte raffiguranti Isaia, Davide, Giuditta ed Ester che annunciano la venuta del Messia, oltre a numerosi simboli mariani.\nPerab\u00f2 dipinse anche il famosissimo affresco di fronte a quello raffigurante l'evento miracoloso, mentre il pavimento a mosaico venne realizzato nel 1868 ad opera di Davide Macchi.\nI lavori dell'Ottocento.\nNell'Ottocento l'attenzione si spost\u00f2 nuovamente sulla chiesa inferiore di San Nicola ove innanzitutto venne sostituito l'altare seicentesco con un nuovo progetto datato al 1820-1822 ad opera di Luigi Tantardini e Gioachino Cenchione basato su disegni di Luigi Rovida. Quanto alla cupola, essa era stata imbiancata gi\u00e0 nel Seicento per un'epidemia di colera, e venne ridecorata interamente nel 1874 da Mos\u00e8 Bianchi da Mairago con le figure dei quattro evangelisti ed il padre eterno sopra l'altare, strappati dalla loro sede dopo che i restauri del 1950 riportarono alla luce gli affreschi rinascimentali sottostanti. Tali dipinti sono oggi conservati presso il museo del santuario.\nNel 1824, ad opera del Rettore Francesco Porroni, vi venne installato un organo Prestinari, restaurato tra il 1874 ed il 1875 da Giuseppe Prestinari, secondo i suggerimenti del noto organista Giuseppe Della Valle. L'organo venne rimosso durante i restauri della chiesa negli anni '50 del XX secolo.\nLa facciata eclettica nel Novecento.\nCome si \u00e8 gi\u00e0 detto, parte della facciata era gi\u00e0 stata eseguita nel Settecento, ma nel 1889 essa venne definitivamente conclusa ad opera dell'architetto Luigi Moretti che, avvalendosi dello scultore Pietro Fumeo, l'arricch\u00ec di nuove statue di pietra sul modello dello stile eclettico tardo ottocentesco, concludendo il timpano sopra l'ingresso con le statue della Fede e della Carit\u00e0, il tutto corredato da bassorilievi rappresentanti l'albero della vita (a simboleggiare il vecchio testamento) e la Madonna coronata di dodici stelli (nel segno del nuovo testamento) che affiancano la scena centrale dell'apparizione e del primo miracolo.\nPer l'occasione la facciata venne corredata sul lato da due lapidi commemorative dell'evento miracoloso che diede origine all'erezione del santuario stesso:\nOriginali e ancora visibili sono i tre portali in noce intagliati che risalgono sempre alla fine dell'Ottocento.\nI restauri prima dell'incoronazione.\nNel 1914 iniziarono i lavori per la costruzione dell'attuale campanile (prima completamente inesistente) e negli anni '30 venne eseguito il progetto e la realizzazione vera e propria dell'area del rettorato, che and\u00f2 a restaurare le antiche case di propriet\u00e0 del rettore risalenti al '600-'700 e ad articolarle in due cortili distinti da un porticato ad archi con un camminatoio terrazzato, edifici che ancora oggi accolgono la rettoria e le stanze del museo del Santuario stesso.\nTra il 1948 ed il 1955 venne condotta un'ampia opera di restauro del santuario intero dal momento che si era iniziata la causa per l'incoronazione pontificia della Madonna di Corbetta che si concluder\u00e0 con la fastosa cerimonia del 1955 presieduta dall'allora arcivescovo milanese, Giovanni Battista Montini, alla presenza della RAI e di altre personalit\u00e0 come il senatore Emanuele Samek Lodovici.\nLa chiesa inferiore di San Nicola si trovava in pessime condizioni e venne chiamato l'architetto Giannino Castiglioni a dirigere i restauri assieme ai figli Giacomo ed Achille, i quali riscoprirono con dei saggi dell'intonaco la presenza di altre pitture ben pi\u00f9 antiche di quelle presenti, il che sugger\u00ec di rimuovere i rifacimenti settecenteschi ed ottocenteschi a favore delle linee classiche rinascimentali che si possono ancora oggi notare nella struttura. In particolare nella cupola vennero riscoperti affreschi eseguiti su ispirazione di Bernardino Luini raffiguranti Cristo, la Vergine, gli apostoli, Sant'Ambrogio e San Nicola nel tiburio e, lungo tutta la superficie della cupola, i volti di una miriade di piccoli putti. Fu in quegli anni che il pittore Primo Lavagnini dipinse ai lati dell'altare due vicende della vita di San Nicola (1954).\nLe cappelle della chiesa di San Nicolao.\nLe cappelle interne al santuario inferiore, vennero costruite nel corso dei secoli XVI-XVIII grazie alla munificenza delle nobili famiglie locali, come voto in favore della Madonna dei Miracoli.\nEsse sono riportate qui di seguito nella loro descrizione, iniziando dall'ingresso, navata di destra e concludendo all'ingresso, con la prima cappella della navata di sinistra.\nCappella di Sant'Antonio da Padova.\nLa cappella risale nella sua costruzione al 1620 e venne decorata tra la fine del 1648 e l'inizio del 1649. Probabilmente venne per prima eseguita la statua (tuttora sull'altare) di Sant'Antonio da Padova col Bambino, ad opera di Giovanni Giacomo Tencalla, membro di una famiglia di stuccatori lombardi gi\u00e0 attivi nel comasco, nell'area del Ticino e nell'Impero austriaco.\nI due quadri laterali, eseguiti a partire dal 1654 da Luigi Pellegrini Scaramuccia detto il Perugino, raffigurano, a destra \"Sant'Antonio che risuscita un morto per farlo testimoniare a favore di suo padre\", a sinistra \"Sant'Antonio che intercede per una donna tentata dal demonio\".\nNel 1657 Giovanni Stefano Danedi detto il Montalto, pittore trevigliese, present\u00f2 i disegni per gli affreschi ai committenti dei lavori alla cappella, i conti Frisiani; l'opera, che venne approvata il 15 febbraio di quello stesso anno, comprendeva gli affreschi che ancora oggi si possono ammirare nella cappella: \"Il miracolo del bambino caduto in una pentola\", \"La messa di sant'Antonio con l'apparizione dell'anima beata\", \"Sant'Antonio restituisce alla famiglia il bambino resuscitato\" (sulla volta) e la rappresentazione di quattro angeli sugli stipiti d'accesso e sull'intradosso dell'arco.\nCappella della Piet\u00e0.\nLa cappella, dedicata inizialmente a san Francesco d'Assisi, venne costruita attorno al 1589 ed ultimata nel 1592, mentre la decorazione, iniziata poco dopo, venne terminata prima del 1612. Il committente viene identificato in Francesco Borri, proprietario della cappella stessa, mentre rimane imprecisato l'autore degli affreschi, forse riconducibile ad uno stesso familiare del Borri.\nGli affreschi vennero ricoperti con uno strato di intonaco gi\u00e0 all'inizio del Seicento, quando venne cambiato il patrono della cappella. Tali dipinti sono stati oggi integrati all'interno dei dipinti successivi grazie ai restauri compiuti tra il 1949 ed il 1953.\nA questo primo ciclo risalgono \"La deposizione dalla croce\" (a destra dell'altare) e \"La risurrezione\" (a sinistra), \"Il Padre eterno e angeli\" sulla lunetta, quattro \"Storie di san Francesco\" sulla volta, la \"Piet\u00e0 con san Giovanni Battista e san Francesco con un offerente\" sulla parete di sfondo. Sulle lesene e sull'intradosso dell'arco vi sono decorazioni con lo stemma dei Borri riconducibili allo stesso periodo.\nCappella di San Mona.\nLa cappella risale al 1582-1592 ed inizialmente era dedicata a santa Dorotea. Le analogie stilistiche fanno supporre che le decorazioni, ricoperte da interventi successivi al 1612, fossero contemporanee agli affreschi della cappella della Piet\u00e0, realizzati intorno alla fine del Cinquecento. La cappella fu con certezza di patronato Borri, in quanto san Mona, vescovo di Milano, si diceva membro di questa stessa famiglia corbettese.\nIl ciclo di affreschi ora visibile risale invece al 1657 ed \u00e8 opera di Giovanni Stefano Danedi detto il Montalto. I soggetti rappresentati sono: \"San Mona che battezza\", \"San Mona che appare in sogno ad Arnolfo\", \"San Mona che ordina la costruzione di un edificio sacro\" (tutti sulla volta), \"Visione di san Mona\" (a destra dell'altare) e \"San Mona che distribuisce beni ai poveri\" (a sinistra).\nSugli stipiti d'accesso, nell'intradosso dell'arco e sulle lunette, otto angeli con paramenti episcopali decorano le restanti pitture.\nLa pala d'altare di san Mona, risale al 1660 ed \u00e8 sempre opera del Danedi ed \u00e8 inserita sull'altare con stucchi realizzati dal Tencalla, gi\u00e0 attivo nella cappella di Sant'Antonio da Padova di questo stesso santuario.\nCappella di San Giuseppe.\nEretta nel 1615, la cappella era inizialmente dedicata a san Carlo Borromeo. Successivamente spogliata per volere del committente, rimase vuota sino al 1680 quando ne divennero proprietari gli Airoldi che, successivamente, la vendettero alla marchesa Anna Visconti-Stampa. Questa, nel 1697, ottenne l'autorizzazione di porre il proprio stemma nella cappella gentilizia, tuttora presente anche se incompleto, al culmine dell'arco terminale, cambiandone la dedicazione a favore di san Filippo Neri, contemporaneo ed amico del Borromeo.\nNel 1952 la cappella venne dedicata a san Giuseppe, mantenendo intatta la struttura e le decorazioni precedenti.\nL'attuale decorazione a stucco sulla volta e la corniciatura della pala d'altare risale al 1697, cos\u00ec come i due affreschi laterali raffiguranti a sinistra la \"Carit\u00e0 di san Filippo\" ed a destra un \"Miracolo di san Filippo\".\nCappella di San Gottardo.\nEretta nel 1615, la cappella era inizialmente dedicata a san Giuseppe, ma nel 1649 (come ricorda una lapide commemorativa presente nella cappella) divenne patronato dei nobili fratelli Antonio e Giovanni Battista Frisiani che, l'anno successivo, la dedicarono ufficialmente al santo patrono della loro casata, Gottardo, dando inizio alle opere di decorazione.\nGli stucchi delle volte e dell'altare maggiore presentano analogie con quelli presenti nelle cappelle di San Mona e Sant'Antonio e come tali possono ricondursi allo stesso autore, Giovanni Tencalla. Gli stucchi della volta d'ingresso sono invece di epoca posteriore.\nAl 1650 risale anche la pala dell'altare maggiore, di Giovan Battista Discepoli, raffigurante \"San Gottardo e gli angeli\". Di Melchiorre Gherardini sono invece gli affreschi, risalenti al 1660, che raffigurano \"Gloria di san Gottardo e angeli\" sulla volta e \"Angeli musicanti\" sull'intradosso dell'arco.\nI due quadri laterali presenti ora nella cappella sono delle copie degli originali custoditi presso il rettorato e raffigurano \"San Gottardo che guarisce l'oftalmica di Goslar donando a suo figlio un fiore\" (a destra) e \"San Gottardo che guarisce la cieca di Straubingen\" (a sinistra).\nCappella del Crocifisso.\nAnticamente tale cappella non era presente in santuario, ma al suo posto si trovava una scala interna che permetteva dalla chiesa inferiore, l'accesso al santuario superiore, che viene riportata gi\u00e0 dal 1685.\nNel Settecento, con i progetti che Francesco Croce port\u00f2 innanzi per la costruzione di un pi\u00f9 grande e spazioso santuario superiore, vennero progettati anche i due grandi scaloni che ancora oggi consentono l'accesso al piano alto della chiesa e come tale questa scala cadde in disuso e venne demolita.\nSe ne ricav\u00f2 quindi, nel 1829, una cappella dedicata al Crocifisso che nel 1854 venne decorata ad opera del pittore Giuseppe Toscani che affianc\u00f2 i preziosi stucchi realizzati dai fratelli Albertazzi.\nLe campane del Santuario.\nIl campanile principale del santuario, possiede 5 campane intonate in Mi3 Maggiore, fuse dalla fonderia Ottolina di Seregno (MB) che suonano secondo il sistema ambrosiano."}
{"id": "2338177", "revid": "108284366", "url": "https://it.wikipedia.org/wiki?curid=2338177", "title": "Carnival of Light", "text": "Carnival of Light \u00e8 un brano di musica sperimentale, ideato da Paul McCartney e registrato dai Beatles nel 1967, durante le registrazioni di \"Sgt. Pepper's Lonely Hearts Club Band\", che non fu mai pubblicato ufficialmente dalla band.\nIl brano.\nOrigine e storia.\nIl pezzo \u00e8 una delle composizioni musicali pi\u00f9 misteriose dell'intero catalogo dei Beatles. Si tratta di uno strumentale dal carattere sperimentale e d'avanguardia della durata di 13 minuti e 48 secondi, inciso dal gruppo per un festival underground tenutosi il 28 gennaio e il 4 febbraio del 1967 al Roundhouse Theatre di Londra, il \"\u201cCarnival of Light Rave\u201d\".\nIl brano fu registrato dai Beatles al completo il 5 gennaio 1967 nello Studio 2 degli Abbey Road Studios, sbrigativamente mixato in mono e consegnato agli organizzatori del festival che lo trasmisero per la prima e ultima volta durante lo svolgimento della stessa manifestazione.\nStruttura.\nMcCartney prepar\u00f2 un bizzarro insieme di nastri contenenti rumori elettronici durante una pausa delle registrazioni di \"Penny Lane\", e lo sottopose all'attenzione della band.\nLa \u201ccanzone\u201d \u00e8 una combinazione di una base registrata al primo take con numerose sovraincisioni successive. La traccia Uno consiste unicamente di un'ipnotica base ritmica composta da batteria e organo, la traccia Due \u00e8 ricca di effetti musicali e chitarra distorta, la traccia Tre include il suono di un organo da chiesa, un gargarismo e le urla di John e Paul, con il primo che singhiozza \"\u00abBarcellona\u00bb\" a cui fa eco il secondo che urla ossessivamente \"\u00abVa tutto bene?\u00bb\"\nLa traccia Quattro, composta da tamburello, effetti sonori ed eco, termina con Paul che chiede: \"\u00abPossiamo risentirla adesso?\u00bb\"\nNon esiste una vera e propria melodia, la band si produce in suoni del tutto casuali e il flebile ritmo \u00e8 sostenuto dalla metrica cadenzata delle percussioni o talvolta da una nota ripetuta sul pianoforte.\nIl brano \u00e8 per certi versi anticipatore degli esperimenti sonori di John Lennon e Y\u014dko Ono che confluiranno, un anno pi\u00f9 tardi, in \"Revolution 9\" sull'album \"The Beatles\" (\"White Album\") del 1968.\nSecondo Barry Miles, biografo di Frank Zappa e degli stessi Beatles e tra i pochissimi ad averla potuta ascoltare, la composizione risente dell'influenza di \"The Return of The Son of Monster Magnet\", tra i brani pi\u00f9 sperimentali del compositore di Baltimora, contenuta nell'album del 1966 \"Freak Out!\" (molto amato dai quattro e di profonda ispirazione durante l'incisione di \"Sgt. Pepper\").\nLa scomparsa del brano.\nLa composizione non venne mai ufficialmente pubblicata dai Beatles, e nel corso degli anni ha raggiunto uno status a dir poco mitico tra i fan pi\u00f9 accaniti del gruppo britannico.\nPochissimi sono quelli che possono dire di averla ascoltata, tra questi il biografo ufficiale dei Beatles, Mark Lewisohn, che ha avuto accesso agli archivi del gruppo.\nAnche grazie alla sua descrizione, infatti, \u00e8 stato possibile ricostruirne la struttura musicale.\nLo storico produttore dei Beatles George Martin, parlando recentemente del brano, ha affermato: \u00abEra una di quelle cose assurde che ogni tanto facevano e che non venne, giustamente, ritenuta degna di essere pubblicata come un normale pezzo dei Beatles, almeno ai tempi\u00bb. Il severo giudizio di Martin \u00e8 confermato dai ricordi di Geoff Emerick, tecnico del suono dei Beatles. Secondo Emerick, il produttore cos\u00ec si espresse durante le registrazioni di \"Carnival of Light\": \u00ab\u00c8 semplicemente ridicolo! Dovremmo darci da fare su qualcosa di pi\u00f9 costruttivo invece di perdere tempo con queste cose!\u00bb\nL'esclusione dall'Anthology.\nPaul McCartney era intenzionato a inserire il brano nel secondo volume dell\u2019\"Anthology\" dei Beatles, la monumentale raccolta di versioni alternative e di inediti del gruppo pubblicata a met\u00e0 anni novanta, ma la decisa opposizione di George Harrison, al quale il brano non era mai piaciuto, ha fatto naufragare il progetto."}
{"id": "2338178", "revid": "23484263", "url": "https://it.wikipedia.org/wiki?curid=2338178", "title": "Francavilla a mare", "text": ""}
{"id": "2338181", "revid": "1793900", "url": "https://it.wikipedia.org/wiki?curid=2338181", "title": "Boulder City", "text": "Boulder City \u00e8 una citt\u00e0 degli Stati Uniti d'America, situata nella contea di Clark, nello stato del Nevada. Al censimento del 2000 possedeva 14.966 abitanti; mentre al censimento del 2010 gli abitanti risultavano essere 15.023.\nBoulder City venne originariamente fondata nel 1932 a seguito della costruzione delle case per gli operai impegnati nella costruzione della vicina Diga di Hoover, il 4 gennaio 1960 venne ufficialmente incorporata come municipalit\u00e0."}
{"id": "2338183", "revid": "2184720", "url": "https://it.wikipedia.org/wiki?curid=2338183", "title": "Diritto della fotografia", "text": "La fotografia \u00e8 tutelata come opera, sia di carattere creativo che non, dalla legge 22 aprile 1941, n. 633 sul diritto d'autore. Questa stessa legge \u00e8 stata poi modificata dal DPR 19/79 e, pi\u00f9 recentemente, dal Dlgs 154/97 e dalla legge 248/2000.\nStoria.\nI primi accenni sul diritto d'autore nella fotografia si ritrovano in un ordinamento della Corte Suprema di Cassazione del 3 giugno 1876, la quale attribuisce un valore connesso alla natura intellettuale delle fotografie. Successivamente la Corte d'Appello, il 7 luglio 1876, nega che la fotografia sia un'opera d'ingegno, ma viene definita un mero processo meccanico.\nLa fotografia venne per la prima volta considerata nel Regio decreto legge 28 ottobre 1925 n.1949. Questo decreto indicava le fotografie quali opere dell'ingegno a pieno titolo, ritenendo cos\u00ec che qualunque fotografia potesse essere tutelata.\nNella versione originaria della legge del 22 aprile 1941 n.633 la fotografia non era menzionata nel novero delle opere d'ingegno, ma veniva regolamentata come opera connessa, tutelata ai sensi delle norme di cui al Capo V Titolo II, art.87 e seguenti.\nDalla Convenzione di Parigi del 24 luglio 1971 e in Italia tramite il D.P.R 8 gennaio 1979 n.19, il legislatore decise di estendere la tutela del diritto d'autore alle opere fotografiche, e di quelle espresse con procedimento analogo a quello della fotografia, inserendole nell'elenco di cui all'art. 2 l. aut. (n. 7). Vengono previsti due tipi di protezione: quello del diritto di autore, che viene riservato per le opere fotografiche di carattere creativo, e quello del diritto connesso previsto dagli art. 87 l. aut. per le \"\"semplici fotografie\" che non possiedono carattere creativo. Nessuna tutela invece \u00e8 accordata alle \"fotografie di scritti, documenti, carte di affari, oggetti materiali, disegni tecnici e prodotti simili\"\".\nLa legge 633/41 \u00e8 stata poi soggetta a molte modifiche successive, le principali sono: D.Lgs 1997 n.154, D.Lgs 1999 n.169, D.Lgs 2000 n.248; e il D.Lgs 2003 n.68.\nOpere protette.\nSono individuate secondo il diritto d'autore tre tipologie distinte di fotografia: la fotografia semplice, le opere fotografiche e le fotografie documentali.\nOpera fotografica.\nFanno parte di questa categoria le opere protette dall'art. 2 al 7 della legge n. 633/1941, aggiunti successivamente nel D. Lgs 518/92, (\u201cle opere fotografiche e quelle espresse con procedimento analogo a quello della fotografia sempre che non si tratti di semplice fotografia protetta ai sensi delle norme del Capo V del Titolo II\u201d). \nIl fulcro di questa normativa \u00e8 essenzialmente la natura creativa dell'opera. Al pari delle altre opere dell'ingegno creativo, l'opera fotografica \u00e8 tutelata secondo diritti morali e patrimoniali spettanti in primo grado al fotografo. Ai sensi degli artt. 12 e seguenti lda infatti, il fotografo ha il diritto di utilizzare economicamente l'opera in ogni forma esercitando su di essa numerose facolt\u00e0: riproduzione e duplicazione, trasformazione ed elaborazione, distribuzione, commercializzazione, diffusione, comunicazione e messa a disposizione del pubblico, esibizione, noleggio e prestito.\nSe si tratta di opera creativa la durata del diritto \u00e8 pari a 70 anni dalla morte dell'autore, ed \u00e8 coperto dalle norme vigenti per le opere protette dal diritto d'autore.\nPer essere protetta da tale diritto \u00e8 sempre obbligatoria la citazione del nome del fotografo.\nFotografia semplice.\nLe \u201csemplici fotografie\u201d sono \u201cle immagini di persone o di aspetti, elementi o fatti della vita naturale e sociale, ottenute col processo fotografico o con processo analogo, comprese le riproduzioni di opere dell'arte figurativa e i fotogrammi delle pellicole cinematografiche\u201d. In tal caso la durata del diritto \u00e8 di 20 anni (art. 92) dalla data di produzione.\nLe opere tutelate da tale diritto sono (art. 87):\nSono invece escluse le fotografie di (art. 87.2):\nRiguardo alle semplici fotografie la legge attribuisce al fotografo i diritti cosiddetti \u201cconnessi\u201d al diritto d'autore: il diritto esclusivo di riproduzione, diffusione e spaccio (art. 88); la fotografia \u00e8 protetta solo se contiene (art. 90): il nome del fotografo, della ditta o del committente, l'anno di produzione, il nome dell'autore dell'opera d'arte fotografata. Nell'art. 90 comma 2 viene per\u00f2 specificato: \"Qualora gli esemplari non portino le suddette indicazioni, la loro riproduzione non \u00e8 considerata abusiva e non sono dovuti i compensi indicati agli artt. 91 e 98, a meno che il fotografo non provi la mala fede del riproduttore\"\nI diritti sia economici che morali spettanti all'autore non sono tutti autonomi e fra loro indipendenti e l'esercizio di uno di essi non esclude l'esercizio di ciascuno degli altri (art. 88.3).\nMettere in pratica l\u2019estensione del perimetro giuridico della fotografia autoriale, comporterebbe il passaggio, per un numero difficilmente calcolabile di fotografie, dalla protezione mediante il \u2018diritto connesso\u2019 sulle \u2018fotografie semplici\u2019, pi\u00f9 tenue e improntata ad un certo favore per la circolazione e l\u2019utilizzazione delle fotografie stesse, al diritto d\u2019autore propriamente detto, il cui punto focale \u00e8 invece la facolt\u00e0 del titolare di determinare (e limitare) la cerchia dei fruitori dell\u2019opera. \u00c8 allora probabile che la preoccupazione sia quella di non innescare un processo di proliferazione ipertrofica di micro-monopoli sulle immagini, dettata anche dalla percezione che l\u2019estensione dell\u2019autorialit\u00e0 potrebbe porre delicate questioni quando il diritto dell\u2019autore si ponga in antagonismo con diritti e libert\u00e0 di altri, anche di rango costituzionale.\nFotografia sul web\nLa condivisione di qualsiasi fotografia sui \"social network\" e in generale nel \"web\" \u00e8 lecita e non costituisce violazione delle disposizioni sul diritto d\u2019autore, solo nel caso in cui avvenga mediante una condivisione del materiale fotografico tale da permettere ai terzi di risalire all\u2019autore, nonch\u00e9 alla data e all\u2019eventuale titolo o nome dell\u2019opera fotografica.\nIn applicazione analogica dei principi sanciti dalla Legge 633/1941, l\u2019autorizzazione all\u2019utilizzo del materiale fotografico postato \u00e8 a priori fornita dall\u2019autore e garantita dalla stessa volont\u00e0 del creatore manifestata all\u2019atto della divulgazione della fotografia sulla piattaforma digitale.\nLa pubblicazione della fotografia sul profilo dell\u2019autore, ovvero nello spazio personale garantito dalla piattaforma del \"social network\", rappresenta, infatti, una presunzione grave, precisa e concordante della titolarit\u00e0 dei diritti fotografici legati all\u2019opera pubblicata, come sancito dalla recente giurisprudenza di merito (Trib. Roma sent n. 12076/2015).\nCessione del diritto.\nIl diritto sulle fotografie semplici pu\u00f2 essere ceduto a terzi; inoltre la legge prevede l'ipotesi in cui il diritto esclusivo del fotografo pu\u00f2 venir liberamente utilizzato da terzi previo riconoscimento di un equo compenso.\nLa cessione del diritto si ha con la consegna del negativo, cio\u00e8 il titolare dell'utilizzazione economica consegna direttamente e non tramite terzi il negativo (art. 89 lda).\nFotografie e contratto di lavoro.\nLa titolarit\u00e0 del diritto relativo alle fotografie semplici spettante al fotografo viene derogata qualora la fotografia sia stata ottenuta durante e all'adempimento di un contratto di lavoro. In questo caso si ritiene titolare del diritto il datore di lavoro: il fotografo dipendente \u00e8 pertanto obbligato alla consegna dei negativi (art. 88 lda).\nEsempi di rapporti contrattuali possono riguardare la realizzazione di book fotografici per modelle, brochure pubblicitarie, fotografie per campagne pubblicitarie o semplici ritratti richiesti dal committente. Ad ogni modo l'oggetto della prestazione deve essere esplicitamente indicato sul contratto sottoscritto dalle parti e secondo le modalit\u00e0 in esso prescritte.\nInoltre, per quanto riguarda la riscossione dei compensi, gli autori delle opere hanno diritto a equo compenso nei seguenti casi:\nProblemi interpretativi art. 88 comma III.\nNella presente legge sorgono due problemi interpretativi:\nFotografie su commissione.\nNel caso la fotografia sia stata commissionata nell'ambito della libera attivit\u00e0 professionale del fotografo, la titolarit\u00e0 dei diritti relativi alle fotografie semplici spetta al committente quando si tratta di fotografie aventi per soggetto cose in possesso di quest'ultimo.\nQualora il committente utilizzi commercialmente la fotografia spetter\u00e0 al fotografo un equo compenso.\nIl semplice fatto che il committente fornisca parte delle attrezzature al fotografo o paghi le eventuali modelle non determina l'acquisto del diritto di utilizzazione in capo al committente..\nFotografie documentali.\nLe fotografie di oggetti materiali, quali \u201cle fotografie di scritti, documenti, carte di affari, oggetti materiali, disegni tecnici e prodotti simili\u201d, non rientrano nelle \u201csemplici fotografie\u201d sopra citate e nella tutela che ad esse viene garantita.\nIl loro utilizzo \u00e8 libero e nessun diritto, patrimoniale o morale, \u00e8 riconosciuto all'autore.\n\u00c8 da sottolineare che nel caso in cui le fotografie documentali avessero connotati creativi, queste dovranno essere considerate come opere fotografiche e tutelate come opere di ingegno.\nDistinzione tra fotografie \u201copere dell'ingegno di carattere creativo\u201d, \u201csemplici fotografie\u201d e \u201cfotografie documentali\u201d.\nNel corso degli anni \u00e8 stata elaborata una serie di criteri per stabilire l'appartenenza delle immagini a una delle tre categorie:\nLa principale distinzione tra le opere fotografiche e le semplici fotografie risiede nella presenza o meno di un elemento di personale interpretazione della realt\u00e0 da parte del fotografo grazie al quale risulta evidente la differenza tra una riproduzione oggettiva della realt\u00e0 e quella invece, creativa, realizzata dal fotografo.\nMolteplici sono state le definizioni dei giudici sulla fotografia come opera d'arte: \u201cpersonale e sostanziale rielaborazione delle immagini da parte del fotografo\u201d, \u201ccapacit\u00e0 di evocare suggestioni che trascendono il comune aspetto della realt\u00e0 evocata\u201d e ancora \u201cimpronta personale dell'autore risultante da pi\u00f9 elementi\u201d. Ci\u00f2 che la giurisprudenza cerca di identificare in una fotografia per la corretta distinzione tra opera creativa e semplice fotografia \u00e8 la presenza di un'impronta personale del fotografo che, di volta in volta, pu\u00f2 essere individuata nella \u201cfantasia\u201d, nel \u201cgusto\u201d e nella \u201csensibilit\u00e0\u201d, nella capacit\u00e0 dell'immagine \u201cdi trasmettere le emozioni proprie del fotografo\u201d\nInoltre, la Corte d'Appello di Milano ha definito la semplice fotografia un'immagine \u201cfrutto di sicura professionalit\u00e0, in quanto vi si riscontra un'accurata ricerca e composizione degli oggetti fotografati, un'equilibrata relativa reciproca collocazione, uno studiato e non casuale uso della luce, ma che, non ritrasmettendo alcuna reinterpretazione soggettiva della realt\u00e0 e non evocando alcuna particolare suggestione, risulti priva di quel livello di originalit\u00e0 e creativit\u00e0 che giustificano la tutela delle opere dell'ingegno ai sensi dell'art. 2 lda \u201c.\nInfine, per quanto riguarda le fotografie della terza tipologia, ovvero le riproduzioni di oggetti materiali, viene fatto riferimento alla seguente definizione: fotografie \u201cche sono frutto di un puro processo meccanico ed espressive, al pi\u00f9, della precisione tecnica del mezzo utilizzato\u201d, aventi \u201cmero scopo documentativo\u201d e non \u201cfigurativo\u201d. Non pu\u00f2, di conseguenza, definirsi creativit\u00e0, l\u2019inquadratura, la prospettiva, la scelta dei colori e il gioco particolare, ancorch\u00e9 voluto, di luci ed ombre, se la fotografia si esaurisce semplicemente in una riproduzione documentale di un evento (ad esempio le immagini di un cantante mentre tiene un concerto). Si tratta quindi di duplicati dell'originale che, come tali, non meritano protezione alcuna da parte della legge in quanto vi \u00e8 \u201cuna presunzione di prevalenza dell'oggetto sull'attivit\u00e0 di riproduzione\u201d fotografica.\nLibere utilizzazioni.\nLa lda prevede che in alcuni casi la riproduzione \u00e8 da considerarsi lecita senza che occorra il consenso dell'autore. Si tratta delle cosiddette utilizzazioni libere, nella lda se ne parla nel Capo V del Titolo I (dall'art.65 al 71).\nLe libere utilizzazioni e la riproduzione delle fotografie sono regolamentate all'art. 91 lda ([1] La riproduzione di fotografie nelle antologie ad uso scolastico ed in generale nelle opere scientifiche o didattiche \u00e8 lecita, contro pagamento di un equo compenso, che \u00e8 determinato nelle forme previste dal regolamento. [2] Nella riproduzione deve indicarsi il nome del fotografo e la data dell'anno della fabbricazione, se risultano dalla fotografia riprodotta. [3] La riproduzione di fotografie pubblicate su giornali od altri periodici, concernenti persone o fatti di attualit\u00e0 od aventi, comunque pubblico interesse, \u00e8 lecita contro pagamento di un equo compenso. [4] Sono applicabili le disposizioni dell'ultimo comma dell'art. 88.)\nLo schema normativo, cos\u00ec come \u00e8 attualmente, \u00e8 dovuto al decreto legislativo 518/92. Infatti, prima della riforma, gli unici tipi di fotografie tutelate dalla legge 633/41 erano quelle semplici in relazione ai diritti connessi e pertanto l'unica normativa riguardante le libere utilizzazioni era l'art. 91. Successivamente allo stesso art. 91 sono state inserite anche le immagini di carattere creativo e di documentazione.\nD. Lgs. 68/2003.\nL'obbiettivo della direttiva \u00e8 quello di armonizzare le normative nazionali in tema di limitazioni ed eccezioni alla tutela del diritto d'autore. Il D. Lgs. 68/2003 ha parzialmente riformato la legge sul diritto d'autore, inserendo gli art. dal 71bis al 71decies; e modificando alcuni articoli preesistenti.\nLibere utilizzazioni e siti didattici.\nIl sito didattico non \u00e8 considerato commerciale solo se:\nNon rientrano in tale accezione, per esempio, i siti dedicati alla formazione a distanza dietro pagamento, caratterizzati da un'area riservata ai registrati, oppure i siti in cui il titolare ottenga introiti (solo per coprire i costi ai sensi dell'art. 2082 c.c.) da inserzioni pubblicitarie.\nPer poter godere del regime delle libere utilizzazioni, tanto il sito didattico quanto quello culturale\ndevono rispettare i criteri stabiliti dagli artt. 65 \u2013 75 decies del capo V, Titolo I, lda. La deroga non pu\u00f2 mai comprendere i diritti morali dell'autore che devono in ogni caso essere rispettati dall'utilizzatore. Principio fondamentale del capo V, Titolo I, lda \u00e8 quello della proporzionalit\u00e0. Pertanto, ogni utilizzo libero deve essere giustificato da finalit\u00e0 di informazione e diffusione della cultura, dello studio e della ricerca.\nAl di fuori di tali limiti, i siti didattici e culturali devono sempre rispettare la lda e, quindi, per poter utilizzare file musicali, immagini protette o altre opere protette dal diritto d'autore, chi gestisce tali siti deve ottenere il preventivo consenso scritto (la forma scritta \u00e8 stabilita ad probationem) degli aventi causa o dei loro mandatari.\nLe nuove tecnologie.\nL'introduzione della tecnologia digitale ha rinnovato la strumentazione e disposizione del fotografo consentendo l'utilizzazione di macchine fotografiche che escludono la necessit\u00e0 di una pellicola e quindi anche del processo chimico della fissazione dell'immagine.\nIl digitale consente nuove forme di tutela del diritto d'autore del fotografo, infatti se da una parte le innovazioni digitali allargano le possibilit\u00e0 di creativit\u00e0 da parte dell'autore altres\u00ec la circolazione diviene molto pi\u00f9 semplice e poco controllabile.\nFonti per la tutela sulle opere digitali.\nLe innovazioni per la tutela delle opere digitali:\nTecniche di protezione.\nLe immagini in formato digitale soffrono, dal punto di vista della tutela del diritto d'autore, della possibilit\u00e0 di subire manipolazioni o modifiche o appropriazione dell'opera, in violazione od in assenza di autorizzazione.\nAlcune delle tecniche per la tutela delle fotografie digitali sono (L. 633/1941, art.102 quater):\nMMS: Multimedia Messaging Service.\nLe applicazioni tecniche nell'utilizzo della telefonia mobile tramite la tecnologia General Packet Radio Service e la Universal Mobile Telecommunication System ha permesso l'avvento di nuovi servizi all'utente come gli MMS.\nScattare fotografie con il telefonino comporta il rispetto delle norme sul diritto d'autore e sulla privacy delle fotografie semplici.\nPer l'uso corretto degli MMS tramite telefonini mobili l'Autorit\u00e0 garante per la protezione dei dati personali (23 gennaio 2008) ha individuato una serie di regole:\nLa tutela della privacy.\nLa normativa del 31 dicembre 1996 con l'emanazione della legge n. 675, ha inserito la tutela delle persone e degli altri soggetti rispetto al trattamento dei dati personali. Questa stessa normativa \u00e8 stata poi abrogata in favore del D.Lgs 196/03 che rappresenta il codice unico sulla tutela dei dati personali.\nLa legge 196/03 non ha inserito, per quanto riguarda la fotografia, molte novit\u00e0 rispetto alla 675/96; l'unico elemento innovativo, \u00e8 la necessit\u00e0 di chiedere l'assenso esplicito per la pubblicazione di immagini che riguardano la salute dei personaggi pubblici.\nPer riassumere:\nFotografia e Creative Commons.\nProgetti.\nInternazionali:\nIn Italia:"}
{"id": "2338185", "revid": "1982", "url": "https://it.wikipedia.org/wiki?curid=2338185", "title": "S. Antonio di Capodistria", "text": ""}
{"id": "2338187", "revid": "767487", "url": "https://it.wikipedia.org/wiki?curid=2338187", "title": "Roger Mas", "text": "Biografia.\nRoger Mas \u00e8 nato nel 1975 in una famiglia di musicisti. A 5 anni comincia a studiare musica con suo nonno. Ai 12 inizia la sua attivit\u00e0 artistica come clarinettista e sassofonista. Nel 1994 inizia ad investigare le diverse espressioni musicali del mondo con il Maestro Luis Paniagua.\nNel 1996 il premio Exit di Catalunya R\u00e0dio gli d\u00e0 lo slancio definitivo alla carriera di cantautore. Da allora: 9 dischi, ognuno riconosciuto con diversi premi, ed una grande approvazione da parte della critica del settore lo convertono nella nuova figura della \u201cCanzone\u201d.\nLa sua musica si basa su tre pilastri: le musiche moderne, quelle tradizionali ed infine i suoni ancestrali del mondo. Nei suoi testi utilizza sia il linguaggio \u201cdi strada\u201d, che quello proprio della letteratura, senza dimenticare antiche parole, quasi perdute.\nIl critico Mingus B. Formentor de La Vanguardia, per citarne uno, lo ha definito \u201cla voce pi\u00f9 bella che ha avuto la Canzone catalana\u201d. Negli ultimi tempi ha presentato il suo spettacolo all'estero, per esempio in Francia, Cuba, Italia, Uruguay, Serbia, Stati Uniti o Brasile."}
{"id": "2338193", "revid": "22414", "url": "https://it.wikipedia.org/wiki?curid=2338193", "title": "Chinalco", "text": ""}
{"id": "2338200", "revid": "838137", "url": "https://it.wikipedia.org/wiki?curid=2338200", "title": "L'Autonomia", "text": "L'Autonomia \u00e8 stata una lista elettorale italiana formata in vista delle elezioni europee del 2009 da alcuni partiti minori di centrodestra nel tentativo di superare lo sbarramento del 4%.\nA creare la lista furono il Movimento per le Autonomie (MpA) di Raffaele Lombardo, La Destra di Francesco Storace, il Partito Pensionati di Carlo Fatuzzo, e l'Alleanza di Centro di Francesco Pionati. Appoggiavano inoltre la lista anche altri movimenti minori come la Lega Italia di Carlo Taormina, il Fronte Indipendentista Lombardia di Max Ferrari, S.O.S. Italia di Diego Volpe Pasini e la Lega d'Azione Meridionale di Giancarlo Cito.\nStoria.\nSecondo i fondatori la lista era nata con lo scopo di costruire \"un'Europa in cui i cittadini contino finalmente pi\u00f9 delle tecnocrazie di Bruxelles attraverso l'esercizio della legittimazione democratica\", \"che sia capace di rivedere i discussi meccanismi derivanti dal trattato di Lisbona per rafforzare l'Europa dei popoli\", \"capace di esaltare le proprie radici cristiane\", \"che esalti le identit\u00e0 delle Regioni\", nonch\u00e9 di \"riequilibrare il rapporto tra Nord e Sud del Paese\".\nInizialmente alla lista doveva partecipare anche la Fiamma Tricolore, che ha poi deciso di correre autonomamente.\nIl progetto si \u00e8, di fatto, praticamente esaurito col mancato raggiungimento del quorum del 4% per l'elezione di rappresentanti al Parlamento Europeo, a dispetto dell'ottimo risultato conseguito dalla lista nella circoscrizione \"Italia insulare\" (circa il 15%), trainata dagli oltre 200.000 voti di preferenza raccolti da Raffaele Lombardo."}
{"id": "2338202", "revid": "204012", "url": "https://it.wikipedia.org/wiki?curid=2338202", "title": "Pneumociti", "text": ""}
{"id": "2338208", "revid": "379426", "url": "https://it.wikipedia.org/wiki?curid=2338208", "title": "Istituto Italiano per la Storia della Musica", "text": ""}
{"id": "2338211", "revid": "124123", "url": "https://it.wikipedia.org/wiki?curid=2338211", "title": "Luigi Pellegrini Scaramuccia", "text": "Biografia.\nNato a Perugia, egli lasci\u00f2 le proprie opere lungo tutta la penisola, con punti di rilievo in citt\u00e0 come Roma, Bologna e Milano. Egli \u00e8 soprattutto conosciuto per essere stato un fine biografo e storico d'arte del periodo barocco. La sua opera maxima, \"Le finezze de' pennelli italiani\", fu una delle prime compilazioni di biografie di artisti barocchi di Bologna e Milano (pubblicata nel 1674 a Pavia). Scrivendo con uno pseudonimo, viaggi\u00f2 attraverso l'Italia e trasse molte informazioni da molti altri che avevano gi\u00e0 discusso d'arte nelle loro opere come Rapha\u00ebl Trichet du Fresne che aveva gettato le basi per un'introduzione ai trattati di Leonardo da Vinci nel 1651.\nPer quanto riguarda la pittura, sappiamo di lui che fu allievo con Giovanni Domenico Cerrini di Guido Reni, e che lavor\u00f2 sotto la direzione di Carlo Cignani, Lorenzo Pasinelli, Girolamo Bonini e Giovanni Maria Galli da Bibbiena, nella decorazione degli affreschi della \"Sala Farnese\" del Palazzo d'Accursio (attuale municipio) di Bologna.\nRecatosi a Milano, nel 1670 dipinse una tela raffigurante \"Federico Borromeo visita gli appestati durante la pestilenza del 1630\" per la Biblioteca Ambrosiana di Milano; questa era parte di un grandioso progetto ideato da Antonio Busca per decorare l'Accademia ambrosiana in onore al suo fondatore, Federico Borromeo appunto. I dipinti eseguiti richiamavano inoltre i cosiddetti Quadroni di San Carlo che illustrano la vita di San Carlo Borromeo e che si trovano nel Duomo di Milano. Altri pittori che collaborarono con la loro arte a questo progetto furono Ambrogio Besozzi, Cesare Fiore, Andrea Lanzani e Antonio Busca stesso. La galleria d'arte dell'Accademia di Brera conserva oggi un pregevole ritratto di Luigi Pellegrini Scaramuccia dipinto da un suo amico, Francesco Cairo."}
{"id": "2338212", "revid": "1488558", "url": "https://it.wikipedia.org/wiki?curid=2338212", "title": "Esh's Aurunmilla", "text": "Esh's Aurunmilla \u00e8 un videogioco arcade dotato di tecnologia laserdisc creato nel 1984 da Funai. Consiste in un kit di trasformazione per il videogioco arcade \"Interstellar\", della stessa Funai.\nTrama.\nIl rigoglioso pianeta Aurunmilla dell'universo di Orione \u00e8 minacciato dal diabolico Esh, imperatore dell'universo di Perseus, che tiene In ostaggio la principessa Sindy.\nDon Davis si unir\u00e0 nella battaglia per la sua difesa e liberarla ad evitare che lanci assieme alla malefica Orishala l'attacco a sorpresa dalla Shadow Base per la conquista di Orione e\npenetrato all'interno del pianeta Aurunmilla, affronter\u00e0 trabocchetti e magie lanciati dai suoi nemici lungo il cammino.\nModalit\u00e0 di gioco.\nAll'inserimento del gettone, dopo la pressione del tasto start, vengono fatte scegliere tre modalit\u00e0 di gioco: \"Low\", \"Middle\" o \"High\", che corrispondono al livello di difficolt\u00e0 del timing da eseguire in relazione al punteggio che si otterr\u00e0, illustrato sul bezel del cabinato, e il filmato ha inizio.\nIl gioco si basa sulla comune caratteristica del genere lasergame, ovvero sull'esecuzione della mossa giusta al momento giusto. In questo caso, un piccolo asterisco lampeggiante a schermo suggerir\u00e0 l'azione da eseguire e i pulsanti di fuoco o la leva di comando, se la scheda madre \u00e8 opportunamente configurata, lampeggeranno come ulteriore indicazione al giocatore.\nSe il movimento della leva di comando/pulsante azione sar\u00e0 eseguito con il giusto tempismo il filmato proseguir\u00e0, altrimenti verr\u00e0 visualizzata una scena di morte.\nE' possibile la modalit\u00e0 a due giocatori se viene utilizzato il control panel dedicato avente due pulsanti di start e selezionata nel on screen dip switch da service mode.\nil gioco una volta terminato prosegue tornando a stage#0\nSviluppo.\nIl gioco, la cui animazione fu realizzata dalla Bruce B' Company, venne presentato nel 1984 a Las Vegas dalla ESP, la filiale americana della Funai, che vendette negli USA alla Bally-Midway circa 1.500 coin-op di Interstellar.\nIn italia il gioco fu presente alla fiera campionaria di Milano (grande Fiera d'Aprile) nell'aprile 1985 al padiglione 33 dedicato al divertimento elettronico.\nKoshiro Hashimoto san, facente parte dello staff del progetto Interstellar, ipotizza che Esh's Aurunmilla non fu un prodotto completamente autorizzato da Funai. Lo testimonierebbero i differenti loghi del marchio Funai nella schermata introduttiva dei due titoli.\n\"Esh's Aurunmilla\" \u00e8 uno dei pi\u00f9 rari videogiochi arcade registrati su V.A.P.S., la \"Video arcade game preservation society\", che raccoglie informazioni sui collezionisti mondiali di macchine da gioco arcade, e dettagli sulla loro collezione. Al 2021 sono registrate su V.A.P.S. tre macchine arcade originali..\nContenuto del kit.\nIl kit comprende:\nIl kit di trasformazione necessitava della scheda audio e della scheda video (Super Impose) originali di \"Interstellar\", cos\u00ec come dello stesso laser disc player Pioneer ldv-1000/1 ed il cablaggio.\nConversioni.\nEsh's Aurunmilla fu convertito solo per il sistema home computer a laserdisc MSX Palcom.\nEsso differisce nel gameplay dalla versione arcade, vi sono mosse diagonali da eseguire e le scene di morte vengono mostrate in maniera diversa con caricamenti pi\u00f9 lenti dovuti ai limiti hardware; per ingannare la cosa vi si interpone una immagine di computer grafica facendone risentire l'azione complessiva di gioco. Il doppiaggio audio della versione MSX Palcom \u00e8 in sola lingua giapponese, inoltre il laser disc della versione arcade e della versione MSX Palcom non sono compatibili tra loro."}
{"id": "2338213", "revid": "599013", "url": "https://it.wikipedia.org/wiki?curid=2338213", "title": "Gerhard Pfaffenbichler", "text": "Biografia.\nPfaffenbichler ottenne il suo primo risultato internazionale di rilievo agli Europei juniores di Achenkirch 1979, dove vinse la medaglia d'argento nella discesa libera. In Coppa del Mondo colse il suo primo piazzamento il 7 dicembre 1980 sul tracciato di Val-d'Is\u00e8re, giungendo 8\u00ba in discesa libera, e il primo podio il 5 marzo 1981 ad Aspen, arrivando 3\u00ba in discesa libera dietro al sovietico Valerij Cyganov e al compagno di squadra Harti Weirather.\nIl 28 gennaio 1983 nella discesa libera disputata a Sarajevo si aggiudic\u00f2 l'unico successo di carriera in Coppa del Mondo, nonch\u00e9 ultimo podio, piazzandosi davanti al canadese Steve Podborski e all'austriaco Franz Klammer. Partecip\u00f2 ai XIV Giochi olimpici invernali di , sua unica presenza olimpica, classificandosi 5\u00ba nella discesa libera vinta dall'elvetico Pirmin Zurbriggen. L'ultimo piazzamento della sua attivit\u00e0 agonistica fu il 15\u00ba posto ottenuto nella discesa libera di Coppa del Mondo disputata il 20 gennaio 1989 sulla Lauberhorn di Wengen.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2338218", "revid": "729019", "url": "https://it.wikipedia.org/wiki?curid=2338218", "title": "EuroTorp", "text": "Eurotorp GEIE \u00e8 un consorzio costituito nel luglio 1993 da imprese francesi e italiane operanti nel settore della difesa. I governi interessati hanno firmato un memorandum d'intesa di cooperazione industriale per un programma di sviluppo di una nuova generazione di siluri leggeri.\nAl gruppo partecipano le aziende:\nEuroTorp ha sviluppato il siluro MU90/IMPACT e commercializza il siluro A244/S."}
{"id": "2338230", "revid": "149727", "url": "https://it.wikipedia.org/wiki?curid=2338230", "title": "Belgard an der Persante", "text": ""}
{"id": "2338231", "revid": "322321", "url": "https://it.wikipedia.org/wiki?curid=2338231", "title": "Felice Brusasorzi", "text": "Biografia.\nFelice era figlio di Domenico Brusasorzi, dal quale eredit\u00f2 il mestiere di pittore, come la sorella Cecilia e il fratello Giambattista. Alla morte del padre, Felice cominci\u00f2 a viaggiare: dipinse per diversi anni a Firenze (dove la sua presenza \u00e8 annotata nel 1597) e al suo ritorno a Verona diffuse lo stile manierista, che aveva appreso in Toscana, ma aperto all'influenza parmense e lombarda. Numerosi sono i suoi lavori conservati nelle chiese veronesi impregnati di linee artistiche parmigianesche come negli \"Arcangeli della Madonna in gloria\", nella \"Deposizione\" e nella \"Flagellazione\".\nNotevole fu la sua produzione di pitture su pietra di paragone, di cui fornisce testimonianza il pittore, incisore e scrittore Carlo Ridolfi.\nNel quadro raffigurante \"San Francesco riceve la seconda regola\", del 1600, (conservato nella chiesa dei Cappuccini di Bolzano) fu, secondo alcuni studiosi, precursore di alcune tendenze barocche.\nEbbe numerosi discepoli, tra i quali si ricordano Sante Creara, Pasquale Ottino, Marcantonio Bassetti e Alessandro Turchi.\nAl pari del padre Domenico fu pittore ufficiale della Accademia Filarmonica di Verona.\nOpere.\nFelice Riccio oper\u00f2 prevalentemente a Verona e provincia: numerose chiese contengono ancora oggi le sue opere. Tra esse ricordiamo:"}
{"id": "2338232", "revid": "149727", "url": "https://it.wikipedia.org/wiki?curid=2338232", "title": "Belgard", "text": ""}
{"id": "2338233", "revid": "174925", "url": "https://it.wikipedia.org/wiki?curid=2338233", "title": "Richard Kraijcek", "text": ""}
{"id": "2338237", "revid": "149727", "url": "https://it.wikipedia.org/wiki?curid=2338237", "title": "Griechisch-Wei\u00dfenburg", "text": ""}
{"id": "2338238", "revid": "23484914", "url": "https://it.wikipedia.org/wiki?curid=2338238", "title": "Eurotorp", "text": ""}
{"id": "2338240", "revid": "767487", "url": "https://it.wikipedia.org/wiki?curid=2338240", "title": "Golem - Lo spirito dell'esilio", "text": "Golem - Lo spirito dell'esilio (\"L'esprit de l'exil\") \u00e8 un film del 1992 diretto da Amos Gitai.\nTrama.\nIn una Parigi contemporanea vengono ambientati eventi ricavati dal mito del Golem, tratto dalla Cabala ebraica e dal libro di Rut biblico.\n\"...Ci fu nel paese una carestia e un uomo di Betlemme di Giuda emigr\u00f2 nella campagna di Moab... Quest'uomo si chiamava Elimelech, sua moglie Noemi e i suoi due figli Maclon e Chilion.\" In Moab Elimelech muore in un incidente sul lavoro. I due figli, ambedue sposati, vengono uccisi.\n\"...Allora (Noemi) si alz\u00f2 con le nuore per andarsene dalla campagna di Moab...Orpa baci\u00f2 la suocera e part\u00ec, ma Rut non si stacc\u00f2 da lei:\"...non insistere con me perch\u00e9 ti abbandoni e torni senza di te; perch\u00e9 dove andrai tu andr\u00f2 anch'io; dove ti fermerai mi fermer\u00f2; il tuo popolo sar\u00e0 il mio popolo...dove morirai tu morir\u00f2 anch'io.\"\nTornate a Betlemme, si sistemano presso Booz un parente di Elimelech. Rut, seguendo i consigli della suocera, dopo il lavoro segue a casa il loro ospite e si introduce nel suo giaciglio. Rut sposa Booz con cui ha un figlio (Jesse da cui avr\u00e0 origine la stirpe di David), che sar\u00e0 \"...consolatore e sostegno della...vecchiaia\" di Noemi.\nProduzione.\nRegia.\n\"Quando ho fatto Golem... ero interessato a come noi registi (Rossellini, ad esempio) prendiamo possesso della macchina in modo sovversivo e la usiamo per i nostri scopi, senza permettere al potere dominante di strumentalizzarla e usarla come feticcio... In \"Esther\" e Golem una macchina moderna ritrae un testo arcaico e questo rapporto asincrono tra l'arcaico e il contemporaneo \u00e8 sempre interessante...\"\n\"Il mio Golem non \u00e8 un mostro cittadino, antesignano dei robot e delle creature cibernetiche. Rappresenta lo spirito dell'esilio e, nel corso della storia, verifica la sua impossibilit\u00e0 di funzionare come strumento di salvezza delle minoranze, degli immigrati, dei perseguitati.\"\nLa trilogia dell'\"esilio\".\nCon i documentari \"Nascita di un Golem\" (1990) e \"Il giardino pietrificato\" (1993), il film costituisce una delle parti di una \"trilogia del Golem\".\n\"... mi piace realizzare delle trilogie per combattere il modo in cui viene semplificata l'immagine della mia regione. Credo che tutti noi, sia Israeliani, sia Palestinesi contribuiamo a questa semplificazione... c'\u00e8 bisogno di costruire complessit\u00e0 contraddittorie. La trilogia \u00e8 un modo per fornire punti di vista diversi\".\nDopo \"Esther\" e \"Berlin - Jerusalem\" Golem \u00e8 anche il capitolo finale della cosiddetta \"trilogia dell'esilio\" che costituisce il primo confronto del regista col cinema di finzione, dopo ua lunga esperienza nel documentario. Nella trilogia la riflessione storica, sociale, politica sui grandi temi della diaspora, della questione palestinese, delle grandi migrazioni di fine millennio si accompagna ad una vena pi\u00f9 personale, pi\u00f9 intima, legata alle vicende del regista, costretto ad abbandonare Israele per proseguire nella sua attivit\u00e0. Cos\u00ec Amos Gitai illustrava il senso dell'operazione: \"Nel primo gruppo di film si trattava di collocare i testi in un paesaggio. Il paesaggio pu\u00f2 essere biblico, come in Esther o la Parigi urbana, come in Golem. Ho collocato poesie, testi, dialoghi, idee nel paesaggio che commenta se stesso... in Golem c'\u00e8 la sovrapposizione del mito del Golem e di alcuni testi biblici in questo ambiente alieno... la luce, il set non naturale, la illuminazione drammatica, quasi teatrale, aggiunge un altro elemento di estraneazione\".\nIl regista ottenne l'insperata collaborazione di Henri Alekan, gi\u00e0 direttore della fotografia per Jean Cocteau, Abel Gance, Ren\u00e9 Cl\u00e9ment, Wim Wenders.\nTra gli attori compaiono noti registi come Bernardo Bertolucci (il liquidatore fallimentare), amico personale di Gitai, Samuel Fuller (Elimelech), Philippe Garrel nella parte del marito di Orpa."}
{"id": "2338241", "revid": "116547209", "url": "https://it.wikipedia.org/wiki?curid=2338241", "title": "Antonio Pitaro", "text": "Dottore in tutte le scienze, letterato e accademico, ha insegnato medicina all'universit\u00e0 di Salerno, Napoli e alla Sorbona di Parigi.\nMedico della famiglia Buonaparte, le sue opere abbracciano argomenti fra i pi\u00f9 disparati. A Parigi gli \u00e8 stato eretto un monumento in una villa cittadina, per eternarne l'opera e l'ingegno.\nBiografia.\nLe incertezze sulla data di nascita.\nAntonio Pitaro nacque a Borgia (Italia) da Saverio e Rosa Febrajo. La data di nascita non \u00e8 certa: numerose notizie biografiche si trovano in disaccordo tra loro; inoltre, lo stesso Pitaro nel corso della sua vita dichiar\u00f2 nomi diversi e cambi\u00f2 la sua et\u00e0 ripetutamente, accrescendo la sensazione di mistero ed enigmaticit\u00e0 intorno alla sua figura. Per di pi\u00f9, il registro battesimale della parrocchia di Borgia non pu\u00f2 essere considerato una fonte affidabile, poich\u00e9 esso fu riscritto in base a ricordi e annotazioni, dopo essere stato distrutto nell'incendio che segu\u00ec al terremoto che rase al suolo il paese nel 1783. Tuttavia, l'ipotesi pi\u00f9 accreditata \u00e8 che sia nato nel 1767.\nLa famiglia e i primi studi.\nPitaro fece parte di una famiglia distinta. Inizi\u00f2 i suoi studi con grande profitto nel seminario arcivescovile di Squillace (che a quel tempo era l'unico centro di formazione), sebbene non manifestasse una chiara vocazione religiosa. Sub\u00ec, inoltre, l'influenza del padre e ne segu\u00ec spesso gli insegnamenti. La figura di Saverio Pitaro \u00e8 spesso menzionata dal figlio nei suoi scritti scientifici: viene infatti descritto come rigoroso uomo di scienza e le sue opinioni vengono frequentemente riportate per avvalorare le osservazioni fatte.\nIl soggiorno a Napoli e la rivoluzione del 1799.\nPitaro, dopo aver fatto rapidi progressi nelle scienze naturali, si trasfer\u00ec a Napoli, capitale del Regno, per intraprendere gli studi di medicina. Si laure\u00f2 giovanissimo presso l'antica e celebre Universit\u00e0 di Salerno e, gi\u00e0 nel 1788, a soli 21 anni, fu docente all'Ospedale del Corpo Reale di Artiglieria di Napoli. L'attivit\u00e0 scientifica di Pitaro a Napoli fu intensa e frenetica; proprio grazie ai suoi numerosi lavori, egli raggiunse una credibilit\u00e0 notevole in campo accademico, nonch\u00e9 un'altissima reputazione.\nNel 1799, fu proclamata la Repubblica Napoletana; durante questo periodo, si hanno poche notizie sull'attivit\u00e0 scientifica di Pitaro. Alcune fonti riportano che la sua consulenza fu richiesta per esaminare una palla incendiaria inglese ritrovata da truppe francesi; in questa stessa occasione, viene elogiato per le sue competenze e per l'acume delle sue analisi sulla composizione dell'ordigno; viene inoltre acclamato per essere stato in grado di ottenere, tramite esperimenti, un modello con capacit\u00e0 incendiarie e distruttive superiori. L'importanza di questo episodio \u00e8 testimoniata dal fatto che l'ammiraglio Francesco Caracciolo si serv\u00ec dell'ordigno ricostruito e migliorato da Pitaro nei combattimenti contro gli inglesi.\nIl ruolo politico di Pitaro nella rivoluzione \u00e8 comunque piuttosto ambiguo.\nCon l'intervento congiunto del Cardinale Ruffo, Horatio Nelson e delle truppe russe e turche, la Rivoluzione napoletana si avvi\u00f2 a rapida conclusione. Molti intellettuali e sostenitori della neo-Repubblica furono giustiziati o imprigionati e anche Pitaro fu condannato e recluso nelle carceri di Castel dell'Ovo, da cui riusc\u00ec abilmente ad evadere, si dice travestito da donna, e a fuggire sull'isola di Capri. Da questo momento egli risult\u00f2 bandito dal regno di Napoli: inizia pertanto il suo lungo esilio, che lo porter\u00e0 a vivere a Parigi per il resto della sua vita.\nL'esilio a Parigi e la morte.\nPoco dopo il suo arrivo a Parigi, Pitaro si dedic\u00f2 agli studi e all'esercizio della medicina pratica, in cui acquist\u00f2 ben presto una buona reputazione. La sua condotta, in questo periodo, deve essere stata piuttosto equivoca: viene infatti riportato il suo nome in una lista di esuli costantemente sorvegliati dalla polizia (considerati cio\u00e8 al pari di nemici della Francia imperiale). Frequent\u00f2, inoltre, delle amicizie poco raccomandabili; tuttavia, si dimostr\u00f2 al contempo accorto e riusc\u00ec ben presto ad introdursi nei salotti parigini, e in particolare nel salotto di Maria Letizia Ramolino, madre di Napoleone, finendo col divenire medico di quest'ultima.\nLa fama, le importanti amicizie e la protezione dalla polizia che ottenne, in questo periodo, gli permisero di affrontare con tranquillit\u00e0 anche i radicali cambiamenti della Restaurazione.\nSi spense a Parigi nel 1832 e, nonostante la buona fama raggiunta, la sua fu una morte senza clamori: ci\u00f2 \u00e8 probabilmente dovuto sia all'insieme di fattori (quali le rivolte, e il dilagare del colera), che tenevano l'intera citt\u00e0 col fiato sospeso, sia alla perdita progressiva, da parte di Pitaro, delle facolt\u00e0 mentali e delle capacit\u00e0 fisiche, che determinarono un suo rapido allontanamento dagli amici e dal centro della cultura del Paese.\nGli scritti scientifici.\nLe prime opere: studi chimico-fisici.\nSebbene Pitaro inizia i suoi studi e le sue osservazioni fin da giovanissima et\u00e0 nel suo paese natio, si deve attendere l'ultimo decennio del Settecento per le sue prime pubblicazioni. Nel 1794, egli presenta i risultati dei suoi lunghi lavori sulle ceneri vulcaniche nel saggio \"Esposizione delle sostanze costituenti la cenere vulcanica caduta in quest'ultima eruzione del 16 del prossimo passato di Giugno\": il lavoro e l'esposizione sono condotti da Pitaro, seguendo accurati criteri rigorosamente scientifici, con il supporto di innovative tecniche di laboratorio; dopo una dettagliata analisi chimico-fisica delle ceneri, l'autore si sofferma in un'energica polemica contro coloro che eseguono il lavoro e le osservazioni in maniera troppo imprecisa e frettolosa. Il suo secondo saggio, \"Lettera analitico-chimica sul carbon fossile ritrovato in provincia di Salerno\", viene pubblicato nel 1796; anche in quest'opera si possono rintracciare una notevole accuratezza nel metodo di lavoro e l'impiego di tecniche e strumenti allestiti appositamente per questo studio. Nel 1797, invece, viene pubblicata l'analisi di un fenomeno atmosferico, sotto forma di lettera, sul \"Giornale Letterario\" di Napoli: \"Descrizione di una meteora ignea comparsa sull'orizzonte di Napoli in Agosto 1797\". L'autore rivela di aver notato una forte variazione di temperatura ed una particolare attivit\u00e0 elettrica nell'aria durante l'osservazione del fenomeno: procede, perci\u00f2, ad esporre congetture ed analisi, citando anche altre osservazioni del fenomeno, fatte in altre zone del Regno. \nTrattati medici e memorie scientifiche.\nNel 1805, viene pubblicato a Parigi \"\"'Consid\u00e9rations et exp\u00e9riences sur la tarentule\"; nel libro, scritto in francese, Pitaro espone le osservazioni giovanili, fatte molti anni prima a Borgia, sulle conseguenze del morso della tarantola ed indica la musica come rimedio contro il tarantismo: sostiene, infatti, che essa \u00e8 la migliore terapia per l'uomo, ma i suoi effetti sono molto difficili da spiegare. L'autore formula anche alcune teorie sull'effetto della terapia del suono sul comportamento umano, soffermandosi ad analizzare le varie tipologie di ritmi in funzione degli stimoli percettivi, che possono provocare nella persona stimoli e suggestioni diverse. Dell'anno seguente, \u00e8 un libro di raccolta di memorie scientifiche, \"Parall\u00e8le physico-chimique\"\"; l'opera, scritta in francese, fu data alle stampe in tutta fretta e presenta diverse imprecisioni: ad esempio, manifesta una evidente scarsa attenzione nella stesura e nella presentazione delle parti, tanto che, per quanto riguarda diverse voci, l'indice non corrisponde al contenuto o all'ordine delle memorie. Il volume pu\u00f2 essere diviso in due parti: la prima si apre con una dissertazione sui \"fluidi invisibili\", sul galvanismo e su Alessandro Volta e si conclude con il saggio sul tarantismo pubblicato separatamente l'anno precedente; la seconda parte \u00e8 costituita da alcune altre memorie, di cui la principale \u00e8 intitolata \"Introduzione alle ricerche sui fenomeni e le cause di morte apparente\": in essa, Pitaro descrive esperienze personali maturate durante l'esercizio della professione medica, a diretto contatto con i pazienti che presentavano i sintomi della morte apparente e sui quali applicava due pratiche di soccorso: il galvanismo metallico e l'introduzione di aria dai polmoni; in particolare, per quanto riguarda la prima pratica, Pitaro afferma di aver soccorso diverse persone apparentemente morte e di averle aiutate a \"tornare in vita\" grazie alle stimolazioni del galvanismo metallico; inoltre, a causa della sempre maggiore difficolt\u00e0 delle ricerche sull'uomo, a causa della mancanza di nuovi cadaveri, Pitaro sostiene di aver proseguito con profitto le sue sperimentazioni, utilizzando animali che preparava per le ricerche, mediante annegamento nell'acqua o per strangolamento con un laccio. Il medico asserisce, inoltre, che l'intervento terapeutico, per essere efficace, deve essere praticato con estrema immediatezza, cio\u00e8 quando organi e apparati ancora non hanno sofferto danni irreversibili. Vengono poi riportati casi di applicazione del suddetto metodo da parte di altri medici. L'autore conclude, infine, la memoria, sostenendo che la forza di volont\u00e0, lo spirito, lo stato d'animo e il temperamento di un individuo possono condizionare la reattivit\u00e0 e la fisicit\u00e0 del suo corpo e, dunque, la sua ripresa dallo stato di morte apparente. Tra le altre, \u00e8 presentata una memoria molto importante in questa seconda sezione, \"\"Ricerche e osservazioni fatte alla Grotta dell'Arco dell'isola di Capri\": in essa, Pitaro riporta gli studi fatti durante gli anni di insegnamento a Napoli, quando analizz\u00f2 la composizione di una sostanza nera presente sulle pareti della grotta. In questo caso, \u00e8 interessante scoprire che l'autore fece costruire un modello in miniatura della stessa grotta in uno dei cortili dell'Ospedale del Corpo di Artiglieria, con tanto di insetti, molluschi e altri animali in vita, per riprodurre le condizioni ambientali in cui si formava la caratteristica sostanza.\nIl trattato sulla produzione della seta.\nLa sua ultima pubblicazione scientifica, forse una tra le pi\u00f9 importanti, fu quella sulla produzione della seta: \"La Science de la s\u00e9tif\u00e8re ou l'art de produire la soie\"; qui egli decise di fare tesoro delle conoscenze apprese durante la giovent\u00f9 a Borgia e nei centri vicini, dove solitamente le tecniche di produzione della seta erano avanzate. Secondo l'editore, Pitaro impieg\u00f2 30 anni per ultimare la stesura dell'opera, che fu, dunque, attentamente strutturata e documentata. Il saggio fu diviso in tre parti: la prima fu dedicata alla coltura del gelso, trattando la storia naturale dell'albero, la descrizione botanica e le sue caratteristiche, a cui l'autore aggiunse numerose osservazioni personali, tratte dalle sue esperienze giovanili in Calabria. Nella seconda parte, molto innovativa, tratt\u00f2 le malattie del baco da seta, includendo i risultati di numerosi esperimenti atti a stabilire i provvedimenti da adottare per proteggere i bachi dalle malattie. In questa parte, si rivelano appieno le abilit\u00e0 di osservatore, medico e biologo di Pitaro. Nella parte finale, furono descritte con estrema correttezza le procedure di preparazione dei bozzoli, arricchite di consigli per rendere ottimali le produzioni di seta. L'opera, che fu ulteriormente suddivisa in sottocapitoli per permettere un'analisi maggiormente dettagliata, suscit\u00f2 l'entusiasmo dei cultori di gelsi pi\u00f9 esperti. \nGli scritti letterari.\nDal 1811, Pitaro si diede anche alla letteratura, stabilendo forti legami con letterati come Gaspare Mollo e Petronj. Il medico torn\u00f2 alla letteratura nel 1832, forse trascinato dall'alta reputazione di cui godevano in Francia i letterati italiani: egli compose un poema contro la tirannia e per la libert\u00e0 dei popoli, \"L'ombra di Washington al sepolcro di Giorgio Canning\"; si tratta di un'opera in 18 canti, in cui l'autore immagina lo spirito di George Washington, davanti al sepolcro dello statista inglese George Canning, che riflette su temi quali la tirannia, la libert\u00e0, l'indipendenza, e molti altri. Se da un lato l'atteggiamento apertamente antiaustriaco testimonia un contesto ideologico tipicamente italiano (basti pensare a Ugo Foscolo), l'atteggiamento di aspra ostilit\u00e0 verso gli inglesi \u00e8 invece indice di profonde influenze culturali francesi. Nel poema sono inoltre presenti dei versi musicati dal compositore Ferdinando Pa\u00ebr. La seconda edizione dell'opera fu ampliata con una raccolta intitolata \"Poesie elegiache\"; il primo componimento, intitolato \"La lampada del generale Foy\"\", \u00e8 di particolare importanza: nel descrivere i momenti del trapasso di Foy, il poeta-medico riusc\u00ec a coniugare poesia e medicina, portando in versi il quadro clinico della morte di un uomo."}
{"id": "2338242", "revid": "599013", "url": "https://it.wikipedia.org/wiki?curid=2338242", "title": "Breitscheid", "text": ""}
{"id": "2338245", "revid": "109246691", "url": "https://it.wikipedia.org/wiki?curid=2338245", "title": "Flexible manufacturing system", "text": "Un sistema di produzione flessibile (FMS) \u00e8 un sistema di produzione dotato della capacit\u00e0 di realizzare per via automatica prodotti differenti.\nDiffusione dell'automazione flessibile.\nLa diffusione della automazione flessibile \u00e8 stata favorita dalla espansione/ristrutturazione dell'economia mondiale negli anni settanta (catalizzatore macroeconomico). La crisi petrolifera di quegli anni ha portato dei cambiamenti radicali nello sviluppo dei mercati, che sono diventati \u201cturbolenti\u201d. Nasce la necessit\u00e0 di adattarsi alla mutata situazione economica, dotandosi di strutture caratterizzate da una molto maggiore flessibilit\u00e0 (flessibilit\u00e0 strategica).\nL'automazione flessibile \u00e8 in grado di mantenere produzioni competitive per famiglie abbastanza ampie di prodotti. Con volumi di produzione medio-bassi, indipendentemente dal progetto, dalla domanda, da cambiamenti del mix produttivo e da guasti delle macchine o degli utensili. Ci\u00f2 \u00e8 possibile inserendo nell'impianto opportune ridondanze che rendono facile l'adattamento del sistema produttivo all'affacciarsi di nuove richieste del mercato. Le FMS trovano quindi spazio in economie di scopo e non in economie di scala.\nL'automazione flessibile si pu\u00f2 considerare come il risultato di una convergenza tecnologica tra alcuni elementi innovativi fondamentali come lo sviluppo della microelettronica, della tecnologia informatica e dell'innovazione delle macchine utensili (CN e CNC).\nCaratteristiche degli FMS.\nGli aspetti produttivi pi\u00f9 rilevanti degli FMS sono:\nClassificazione dei sistemi FMS.\nIn base alle sistemazioni delle M.U a C.N. si possono individuare le seguenti classi:\nComponenti di un FMS.\nUn FMS \u00e8 un sistema di produzione intermedio tra la produzione per reparti e la produzione per linee dedicate. Elevata flessibilit\u00e0 per tipologie di parti e sequenze di lavorazione; flusso di materiali totalmente automatizzato con limitato intervento umano. Un FMS realizza una gestione integrata del flusso di materiali e delle informazioni necessarie a realizzare la produzione (routing, part program,\u2026).\nIl flusso integrato dei materiali \u00e8 realizzato con macchine operatrici programmabili e con sottosistemi di trasporto e manipolazione; e con la presenza di un calcolatore centrale che controlla e coordina i dispositivi di governo delle macchine operatrici.\nOgni FMS si pu\u00f2 pensare costituito da sei sottosistemi:\nAffinch\u00e9 possano essere utilizzati in un FMS, i componenti devono avere determinate caratteristiche di modularit\u00e0 che li rendano compatibili tra loro:\nIl contributo dell'operatore umano si riduce ad aspetti di controllo ma non pi\u00f9 operativi:\nFlessibilit\u00e0 dei sistemi FMS.\nPer misurare la flessibilit\u00e0 degli FMS \u00e8 opportuno considerare i seguenti fattori che influenzano le prestazioni del sistema:"}
{"id": "2338247", "revid": "287204", "url": "https://it.wikipedia.org/wiki?curid=2338247", "title": "Hy\u00e8res-Toulon Var Basket", "text": "Lo Hy\u00e8res-Toulon Var Basket \u00e8 una societ\u00e0 cestistica avente sede a Hy\u00e8res e Tolone, in Francia. Fondata nel 1990, gioca nel campionato francese.\nDisputa le partite interne nel Palais des sports Jaur\u00e9guiberry di Tolone, che ha una capacit\u00e0 di 4.700 spettatori."}
{"id": "2338248", "revid": "1543377", "url": "https://it.wikipedia.org/wiki?curid=2338248", "title": "Frankenhain (Geratal)", "text": "Frankenhain \u00e8 una frazione del comune tedesco di Geratal.\nStoria.\nIl 1\u00ba gennaio 2019 il comune di Frankenhain venne fuso con i comuni di Geraberg, Geschwenda, Gossel, Gr\u00e4fenroda e Liebenstein, formando il nuovo comune di Geratal.\nAmministrazione.\nLa frazione di Frankenhain \u00e8 rappresentata da un sindaco di frazione (\"Ortsschaftsb\u00fcrgermeister\") e da un consiglio locale (\"Ortschaftsrat\")."}
{"id": "2338252", "revid": "767487", "url": "https://it.wikipedia.org/wiki?curid=2338252", "title": "Jagsal", "text": "Jagsal \u00e8 una frazione della citt\u00e0 tedesca di Schlieben.\nAmministrazione.\nLa frazione di Jagsal \u00e8 rappresentata da un sindaco di frazione (\"Ortsvorsteher\")."}
{"id": "2338253", "revid": "113917803", "url": "https://it.wikipedia.org/wiki?curid=2338253", "title": "Oelsig", "text": "Oelsig \u00e8 una frazione della citt\u00e0 tedesca di Schlieben.\nAmministrazione.\nLa frazione di Oelsig \u00e8 rappresentata da un sindaco di frazione (\"Ortsvorsteher\")."}
{"id": "2338254", "revid": "767487", "url": "https://it.wikipedia.org/wiki?curid=2338254", "title": "Wehrhain", "text": "Wehrhain \u00e8 una frazione della citt\u00e0 tedesca di Schlieben.\nAmministrazione.\nLa frazione di Wehrhain \u00e8 rappresentata da un sindaco di frazione (\"Ortsvorsteher\")."}
{"id": "2338255", "revid": "767487", "url": "https://it.wikipedia.org/wiki?curid=2338255", "title": "Werchau", "text": "Werchau \u00e8 una frazione della citt\u00e0 tedesca di Schlieben.\nAmministrazione.\nLa frazione di Werchau \u00e8 rappresentata da un sindaco di frazione (\"Ortsvorsteher\")."}
{"id": "2338260", "revid": "757396", "url": "https://it.wikipedia.org/wiki?curid=2338260", "title": "Orl\u00e9ans Loiret Basket", "text": "L'Orl\u00e9ans Loiret Basket \u00e8 una societ\u00e0 cestistica avente sede a Orl\u00e9ans, in Francia. Fondata nel 1993 dall'unione delle squadre di Orl\u00e9ans, Fleury-les-Aubrais e Saint-Jean-de-Braye, gioca nel campionato francese.\nFino al 2010 era conosciuta come \"Entente orl\u00e9anaise Loiret\".\nDisputa le partite interne nel Palais des sports d'Orl\u00e9ans, che ha una capacit\u00e0 di 3.200 spettatori.\nRoster 2021-2022.\n\"Aggiornato al 24 settembre 2021.\""}
{"id": "2338261", "revid": "125930", "url": "https://it.wikipedia.org/wiki?curid=2338261", "title": "Entente Orl\u00e9anaise 45", "text": ""}
{"id": "2338262", "revid": "1543377", "url": "https://it.wikipedia.org/wiki?curid=2338262", "title": "Gruppo analisi e teoria musicale", "text": "Il Gruppo Analisi e Teoria Musicale (in acronimo GATM) \u00e8 una'associazione costituita da studiosi generalmente italiani che si dedicano alla teoria e all'analisi della musica. Scopo dell'associazione \u00e8 infatti la promozione e la divulgazione in Italia di nuove conoscenze analitiche e teoriche in campo musicale, mantenendo rapporti con tutti coloro che sono interessati all'argomento, e partecipando attivamente alla collaborazione con le altre societ\u00e0 analoghe esistenti in Europa e fuori Europa, tramite pubblicazioni, seminari, convegni, tavole rotonde, ecc.\nIl GATM ha sede legale presso il Dipartimento di musica e Spettacolo dell'Universit\u00e0 di Bologna.\nL'associazione \u00e8 stata creata nel 1989 dalle cinque societ\u00e0 musicologiche pi\u00f9 importanti d'Italia: la Societ\u00e0 italiana di musicologia (SIdM), la Societ\u00e0 italiana per l\u2019educazione musicale (SIEM), la Societ\u00e0 italiana di etnomusicologia (SIE), l'associazione italiana di informatica musicale (AIMI), il Ramo italiano dell'International Association for the Study of Popular Music (IASPM).\nNel 2002 il GATM si \u00e8 trasformato in associazione a titolo individuale: ogni interessato pu\u00f2 diventare membro dell'associazione e partecipare in prima persona all'organizzazione delle sue attivit\u00e0.\nPresidente, Consiglio Direttivo, Comitato Scientifico e Collegio dei Sindaci.\nL'attuale presidente dell'associazione \u00e8 Egidio Pozzi, affiancato nel Consiglio Direttivo da Catello Gallotti e da Massimiliano Locanto. I componenti del Comitato Scientifico sono: Mario Baroni, Alessandro Bratus, Antonio Cascelli, Rossana Dalmonte, Catello Gallotti, Antonio Grande, Massimiliano Locanto, Marco Lutzu, Susanna Pasticci, Egidio Pozzi, Alessandro Cecchi (membro cooptato commissione internazionalizzazione), Giuseppe Sellari (membro cooptato settore ricerca nei Conservatori e rapporti con RAMI). Il Collegio dei Sindaci \u00e8 costituito da Luca Marconi, Johannella Tafuri e Pietro Venturini.\nPubblicazioni.\nIl GATM pubblica periodicamente saggi, manuali, articoli e monografie. Presso la casa editrice LIM (Libreria Musicale Italiana, Lucca) il GATM pubblica due numeri annuali della \"Rivista di analisi e teoria musicale\" (RATM, diretta da Susanna Pasticci) e la collana di \"Manuali d'analisi e teoria musicale\" dedicata alle universit\u00e0 e ai conservatori; con la stessa casa editrice e in collaborazione con la Societ\u00e0 italiana di musicologia pubblica la collana \"Repertori Musicali\". In rete \u00e8 invece disponibile la rivista online Analitica (diretta da Alessandro Bratus). Dal dicembre del 2014 le pubblicazioni del GATM sono presenti sul RILM R\u00e9pertoire International de Litt\u00e9rature Musicale.\nConvegni italiani di analisi e teoria musicale.\nIl Gruppo di Analisi e Teoria Musicale, in collaborazione con rivista online Analitica, tiene ogni anno un Convegno Annuale di Analisi e Teoria Musicale. Dal 2006 il Convegno si tiene presso l'Istituto Superiore di Studi Musicali \u201cG. Lettimi\u201d (Rimini, Via Cairoli 44), in collaborazione con la Sagra Musicale Malatestiana e il Comune di Rimini. Il Convegno, giunto quest'anno alla sua tredicesima edizione, propone tavole rotonde e sessioni di studio dedicate alla ricerca teorico-analitica e all'approfondimento sui diversi repertori della tradizione occidentale.\nMaster in Analisi e Teoria Musicale (ATM).\nDall'Anno Accademico 2014-2015 il GATM e l'Universit\u00e0 degli Studi della Calabria hanno organizzato un Master di I livello in Analisi e Teoria Musicale (ATM). Il Master - giunto alla sua terza edizione e realizzato in collaborazione con la Fondazione Istituto Liszt Onlus (Bologna), l'Istituto Superiore di Studi Musicali \u201cG. Lettimi\u201d (Rimini), il Conservatorio Statale di Musica di Como, la Fondazione Isabella Scelsi di Roma, il Conservatorio Statale di Musica di Salerno, L'Universit\u00e0 degli Studi di Cagliari, la Fondazione Antonio Manes e l'Universit\u00e0 degli Studi di Roma La Sapienza - ha l'obiettivo di introdurre \"lo storico e il musicologo, lo studente, l'interprete e il didatta ai diversi ambiti della ricerca musicologica di carattere teorico-analitico sviluppando specifiche conoscenze e abilit\u00e0, fornendo gli strumenti necessari alla realizzazione di esperienze teorico-analitiche approfondite e attivando le competenze per l'elaborazione di testi e articoli qualificati\". Il piano di studi del Master prevede 1500 ore di attivit\u00e0 formativa e di studio individuale, che consentono l'acquisizione di 60 CFU. L'attivit\u00e0 formativa articolata in 9 corsi principali e una serie di \"progetti finalizzati\" e seminari, comprende complessivamente:\n\u2022 336 ore (42 CFU) di didattica in modalit\u00e0 blended, di cui 124 ore in modalit\u00e0 e-learning [a distanza con l'uso di dispense] e 212 ore di lezioni frontali in presenza, su piattaforma e/o videoconferenza, integrate da attivit\u00e0 di studio individuale e guidato (714 ore);\n\u2022 300 ore (12 CFU) di progetti finalizzati, seminari e stages presso strutture specializzate convenzionate, di cui 40 ore su piattaforma e/o videoconferenza;\n\u2022 150 ore (6 CFU) per la tesi finale.\nLe attivit\u00e0 formative, specificamente descritte sul Bando disponibile alla pagina della Universit\u00e0 della Calabria saranno svolte da professori e ricercatori universitari di ruolo, italiani e stranieri, da docenti degli Istituti di Alta Formazione Artistica, Musicale e Coreutica (AFAM) e da esperti esterni specialisti negli insegnamenti previsti nel piano di studio. La terza edizione del Master avr\u00e0 inizio nel mese di gennaio 2017 e terminer\u00e0 nel gennaio dell'anno successivo.\nLe attivit\u00e0 didattiche, i progetti finalizzati, i seminari e gli stage saranno tenuti presso l'Universit\u00e0 della Calabria e presso le sedi delle Associazioni e delle Istituzioni che collaborano all'organizzazione del Master secondo il seguente programma (provvisorio):\na) Primo Incontro (Lezioni frontali, Seminario e Progetti finalizzati) \u2013 Gennaio 2017, presso Conservatorio Statale di Musica di Como;\nb) Secondo Incontro (Lezioni frontali e Progetti finalizzati) \u2013 Febbraio/Marzo 2017, presso presso Fondazione Istituto Liszt Onlus (Bologna);\nc) Terzo Incontro (Stage, Lezioni frontali, Seminario e Progetti finalizzati) \u2013 Aprile 2017, presso Conservatorio Statale di Musica di Salerno;\nd) Quarto Incontro (Lezioni frontali e Seminario) \u2013 Maggio 2017, presso Fondazione Isabella Scelsi (Roma);\ne) Quinto Incontro (Lezioni frontali e Seminario) \u2013 Giugno o settembre 2017, presso Universit\u00e0 degli Studi di Roma La Sapienza.\nGruppi di studio e Progetto di ricerca \"Interpretazione e Analisi\".\nTra le attivit\u00e0 di ricerca promosse dal GATM, oltre alle pubblicazioni e ai convegni, \u00e8 tradizionalmente presente la formazione di gruppi di studio che riuniscono studiosi che coltivano interessi comuni nel campo dell'analisi e della teoria musicale. Le riunioni sono finalizzate alla conoscenza di metodi analitici e di teorie musicali non ancora diffuse nella scuola italiana e alla ricerca di soluzioni originali a problemi tuttora aperti. I risultati sono resi noti nelle riviste specializzate in forma di articolo personale o di \u00e9quipe, in relazioni a convegni, partecipazioni a tavole rotonde, pubblicazioni diverse. Tra i temi di ricerca sviluppati negli anni passati ricordiamo quelli riguardanti l'analisi schenkeriana, l'analisi e interpretazione, l'analisi del repertorio post-tonale, l'analisi nella ricerca etnomusicologica e l'analisi del repertorio pre-tonale.\nIl Progetto di ricerca \"Interpretazione e Analisi\", ideato dal GATM nel 2015 e in via di svolgimento, intende studiare le relazioni che possono sorgere tra i rilevamenti di uno specialista in analisi musicale e le pratiche performative di uno specialista nell\u2019esecuzione musicale. L\u2019ambito nel quale si intende applicare questo progetto di ricerca \u00e8 quello della musica dove la scrittura della partitura precede la sua esecuzione, considerando casi scelti all\u2019interno del repertorio della musica occidentale. Il Progetto coinvolge 18 enti e istituzioni pubbliche (conservatori e universit\u00e0), prevede la partecipazione di 24 tra musicologi e interpreti e prevede la collaborazione dell'Associazione RAMI. La conclusione della ricerca \u00e8 prevista per luglio 2017.Pi\u00f9 specificamente, il progetto di ricerca intende mettere alla prova le seguenti ipotesi: 1) se l\u2019analisi preparata da un analista sia in grado di spingere un esecutore a rivedere quella che egli reputava essere la propria esecuzione ottimale di quel brano e a realizzare una successiva esecuzione, in quel momento da lui ritenuta la propria esecuzione ottimale di quel brano, diversa dalla precedente; 2) se l\u2019esecuzione ottimale di quel brano da parte di un esecutore sia in grado di spingere uno studioso specialista a rivedere una propria analisi di quel brano enunciata prima di conoscere tale esecuzione, integrando cos\u00ec questa analisi con ulteriori rilevamenti.\nConvegni europei di analisi e teoria musicale.\nIl GATM partecipa attivamente ai convegni europei di analisi e teoria Musicale, che si organizzano in varie citt\u00e0 europee. L'ultimo convegno europeo (EUROMAC VIII) si \u00e8 svolto a Leuven (Belgio), mentre il precedente, \"VII European Music Analysis Conference\" (EUROMAC VII), si \u00e8 tenuto a Roma dal 6 al 9 ottobre 2011 ed \u00e8 stato organizzato dal GATM con il patrocinio del Dipartimento di Beni Culturali, Musica e Spettacolo (BEMUS) dell'Universit\u00e0 di Roma Tor Vergata e in collaborazione con le societ\u00e0 europee di analisi e teoria musicale: SFAM (Soci\u00e9t\u00e9 fran\u00e7aise d\u2019analyse musicale), SBAM (Soci\u00e9t\u00e9 belge d\u2019analyse musicale), VvM (Vereniging voor Muziektheorie), SMA (Society for Music Analysis) e la Gesellschaft f\u00fcr Musiktheorie."}
{"id": "2338265", "revid": "2110845", "url": "https://it.wikipedia.org/wiki?curid=2338265", "title": "Raymond Legrand", "text": "Biografia.\nRaymond Legrand fu allievo di Gabriel Faur\u00e9 ed \u00e8 noto per le sue opere sull'armonizzazione, la strumentazione e l'orchestrazione.\nDedicatosi poi alla musica del variet\u00e0, egli realizz\u00f2 arrangiamenti per Ray Ventura prima di creare una sua orchestra che accompagn\u00f2 artisti come Ir\u00e8ne de Tr\u00e9bert, Maurice Chevalier, Georges Gu\u00e9tary e Tino Rossi. \nEgli compose numerose colonne sonore fra le quali \"Mademoiselle Swing\" di Richard Pottier del 1942.\nSi \u00e8 sposato quattro volte. Da Marcelle Der Mika\u00eblian, sorella di Jacques H\u00e9lian, sposata nel 1929 ha avuto due figli: Christiane Legrand (1930-2011), cantante e Michel Legrand (1932-2019), compositore. Dalla relazione con Ir\u00e8ne de Tr\u00e9bert ha avuto il figlio Michel-Patrick (1943). Dal secondo matrimonio con Paulette Bonimond ha avuto due figli: Benjamin Legrand (1950), scrittore e Olivier Legrand (1954), pittore. Si \u00e8 sposato per la terza volta con Colette Renard. Con la quarta moglie Martine Leroy ha avuto la figlia Coralie Legrand. "}
{"id": "2338269", "revid": "757396", "url": "https://it.wikipedia.org/wiki?curid=2338269", "title": "Stade Philippin omnisports Rouen Basket", "text": "Lo Stade Philippin omnisports Rouen Basket, noto semplicemente come S.P.O. Rouen Basket \u00e8 una societ\u00e0 cestistica avente sede a Rouen, in Francia. Parte della polisportiva \"Stade philippin omnisports Rouen\", fondata nel 1892, anche se la sezione di pallacanestro \u00e8 stata creata nel 1998, gioca nel campionato francese.\nDisputa le partite interne nella Salle des Cotonniers, che ha una capacit\u00e0 di 1.300 spettatori."}
{"id": "2338272", "revid": "287204", "url": "https://it.wikipedia.org/wiki?curid=2338272", "title": "Georges Momboye", "text": "Biografia.\nLa sua opera, ispirata tra l'altro a quella di Alvin Ailey, Brigitte Matenzi, Rick Odums e Gis\u00e8le Houri, \u00e8 caratterizzata dalla contaminazione fra la tradizione africana e la cultura occidentale della danza, in particolare del balletto classico. Ha realizzato numerose coreografie di balletti rappresentati in tutto il mondo e pluripremiati, sia con la propria compagnia (la Georges Momboye Dance Company, fondata nel 1992) che con altri artisti. Fra le sue opere di maggior successo si possono citare la sua reinterpretazione della \"La sagra della primavera\" di Igor' F\u00ebdorovi\u010d Stravinskij e la coreografia dello spettacolo circense \"Afrika! Afrika!\"."}
{"id": "2338273", "revid": "1543377", "url": "https://it.wikipedia.org/wiki?curid=2338273", "title": "Giosu\u00e8 Janavel", "text": "Fu protagonista delle \"Pasque piemontesi\" del 1655, e prepar\u00f2 le istruzioni per il \"Glorioso rimpatrio\" dei Valdesi del 1689.\nBiografia.\nNato a Ror\u00e0 (localit\u00e0 \"Vigne\"), nelle valli Valdesi, nel 1617, Janavel era un contadino relativamente benestante, con moglie e figli, quando la sua vita ebbe un brusco cambiamento nel 1655. In quell'anno il governo del ducato di Savoia lanci\u00f2 un'operazione militare contro le popolazioni valdesi (\"Pasque piemontesi\"), volta ad eliminare la presenza protestante nelle valli.\nGiosu\u00e8 Janavel guid\u00f2 la difesa di Ror\u00e0, e riusc\u00ec in un primo momento a respingere gli assalti delle truppe savoiarde. Il coraggio dimostrato gli valse i soprannomi di \"Leone di Ror\u00e0\" e \"Capitano delle valli\". La resistenza dur\u00f2 per\u00f2 poco: i Valdesi furono sconfitti in val Germanasca il 10 maggio, e Janavel dovette espatriare, rifugiandosi in Queyras. Nonostante minacce alla famiglia ed una taglia di 300 ducati sulla sua testa, Janavel rimase latitante, e poco tempo dopo rientr\u00f2 in patria, riorganizzando la guerriglia insieme a Barth\u00e9lemi Jahier.\nJanavel e Jahier guidarono diverse azioni fino al 18 giugno 1655, quando le truppe savoiarde attaccarono Angrogna. I Valdesi, dopo un primo sbandamento, riuscirono a fermare gli assalitori e contrattaccare, ma durante il contrattacco Janavel fu ferito in maniera piuttosto seria, e dovette essere trasportato in barella a Inverso Pinasca, dove nei giorni successivi riusc\u00ec a rimettersi.\nA seguito di pressioni internazionali, l'iniziativa militare dei Savoia ebbe termine, ed il duca Carlo Emanuele II ripristin\u00f2 lo \"status quo\" preesistente. Janavel rimase per\u00f2 latitante, continuando ad organizzare la resistenza armata. Negli anni successivi, organizz\u00f2 diverse azioni di guerriglia, tenendo sotto pressione continua le truppe savoiarde, ed utilizzando casa sua come rifugio e quartier generale degli insorti. Il governo ducale lo condann\u00f2 al bando ed alla pena di morte. Il 6 luglio 1663 le truppe sabaude attaccarono ancora Angrogna, ma furono sconfitte. La popolazione valdese voleva per\u00f2 la pace, ed a dicembre del 1663 accett\u00f2 le condizioni del duca di Savoia, che prevedevano l'esilio di Janavel e dei suoi uomini. Un sinodo valdese sconfess\u00f2 Janavel, che dovette espatriare e rifugiarsi a Ginevra. Qui fu ben accolto dalla locale popolazione protestante; continu\u00f2 a tenere i contatti con le sue valli, nonostante fosse tenuto sotto stretto controllo sia dalle autorit\u00e0 locali che dal servizio segreto del Ducato di Savoia. Torn\u00f2 anche almeno due volte clandestinamente nelle sue terre natali.\nJanavel fu raggiunto nel 1686 dai profughi valdesi fuggiti dalle nuove persecuzioni di Vittorio Amedeo II di Savoia. Qui collabor\u00f2 attivamente ad organizzare il rientro dei Valdesi nelle loro terre, che ebbe luogo nel 1689, con il \"Glorioso rimpatrio\". Troppo anziano per unirsi agli uomini del Rimpatrio, Janavel mantenne un ruolo di organizzatore; in particolare, scrisse le \"istruzioni militari\" a cui il gruppo avrebbe dovuto attenersi durante l'operazione.\nJanavel mor\u00ec a Ginevra il 5 marzo 1690, per idropisia.\nLa casa di Giosu\u00e8 Janavel, detta la Gianavella, \u00e8 ancora esistente; dopo diverse vicissitudini, fu acquistata dalla Tavola Valdese ad inizio secolo. Attualmente \u00e8 stata ristrutturata, ed adibita a struttura ricettiva e museale.\nCollegamenti esterni.\njanavel2017.altervista.org Sito del gruppo janavel2017 che pubblica i principali materiali sulla storia di Giosu\u00e9 Gianavello, in occasione del quattrocentenario della nascita."}
{"id": "2338280", "revid": "1543377", "url": "https://it.wikipedia.org/wiki?curid=2338280", "title": "Anselmo Canera", "text": "Biografia.\nInsieme a Paolo Veronese e Giambattista Zelotti entr\u00f2 in giovent\u00f9 nella cerchia dei pittori protetti da Michele Sanmicheli. Canera, allievo di Giovanni Francesco Caroto, \u00e8 noto soprattutto per aver collaborato con Andrea Palladio a Villa Poiana e a Palazzo Thiene a Vicenza, al fianco di Bernardino India.\nLa personalit\u00e0 di Canera si differenzia notevolmente da quella dell'India per una realizzazione maggiormente caratteristica delle figure, che gli permette di raggiungere una maggiore espressivit\u00e0. In mancanza di dati biografici certi, la morte dal maestro si fa risalire a dopo il 1584, anno in cui Canera dipinge la sua ultima opera, \"L'oltraggio al Faraone\", conservata nel Museo di Castelvecchio."}
{"id": "2338281", "revid": "287204", "url": "https://it.wikipedia.org/wiki?curid=2338281", "title": "L'ultimo castello", "text": "L'ultimo castello (\"The Last Castle\") \u00e8 un romanzo breve di fantascienza di Jack Vance del 1966, vincitore del Premio Nebula e del Premio Hugo.\nIl romanzo \u00e8 ambientato in un lontano, imprecisato futuro su un pianeta Terra parzialmente ripopolato dopo millenni di abbandono, un gruppo di umani provenienti da alcune lontane colonie hanno dato vita ad una civilt\u00e0 improntata sullo stile rinascimentale, comodamente rifugiati nei loro castelli, vengono serviti da alieni importati dai loro pianeti originari, l'atmosfera decadente come la Belle \u00c9poque \u00e8 destinata per\u00f2 a non durare per sempre.\nStoria editoriale.\nVenne pubblicato per la prima volta nella rivista \"Galaxy\" nell'aprile 1966 e successivamente inserita all'interno dell'antologia \"Nebula Award Stories Two\" l'autore ed editore Algis Budrys definir\u00e0 l'opera un romanzo eccellente.\nIn Italia \u00e8 stato edito in varie traduzioni, la prima volta nel 1975.\nTrama.\nIn un imprecisato e remoto futuro su di un pianeta Terra irriconoscibile si \u00e8 stabilita una societ\u00e0 sofisticata suddivisa in nobili e schiavi.\nPoche migliaia di nobili, originari di Altair, vivono in ozio in nove magnifici, tecnologici, castelli circondati dal lusso, alla ricerca della perfezione estetica, bevendo raffinati liquori e disquisendo di questioni formali.\nI nobili hanno perso la capacit\u00e0 di affrontare i problemi della vita reale essendo serviti in tutto e per tutto da schiere di servi alieni raccolti qua e l\u00e0 per la Galassia in millenni di viaggi spaziali e disprezzano gli umani che si dedicano a questioni pratiche o, peggio, si dedicano ai lavori manuali.\nTuttavia il fuoco cova sotto la cenere: un'improvvisa e apparentemente inspiegabile rivolta di una delle razze di schiavi, i Mek (caratterizzati da potenti facolt\u00e0 telepatiche e che fungevano da tecnici per ogni apparato tecnologico), piomba l'intera societ\u00e0 nel caos. Non solo i Mek abbandonano contemporaneamente gli umani ma cominciano ad attaccare e a porre sotto assedio un castello dopo l'altro.\nQuando, uno dopo l'altro, i castelli cadono, i Mek ne sterminano sistematicamente e senza piet\u00e0 tutti gli abitanti, umani e non. Tuttavia neppure questa constatazione spinge la maggioranza dei nobili a reagire, in qualche modo ritenendo che il solo fatto di prendere atto di quanto sta succedendo per opera dei loro ex schiavi li ponga al loro livello.\nFortunatamente non tutti i nobili accettano questo fato come inevitabile e anche a costo di porsi ai margini della loro societ\u00e0, alcuni decidono di reagire.\nUno di loro, Xanten di castel Hagedorn, parte con l'aiuto degli Uccelli, una razza di schiavi volanti, alla ricerca di aiuto e di alleati per opporsi ai Mek.\nDopo varie peregrinazioni e dopo aver fatto prigioniero uno dei Mek, Xanten si imbatte in alcuni gruppi di umani che vivono al di fuori dei castelli, i Nomadi - una specie di briganti che vagano per il pianeta derubando i Nobili - e gli Espiazionisti, un gruppo di ex nobili che si sono posti in volontario esilio a causa del loro rifiuto del modo di vivere dei nobili stessi. Finalmente, quando oramai dei nove castelli della Terra, uno solo, castel Hagedorn, ancora resiste all'assedio dei Mek, Xanten convince una parte dei Nomadi, degli Espiazionisti e dei Nobili di castel Hagedorn fuggiti grazie agli Uccelli a unire le loro forze e ad attaccare dall'esterno i Mek che lo stanno assediando.\nL'attacco ha successo e i Mek da assedianti si trasformano in assediati: dopo alcuni mesi di lotta finalmente si arrendono accettando di essere rimandati sul loro pianeta di origine, Etamin 9, non prima, tuttavia, di aver ucciso i nobili rimasti nel castello che avevano rifiutato di unirsi a coloro che erano fuggiti.\nDopo la partenza dalla Terra dei Mek, l'Umanit\u00e0, dopo aver ritrovato l'unit\u00e0 e la dignit\u00e0 nella lotta per la sopravvivenza, decide di instaurare una nuova societ\u00e0 sul nostro Pianeta, non pi\u00f9 basata sullo sfruttamento degli schiavi ma sull'uguaglianza tra tutti gli esseri umani."}
{"id": "2338282", "revid": "119642282", "url": "https://it.wikipedia.org/wiki?curid=2338282", "title": "UFIP", "text": "La UFIP, acronimo di Unione Fabbricanti Italiani Piatti, \u00e8 un'azienda italiana produttrice di piatti musicali, con sede a Pistoia. Pur mantenendo la produzione di piatti musicali, la UFIP produce anche altri strumenti a percussione come gong, tam-tam e campane tubolari.\nStoria.\nL'azienda nacque agli inizi del secolo scorso; inizialmente organizzata con la funzione di azienda commissionaria, la UFIP svolgeva essenzialmente un ruolo di carattere commerciale con lo scopo di collocare sul mercato gli strumenti musicali prodotti da piccole aziende a carattere familiare operanti nel territorio tra Pistoia e Firenze.\nNel corso degli anni la struttura aziendale si evolse per rispondere alle esigenze del mercato ed riusc\u00ec a crearsi un ruolo importante nel panorama mondiale dei produttori di piatti musicali professionali in fusione di Bronzo B20.\nProdotti.\nSperimentali.\nLa UFIP presenta anche una estesa linea di percussioni a nota indeterminata (Ximbao, Icebell, Ogororo, Belltree, Wind Chimes, Tibetan Bells, Tam Tam) e a nota determinata (Crotali, Gong Sinfonici e Giavanesi, Campane da Chiesa, a Lastra e Tubolari) e gli innumerevoli strumenti e gli accessori di qualit\u00e0 distribuiti dalla casa (Bergerault, Chalklin e ProOrca).\nLa UFIP, inoltre, \u00e8 l'ultima azienda produttrice di piatti che utilizza la lavorazione artigianale per le linee professionali ed \u00e8 l'unica a utilizzare le tecniche del rotocasting, il cui brevetto fu sviluppato da Mariano Zanchi (della ditta Zanchi) negli anni 1970. Questa vanta anche delle collaborazioni con il jazz master Roberto Spizzichino."}
{"id": "2338286", "revid": "1104133", "url": "https://it.wikipedia.org/wiki?curid=2338286", "title": "Volta\u00efc", "text": "Volta\u00efc \u00e8 una raccolta di quattro dischi di materiale proveniente dall'album \"Volta\" della cantautrice islandese Bj\u00f6rk pubblicato il 23 giugno 2009 dalla One Little Independent Records.\nIl box-set include quattro dischi, due CD e due DVD: il primo disco (CD) contiene 11 tracce audio, registrate in diretta all'Olimpia Studios di Londra; il secondo disco (DVD) contiene le registrazioni video di due performance live di Bj\u00f6rk a Parigi e Reykjav\u00edk durante la fase finale del \"Volta tour\"; il terzo disco (DVD) \u00e8 la raccolta completa dei video musicali provenienti da \"Volta\" e dei video vincitori della competizione riguardante il video musicale di \"Innocence\"; il quarto disco (CD) \u00e8 una raccolta di remixes dei singoli estratti da \"Volta\". Il 30 giugno 2009, il primo CD \u00e8 stato pubblicato separatamente con il titolo \"Songs from the Volta Tour\".\nTracce.\nIn Europa \"Volta\u00efc\" \u00e8 stato pubblicato in tre diversi versioni: la standard edition e la deluxe edition, differenti solo nella confezione ma contenenti gli stessi dischi, e la deluxe vinyl edition, dove i due CD audio sono riproposti anche su vinile.\nDisco 1 (CD Live) - The Volta Tour.\nRegistrato in presa diretta all'Olimpia Studios di Londra.\nDisco 2 (DVD Live) - The Volta Tour.\nLive a Parigi\nLive a Reykjav\u00edk\nLa lista delle tracce originariamente annunciata per questo dvd conteneva pi\u00f9 brani di quelli poi apparsi nella versione finale. Per la precisione l'esecuzione di \"Triumph of a Heart\" \u00e8 stata tagliata dal concerto di Parigi, e stessa sorte \u00e8 toccata a quelle di \"Cover Me\", \"Immature\" e \"The Dull Flame of Desire\", tagliate dal concerto di Reykjav\u00edk.\nNei due concerti inoltre furono eseguite anche altre canzoni che non sono mai apparse in nessuna delle tracklist del box-set, come ad esempio \"Oceania\".\n\"Brenni\u00f0 \u00dei\u00f0 Vitar\" non appare mai invece nella discografia precedente della cantante ed era l'introduzione strumentale di tutte le date del \"Volta Tour\". Eseguita dalla banda femminile di ottoni che accompagnava sul palco la cantante, trattasi di un brano tradizionale islandese.\nBj\u00f6rk, la notte del concerto a Parigi, era stata male e non era in perfetta forma fisica. Lei stessa ha successivamente ammesso di essere stata molto provata da quell'esibizione, e la sua voce non era in ottimali condizioni anche a causa delle numerose esibizioni sostenute in precedenza durante il lungo tour. Proprio per questo motivo piccole parti vocali di quel concerto sono state modificate in post-produzione, come per esempio in \"Where Is The Line\".\nNel piccolo concerto di Reykjav\u00edk invece si pu\u00f2 ascoltare una Bj\u00f6rk con una voce in ottime condizioni.\nDurante questo secondo concerto inoltre \u00e8 possibile ascoltare due brani mai precedentemente eseguiti dal vivo, ovvero \"My Juvenile\" e \"Pneumonia\". Quello islandese inoltre \u00e8 stato il concerto che ha di fatto concluso il biennale \"Volta tour\" e si differenzia da tutte le altre date precedenti anche per la scelta della location ( la chiesa\nLangholtskirkja) e per la differente scelta stilistica degli arrangiamenti, con la pressoch\u00e9 totale assenza dell'elettronica.\nDisco 3 (DVD) - The Volta Videos.\nVideo musicali\nCompetizione videografica di InnocencePrimi dieci classificati, in ordine alfabetico:"}
{"id": "2338292", "revid": "466539", "url": "https://it.wikipedia.org/wiki?curid=2338292", "title": "Armand du Paty de Clam", "text": "Biografia.\nDu Paty de Clam aveva competenze in grafologia e fu per questo incaricato di confrontare la scrittura di Dreyfus e quella della lista, nell'ambito del famoso caso Dreyfus. Egli concluse le proprie indagini preliminari sostenendo che i punti comuni bastassero a giustificare un supplemento di inchiesta. Fu dunque il comandante du Paty de Clam a far arrestare Dreyfus il 15 ottobre 1894 con l'accusa di aver passato ai tedeschi informazioni riservate. In seguito, il comandante si rese colpevole di aver redatto un'informativa sul caso, omettendo tutti gli elementi favorevoli a Dreyfus, comprese le opinioni di altri esperti. Il comandante mor\u00ec nel 1916 a causa di una ferita ricevuta in battaglia, durante la Grande Guerra."}
{"id": "2338294", "revid": "409435", "url": "https://it.wikipedia.org/wiki?curid=2338294", "title": "Lingotto (comprensorio)", "text": "Il Lingotto di Torino \u00e8 un comprensorio di edifici situato nel quartiere Nizza Millefonti di Torino, chiuso tra via Nizza (dal numero 230 al 294) e un ramo del passante ferroviario, adiacente all'omonimo quartiere Lingotto. \nFu uno dei principali stabilimenti di produzione della fabbrica automobilistica FIAT, poi riconvertito a grande centro polifunzionale.\nStoria.\nIl primo progetto (1915-1922).\nSui terreni dei ruderi di una ex villa dei conti Robilant (sita in via Passo Buole 4, di stile juvarriano, occupata dai partigiani durante la guerra e trasformata in Casa del Popolo, divenuta sede del circolo culturale Mario Dravelli nel 1945 e abbattuta dalla FIAT nel 1952), Giovanni Agnelli decise la costruzione del nuovo stabilimento FIAT, progettato nel 1915 sull'onda dello sviluppo economico-siderurgico dettato dalla prima guerra mondiale, sebbene lo stabilimento venisse completato alcuni anni dopo.\nIl progetto generale fu affidato all'ingegner Matt\u00e9-Trucco, insieme ad altri progettisti come Francesco Cartasegna e Vittorio Bonad\u00e8 Bottino, mentre l'architettura strutturale fu realizzata dall'ingegner Porcheddu, concessionario per l'Italia del brevetto per l'utilizzo del metodo Hennebique per la realizzazione di strutture in cemento armato, sul modello degli stabilimenti della casa automobilistica statunitense Ford. I lavori di costruzione durarono prevalentemente dal 1916 (quando fu iniziata la costruzione dell'Officina di Smistamento) fino al 1930 \u2014 si noti, infatti, lo stile architettonico razionalista \u2014, anche se l'inaugurazione avvenne gi\u00e0 il 22 maggio 1923, alla presenza del re Vittorio Emanuele III, immediatamente seguita dalla visita di Mussolini il 25 ottobre.\nNell'opera \"Vers une architecture\" (1923) di Le Corbusier, dove sono esposte le sue teorie sulla nuova architettura, nel capitolo conclusivo del saggio, intitolato \"Architettura o Rivoluzione\", sono riportati alcuni esempi di soluzioni innovative, fra questi vi sono alcune immagini dell'edificio dove viene evidenziata la soluzione dell'autodromo sul tetto.\nGli ampliamenti del 1923-1926.\nAll'ingegnere meccanico Ugo Gobbato, esperto nella razionalizzazione delle attivit\u00e0 produttive e chiamato dallo stesso Giovanni Agnelli nel 1918, venne affidata la responsabilit\u00e0 (con l'augurio del governo Mussolini) di accorpare le varie piccole officine Fiat sparse per Torino (in particolare la sede di Corso Dante) e organizzare quindi il trasferimento coordinato di macchinari e impianti al Lingotto, del quale assunse altres\u00ec la direzione, dimettendosi poi nel 1928, dopo aver raggiunto un pieno regime produttivo. Le officine furono formate da due lunghi corpi longitudinali, destinati alla produzione delle automobili, di oltre cinquecento metri di lunghezza, uniti da cinque traverse multipiano, dedicate a servizi per il personale. Alle estremit\u00e0 dei corpi lunghi furono costruite, tra il 1923 e il 1926, due rampe elicoidali, sempre su progetto di Matt\u00e9-Trucco. In questo modo le automobili potevano accedere dal piano terra direttamente alla pista di collaudo, costituita da due rettilinei di oltre quattrocento metri di lunghezza, collegati da due curve sopraelevate.\nLa pista automobilistica (1927) e la produzione 1928-1939.\nUnica nel suo genere, la pista asfaltata di collaudo della autovetture, costruita direttamente sul tetto della fabbrica fu realizzata gi\u00e0 nel periodo 1926-1927 con la nota forma ad anello e le due curve paraboliche sulle estremit\u00e0 studiate in modo da poter essere affrontate con velocit\u00e0 fino a 90\u00a0km/h, quando al tempo la velocit\u00e0 di punta delle automobili era di 70\u00a0km/h. Il parapetto di protezione \u00e8 alto un metro e mezzo. \nNel 1969, la pista fu utilizzata per le riprese della celebre scena d'inseguimento del film \"Un colpo all'italiana\". L'intera struttura della Fiat Lingotto fu concepita ai principi del taylorismo, che aveva come obiettivo principale la funzionalit\u00e0 produttiva, interamente costituita da cemento armato, con cinque piani, mentre la facciata esterna presentava alcuni elementi decorativi del Razionalismo italiano. La palazzina distaccata degli uffici invece, terminata gi\u00e0 nel 1926, fu dedicata alla sola direzione, amministrazione, mensa e altri servizi.\nNel corso degli anni trenta, lo stabilimento Lingotto produsse decine di modelli di automobili, come la Torpedo, la Balilla, la Topolino, la Fiat 1100 R e la sportiva X 1/9 con la rivoluzionaria posizione centrale del motore.\nDalla guerra agli anni del boom (1939-1979).\nL'attivit\u00e0 produttiva fu parzialmente interrotta nel 1939, in pieno inizio della seconda guerra mondiale, essendo la stessa fabbrica un obiettivo delle incursioni militari su Torino. L'anno successivo infatti, una parte della produzione fu gi\u00e0 spostata nel pi\u00f9 grande stabilimento torinese, non molto lontano, chiamato Fiat Mirafiori. Durante la guerra fu facile bersaglio dei bombardamenti aerei da parte degli anglo-americani, in particolare quelli avvenuti nell'autunno 1942 e, il pi\u00f9 devastante, quello del 29 marzo 1944.\nAl termine della guerra, molte parti delle facciate dell'edificio furono parzialmente danneggiate, ma furono prontamente ricostruite nel periodo 1945-1947. La produzione di automobili per\u00f2 fu totalmente trasferita nel moderno comprensorio Fiat Mirafiori, mentre il Lingotto fu destinato, negli anni del boom economico, alla produzione di lavatrici e frigoriferi, per poi riprendere soltanto una parte della produzione automobilistica a partire dagli anni 60 del XX secolo.\nL'ultimo modello in produzione al comprensorio del Lingotto, tra il 1979 e il 1982, fu la prima serie della Lancia Delta, esaurito il quale la fabbrica fu totalmente dismessa, aspettando di decidere il suo futuro e quello del suo storico comprensorio.\nLa trasformazione (1982-2003).\nNel 1982 una societ\u00e0 a capitale misto, guidata dalla Fiat, promosse una \"consultazione\" internazionale (il comune chiedeva un concorso di idee) per la ristrutturazione e il recupero dello stabilimento, appena dismesso; ma tra i 20 progetti presentati non fu individuato un vincitore. Nel 1985, fu incaricato della ristrutturazione l'architetto genovese Renzo Piano. Mentre all'esterno la struttura rimase pressoch\u00e9 inalterata, gli ambienti interni furono profondamente modificati, per venire incontro alle nuove esigenze. Ormai simbolo dell'archeologia industriale, nel periodo 1986-1987, l'edificio centrale della ex fabbrica fu da subito suddiviso, attraverso un lungo processo di ristrutturazione, per soddisfare diverse funzioni: uso commerciale (terziario), uso abitativo (albergo), un uso culturale (mostre, fiere).\nGi\u00e0 nel 1987, vi fu una prima inaugurazione e apertura al pubblico dell'edificio centrale, gi\u00e0 riqualificato e adibito a uso commerciale: negozi, bar, ristoranti concentrati in un'unica area commerciale chiamata 8-Gallery (dalla parola \"otto\" contenuta nel nome Lingotto).\nLingotto Fiere.\nNel 1991, fu invece riqualificata la palazzina distaccata delle ex presse, sul lato sud del comprensorio: ne divenne ben presto un centro fieristico-espositivo, denominato Lingotto Fiere. La prima manifestazione inaugurativa fu il Salone dell'automobile del 1992. In pochi anni, questo centro esposizioni acquis\u00ec sempre pi\u00f9 importanza: ha ospitato edizioni del Salone internazionale del libro e del Salone del gusto, mentre in passato \u00e8 stato organizzato anche il Salone del vino, pi\u00f9 altre esposizioni come la fiera d'arte moderna e contemporanea Artissima e molte altre mostre a livello nazionale e internazionale.\nLa struttura di Lingotto Fiere ha una superficie di oltre 70.000 metri quadrati, organizzata in maniera modulare. Lo spazio coperto \u00e8 suddiviso in cinque padiglioni complanari, collegati tra loro, che comprendono anche sale conferenze e un sistema di parcheggi da oltre cinquemila posti. Il centro fiere ospita circa cinquanta manifestazioni all'anno. Nel 2007 la propriet\u00e0 del Lingotto Fiere pass\u00f2 all'imprenditore Alfredo Cazzola, del gruppo francese GL Events.\nLa Bolla.\nNel 1994, sul tetto della palazzina centrale, fu costruita, sempre su progetto di Renzo Piano, la cosiddetta \"Bolla\", ovvero una sala riunioni semi-sferica e trasparente, attrezzata e panoramica da 25 posti, realizzata in acciaio e verto-cristallo, con vista sulle Alpi e sulla pista parabolica di collaudo. Sulla stessa struttura portante della \"Bolla\", che sembra quasi sospesa, fu costruito anche un disco di atterraggio da eliporto, per permettere il veloce atterraggio di elicotteri.\nCinema.\nNel Lingotto \u00e8 presente anche un cinema multisala con 11 sale, l'attuale UCI Cinemas Lingotto, che per alcuni anni ha ospitato il Torino Film Festival. Infine nella palazzina uffici, restaurata dagli architetti Roberto Gabetti e Aimaro Isola, furono insediati gli uffici direzionali di alcune aziende, tra cui la stessa FIAT, tornata al Lingotto nel 1997.\nSala Congressi e Auditorium Gianni Agnelli.\nNel 1993, sotto la parte sud, fu realizzato un centro congressi, con 12 sale permanenti di varie capienze, tra cui la pi\u00f9 grande detta \"Sala Cinquecento\", collegate tutte tra di loro, per una disponibilit\u00e0 totale di 3500 posti, pi\u00f9 altre sale temporanee negli adiacenti padiglioni.\nAccanto alla Sala Congressi troviamo l'Auditorium Giovanni Agnelli, che fu inaugurato nel 1994 con un concerto dei Berliner Philharmoniker, diretti da Claudio Abbado. Insieme all'Auditorium Rai di Via Rossini, l'Auditorium Gianni Agnelli, \u00e8 la principale struttura dove si suole rappresentare concerti di musica classica a Torino. Progettato sempre da Renzo Piano nel contesto di ristrutturazione dell'intero complesso del \"Lingotto\", \u00e8 parzialmente scavato fino a circa 10 metri di profondit\u00e0, ha un sistema automatico di parti in movimento che pu\u00f2 variare la capienza da meno di cinquecento posti a circa duemila. Anche l'acustica \u00e8 variabile: da un tempo di riverberazione di circa due secondi per la musica sinfonica \u00e8 possibile ottenere una rifrangenza acustica di un secondo e mezzo, ideale per i congressi. \nPinacoteca Giovanni e Marella Agnelli.\nMentre a partire dal 1997 la sede manageriale del gruppo Fiat torn\u00f2 nella palazzina storica degli uffici, nel 2002 fu inaugurata la pinacoteca Gianni e Marella Agnelli, una mostra d'arte permanente tratta dalla collezione privata della celebre famiglia, e che si trova collocata dentro una piccola costruzione di Renzo Piano, al centro della pista sul tetto, denominata \"Lo Scrigno\", cos\u00ec chiamata poich\u00e9 deve contenere una sorta di \"tesoro\" artistico: lo stile architettonico infatti, rappresenta un'astronave di cristalli che riprende simbolicamente lo stile futurista della fabbrica originaria. La collezione d'arte comprende 25 opere scelte da Giovanni e Marella Agnelli, pi\u00f9 alcune esposizioni temporanee. Sono inoltre presenti, tra gli altri, dei dipinti di Canaletto, Matisse, Balla, Picasso, Bellotto e due opere scultoree del Canova.\nCollegamenti.\nIl Lingotto \u00e8 raggiungibile dalla stazione Lingotto della metropolitana di Torino e dalle linee autobus 8, 17, 35, 63/.\nIn occasione dei XX Giochi olimpici invernali ospitati dalla citt\u00e0 di Torino del 2006, \u00e8 stata costruito un arco olimpico con passerella ciclopedonale che collega piazza Galimberti e il quartiere circostante con via Nizza e il centro commerciale Lingotto, offrendo un collegamento rapido tra due aree attraversate dal passante ferroviario."}
{"id": "2338296", "revid": "6923", "url": "https://it.wikipedia.org/wiki?curid=2338296", "title": "Stazione ferroviaria di Monopoli", "text": ""}
{"id": "2338297", "revid": "23485709", "url": "https://it.wikipedia.org/wiki?curid=2338297", "title": "Proiezione azimutale gnomonica", "text": ""}
{"id": "2338298", "revid": "729019", "url": "https://it.wikipedia.org/wiki?curid=2338298", "title": "Clive Williams", "text": "Nel corso della sua carriera ha giocato anche per il prestigioso club ad inviti dei Barbarians, oltre ad esser stato pi\u00f9 volte selezionato sia per la rappresentativa \"B\" che per la prima squadra del suo paese.\nIl suo esordio con la maglia dei Dragoni risale al 19 marzo 1977 contro la Scozia nel mach valido per l'allora 5 nazioni, torneo in ottenne il suo ultimo caps il 5 febbraio 1983 opposto all'Inghilterra.\nHa preso parte a due tour dei Lions, nel 1977 in Nuova Zelanda e nel 1980 in Sudafrica, collezionando in tutto 4 caps ed una meta."}
{"id": "2338303", "revid": "119982", "url": "https://it.wikipedia.org/wiki?curid=2338303", "title": "Frederic Mitterand", "text": ""}
{"id": "2338304", "revid": "729019", "url": "https://it.wikipedia.org/wiki?curid=2338304", "title": "Juan de Angustina Carasa", "text": "Biografia.\n\u00c8 stato capitano della \"Determinada\": una delle galee spagnole che combatterono nella battaglia di Lepanto, il 7 ottobre del 1571. Durante la battaglia, la sua galea apparve all'ala destra del corpo di battaglia guidato da Gianandrea Doria."}
{"id": "2338306", "revid": "729019", "url": "https://it.wikipedia.org/wiki?curid=2338306", "title": "Grandi Isole della Sonda", "text": "Le Grandi Isole della Sonda (in indonesiano Kepulauan Sunda Besar) sono un gruppo di isole dell'Arcipelago malese.\nGeografia.\nLe principali isole incluse in questo raggruppamento geografico sono (da ovest a est) Sumatra, Giava, Madura, Borneo, Sulawesi e le isole minori adiacenti. Il gruppo \u00e8 politicamente diviso tra gli Stati di Brunei, Indonesia e Malesia. Ad est sono localizzate le Piccole Isole della Sonda, assieme alle quali costituiscono l'arcipelago delle Isole della Sonda."}
{"id": "2338308", "revid": "124142318", "url": "https://it.wikipedia.org/wiki?curid=2338308", "title": "Carlos Meglia", "text": "Noto soprattutto per la serie Cybersix, creata insieme a Carlos Trillo, pubblicata in Italia da Eura Editoriale.\nCarriera.\nEsordisce nel 1974 come collaboratore dell'illustratore argentino Oswal; realizza in questo periodo illustrazioni per la rivista scientifica \"El P\u00e9ndulo\", copertine per l'editore Record. Nel 1983 illustra una edizione per bambini della Bibbia, del Don Chisciotte e del Mart\u00edn Fierro; contribuisce anche alla rivista satirica \"Satiric\u00f3n\" e al magazine sportivo \"El Gr\u00e1fico\". Nel 1983, esordisce anche come fumettista per l'editore argentino Record e, nei tre anni successivi, lavora nel campo dell'animazione (Flinstones, Scooby Doo). Nel 1987 inizia la sua collaborazione con lo sceneggiatore Carlos Trillo, creando insieme a lui la serie Irish Coffee, con le avventure di un detective con poteri sovrannaturali e, sempre con Trillo, nel 1991 la serie Cybersix. Nel 2002 si trasferisce in Spagna e inizia a lavorare per il mercato mainstream americano, lavorando per le maggiori case editrici realizzando una miniserie di Star Wars, Underworld, per la Dark Horse, Spyboy, la mini \"Superman\\Tarzan:sons of the jungle\" e \"Superman: infinite city\" per la DC Comics oltre a uno speciale della serie Crimson di Humberto Ramos per l'etichetta Cliffhanger. Nel 2005 crea la serie Canari con lo sceneggiatore Crisse per la casa editrice francese Soleil di cui usciranno solo i primi due volumi, a causa della prematura scomparsa del disegnatore. Meglia infatti muore il 15 agosto 2008 all'et\u00e0 di 50 anni. L'ultimo lavoro pubblicato \u00e8 Red Song per il mercato francese."}
{"id": "2338310", "revid": "125847592", "url": "https://it.wikipedia.org/wiki?curid=2338310", "title": "Green Arrows", "text": "I Green Arrows sono un band hardcore formatasi nel 1999 a Bolzano.\nStoria.\nIl gruppo si forma nel 1999 a Bolzano da alcuni ragazzi che seguono la scena punk/hardcore della citt\u00e0.\nIl gruppo nell'inverno del 2000/2001 vince la registrazione di un demo tramite un concorso che gli fa firmare un contratto con l'etichetta italiana Vacation House Records (di Rudy Medea).\nNel 2002 esce il loro primo album \"The Sky\": lavoro comprendente una raccolta dei pezzi stesi nei primi anni di attivit\u00e0 della band, dove si cercava di creare un proprio stile unendo vari stili musicali che ruotano attorno all'hardcore, ma senza prendere una direttrice ben precisa.\nLa sperimentazione non sembra aver convinto il gruppo, che, dopo forti e numerosi cambiamenti nella formazione, rimangono con una line-up di tipo power-trio e tornano nel 2008 a scrivere ed incidere un album, \"The Earth\", con cui cercano di fissare il loro stile restringendo lo spazio delle sonorit\u00e0 tra l'hardcore east coast ad il crossover.\nNel 2010 cambiano casa discografica passando dalla Vacation House Records all'etichetta Black Shirts Records e nel 2011 pubblicano il loro terzo album \"Rising from a Burning Desease\": questo nuovo lavoro segna un cambiamento di stile che porta la band bolzanina a modificare la stesura della canzoni per renderle pi\u00f9 concrete ed efficaci, circoscrivendo il loro suono e tralasciando eccessive contaminazioni di altri generi esterni alle sfumature dell'Hardcore.\nL'inizio del 2012 \u00e8 contraddistinto da un ampliamento della formazione con l'inserimento di un secondo chitarrista e dall'uscita di \"Face the Truth\", il loro quarto lavoro in studio: questo album conferma la linea presa dall'album precedente confermando la direttrice musicale e diventando, sia per questioni cronologiche che stilistiche, la naturale continuazione di \"Rising from a Burning Desease\".\nDa questo album, con la collaborazione dello Studio Zem, girano e pubblicano i video ufficiali di Paper Bullets e Wathc at My Face.\nA met\u00e0 del 2013 pubblicano il loro quinto lavoro \"One Life to Fight\" che vede un aumento della sonorit\u00e0 delle chitarre: la band si allontana da uno stile puramente old-school dove ambedue le chitarre seguono una stesura prettamente ritmica, \"staccandone\" una per darle delle lead con armonizzazioni pi\u00f9 new-school/post-hardcore.\nCon questo nuovo l.p. vi \u00e8 un ulteriore ampliamento alla line-up, con Pav che lasciando il basso prende il ruolo da\nfront man e Rocca che entra coprendo lo strumento scoperto.\nDurante le date di promozione dell'album la line-up della band subisce un cambiamento con lo spostamento di Divi dalla chitarra al basso e dall'ingresso di Migue alla chitarra lead. \nTerminata la promozione di O.L.T.F. la nuova formazione si dedica alla scrittura di un nuovo lavoro \"Our Reality\" che esce ad inizio 2016, il quale prosegue ed amplifica l'idea di armonizzazioni post-hardcore unendole allo stile beatdown hardcore gi\u00e0 fortemente presente nei lavori precedenti.\nNel 2017 tornano a pubblicare un inedito, inserendo \"Stick to my Beliefs\" nella compilation Punikoff vol.1. Nei primi mesi dell'anno successivo, in collaborazione con \"L'ombra del Suono\" e del videomaker Luca Massagrande, girano e pubblicano il video della canzone.\nNel 2018 annunciano il cambio di etichetta passando dalla Black Shirts Records alla germanica PC Records e contestualmente annunciano l'uscita in settembre di \"Live.Love.Burn.Die\" la loro settima pubblicazione da studio.\nA differenza di quelle precedenti il sound \u00e8 un sincretismo tra la decisione degli album della prima met\u00e0 degli anni '10 e l'armonicit\u00e0 degli ultimi due album, riuscendo quindi a raccogliere tutta l'esperienza sonora della band.\nDal punto di visto della stesura questo album si presenta come il primo concept album della formazione Bolzanina, dove divide la produzione in tre capitoli, ognuno dedicati ad un aspetto della vita (My Path, My Roots, My War).\nA poche settimane dall'uscita di Live.Love.Burn.Die annunciano la contestuale uscita delle ristampe dei loro ultimi 4 lavori tramite Rebel Records.\nLe ristampe, rispetto alle uscite originali, contengono delle aggiunte, o nel formato (Digipack per Our Reality e One Life to Fight), o negli artworks (Face the Truth e Rising from a Burning Desease), o nei contenuti (3 bonus track in Rising from a Burning Desesase, ovvero 3 pezzi contenuti in The Earth, ma registrati 4 anni prima e con una formazione inedita).\nNel 2019 annunciano l'uscita in vinile di \"Rising from a Burning Desease\" sotto Black Shirts Records. Per festeggiare congiuntamente il decennale dalla fondazione dell'etichetta e il ventennale della band, \u00e8 stato lanciato sul mercato in LP il lavoro che sanc\u00ec l'inizio della collaborazione tra la label ed i ragazzi di Bolzano.\nSempre nei primi mesi dello stesso anno, pubblicano il video ufficiale di \"Keep the Flame Alive\" (traccia di Live.Love.Burn.Die) composto esclusivamente da immagini di trasferte e rielaborato dallo studio U-Boot37.\nA met\u00e0 2020 annunciano il passaggio all'etichetta O.P.O.S. Records, poche settimane dopo comunicano l'avvicendamento alla chitarra tra Ciachi e Marmo.\nA causa della pandemia di CoViD-19 annullano tutte le date in programma e si dedicano alla scrittura di un nuovo album. A cavallo tra fine 2021 ed inizio 2022 vanno in studio per la registrazione e dai social annunciano l'uscita dell'ottavo lp per l'autunno dello stesso anno.\nInfluenze.\nL'influenza principale deriva dalle altre band della scena hardcore di Bolzano dei tardi anni novanta: No Choice, Last Man Standing e Bound, seppure inizialmente si stacchino parecchio da essa per seguire varie sperimentazioni di contaminazioni sonore.\nA tal proposito, nel primo album \"The Sky\", la band si propone con una formazione desueta per il genere, dove ai classici chitarrisit, bassista e batterista vi \u00e8 anche un d.j./sampler.\nL'idea era quella di unire sonorit\u00e0 date da campionature e scretchs come gi\u00e0 proposto da band sia crossover (Limp Bizkit, Deftones) sia industrial (Slipknot, Mushroomhead).\nI brani di questo primo album cercano di avere come linea di partenza un HxC stile Agnostic Front e Biohazard contaminandolo con sonorit\u00e0 skatepunk, darkwave e crossover arrivando addirittura allo ska.\nDal secondo album \"The Earth\", restringono il raggio d'azione delle loro contaminazioni limitandosi a mischiare l'hardcore punk a riff metal e ritmi cadenzati, sulla scia delle band della scena hardcore dell'East Coast americana.\nDa \"Rising from a Burning Desease\" si pu\u00f2 notare una scomparsa quasi totale delle contaminazioni extra-hardocre, che lasciano lo spazio alla maggiore presenza di breakdown con influenze beatdown stile Terror, Hatebreed, Death Before Dishonor.\nDa \"One Life to Fight\" e soprattutto in \"Our Reality\", ovvero dalla comparsa di una chitarra lead, si fanno spazio riff new-school/post-hardcore che aprono il sonorit\u00e0 ad armonizzazioni e soli.\nIn \"Live.Love.Burn.Die\" hanno cercato di creare un sincretismo tra quelli che sono stati gli stili di inizio anni '10 (Rising from a Burning Desease e Face the Truth) con quello delle ultime uscite (One Life to Fight e Our Reality) unendo parti pi\u00f9 old-school e beatdown a parti ad armonizzazioni e soli."}
{"id": "2338311", "revid": "125666380", "url": "https://it.wikipedia.org/wiki?curid=2338311", "title": "Il bacio del sole (Don Vesuvio)", "text": "Il bacio del sole (Don Vesuvio) \u00e8 un film del 1958 diretto da Siro Marcellini.\nTrama.\nNapoli, nei primi anni dopo la Seconda guerra mondiale numerosissimi ragazzi vivono di espedienti nella totale illegalit\u00e0. Un sacerdote, Don Mario Borrelli, chiede e ottiene dal vescovo di potersi mescolare a loro, in anonimato, per poterli aiutare. La sua forte personalit\u00e0 lo porta dominare la scena e diventa per tutti \"Vesuvio\".\nIn poco tempo riesce a conquistarsi la fiducia di tutti. Ai suoi superiori per\u00f2 la situazione non piace e gli impongono di presentarsi per quello che \u00e8: alcuni ragazzi si allontanano, altri, nonostante la diffidenza, lo seguono. Nasce cos\u00ec la casa dello scugnizzo: tra mille problemi di denaro e di aiutanti il sacerdote supera situazioni molto difficili fino a quando, dopo una corposa donazione, il centro \u00e8 vittima di un furto da parte dei ragazzi che si erano allontanati. L'impresa porta alla morte di un ragazzino, il trauma porter\u00e0 a una riunificazione del gruppo e a una riappacificazione generale."}
{"id": "2338318", "revid": "880789", "url": "https://it.wikipedia.org/wiki?curid=2338318", "title": "Cecilia Brusasorzi", "text": "Biografia.\nAppartenente alla famiglia Brusasorzi, figlia di Domenico e Toscana, Cecilia fu, come i fratelli Felice e Giambattista, allieva e collaboratrice del padre.\nLe poche notizie biografiche su di lei derivano dal suo testamento (datato 2 aprile 1593): rimasta vedova di un tal Giovanni da Arcole, era in quegli anni tornata con i figli Girolamo e Drusilla dal fratello Felice, anch'egli impiegato nella bottega di famiglia.\nProduzione artistica e giudizi critici.\nLa Brusasorzi lavor\u00f2 nella bottega di famiglia, dove si specializz\u00f2 nel genere del ritratto, eseguendo lavori definiti \u00abdi bella gratia e di dolce maniera\u00bb, tali da meritarne la definizione di \"emula della natura nel dare il fiato della vita a quelle carte e quelle tele che colora\".\nLa critica pi\u00f9 moderna ne rileva invece una grande facilit\u00e0 pittorica, ma qualit\u00e0 artistiche comunque non all'altezza della sua fama.\nNessuna opera le \u00e8 stata attribuita con certezza. Secondo il Dal Pozzo, Cecilia avrebbe realizzato un ritratto su rame per un gentiluomo di casa Calderari di Vicenza, il quale, da appassionato poeta, le avrebbe dedicato un sonetto all'epoca visibile sul retro dell'opera. Le \u00e8 inoltre attribuito un dipinto raffigurante alcune sante conservato presso la Galleria comunale di Verona.\nFu attiva anche come miniaturista."}
{"id": "2338329", "revid": "1793900", "url": "https://it.wikipedia.org/wiki?curid=2338329", "title": "Mesquite (Nevada)", "text": "Mesquite \u00e8 un comune degli Stati Uniti d'America, situata nella contea di Clark, nello stato del Nevada. Al censimento del 2000 possedeva 9.389 abitanti; nel 2008 la popolazione era stimata in 19.939 abitanti."}
{"id": "2338331", "revid": "3115", "url": "https://it.wikipedia.org/wiki?curid=2338331", "title": "Paolo Cavinato", "text": "Biografia.\nInizia giovanissimo a dipingere, nel 1940 partecipa alla seconda guerra mondiale come ufficiale dell'esercito. Combatter\u00e0 in Albania e in Etiopia, ma, quando la sua citt\u00e0, Belluno, sar\u00e0 annessa alla Germania, si rifiuter\u00e0 di collaborare con l'esercito e per questo sar\u00e0 internato in un campo di concentramento.\nAlla fine della guerra ritorna in citt\u00e0 divenendo docente di disegno presso l'Istituto \"Girolamo Segato\" ed \u00e8 proprio in quel periodo che inizia la sua carriera artistica, in particolare grazie alla frequentazione di artisti suoi amici di Venezia, Milano e Parigi e alla partecipazione a numerose mostre presso la Galleria C\u00e0 Pesaro, al Premio Parigi a Cortina d'Ampezzo, alla mostra nazionale del Bianco e Nero a Reggio Emilia, a villa Contarini di Piazzola sul Brenta e numerose altre ancora.\nArtista affascinante e molto apprezzato dalla critica si contraddistingue la sua opera per la morbidezza delle forme, l'eleganza delle figure, la cultura che traspare sottilmente dalle sue tele.\nMuore nella sua casa di Belluno nel 1992."}
{"id": "2338335", "revid": "768068", "url": "https://it.wikipedia.org/wiki?curid=2338335", "title": "Biancaneve e Rosarossa", "text": "Biancaneve e Rosarossa, conosciuta anche come \"Rosabianca e Rosarossa\", \"Biancarosa e Rosella\" o \"Biancarosa e Rosarossa\" (titolo tedesco: \"Schneewei\u00dfchen und Rosenrot\"), \u00e8 una fiaba tedesca contenuta nella raccolta \"Fiabe\" (1812-1822) dei fratelli Grimm.\nEsiste anche una variante pi\u00f9 breve intitolata \"Il nano ingrato\" e scritta da Karoline Stahl (1776-1837), che probabilmente \u00e8 la versione pi\u00f9 antica della storia, perch\u00e9 non se ne conoscono altre precedenti, nemmeno orali, nonostante ne siano state raccolte molte dopo la sua pubblicazione.\nLa fiaba non \u00e8 da confondere con \"Biancaneve\" (in tedesco \"Schneewittchen\"), che sta alla base del film di Walt Disney intitolato \"Biancaneve e i sette nani\".\nTrama.\nBiancaneve e Rosarossa erano le due figlie di una povera donna vedova che vivevano in una casa circondata da due roseti, uno di rose bianche e uno di rose rosse. Le due bambine si amavano molto ed erano buone e diligenti, anche se diverse di carattere, la prima pi\u00f9 mite, la seconda pi\u00f9 vivace. Accadeva spesso che si attardassero insieme nel bosco, ma la mamma non si impensieriva mai perch\u00e9 sapeva che non sarebbe mai accaduto loro nulla di brutto. Una volta, per esempio, svegliatesi dopo essersi addormentate nel bosco, videro accanto a loro un bel bambino dalle vesti scintillanti che le guard\u00f2 e subito si addentr\u00f2 fra gli alberi. Si accorsero cos\u00ec di aver dormito sull'orlo di un precipizio e la mamma disse che certamente quello era l'angelo che vegliava sui bambini buoni.\nUna sera buss\u00f2 alla porta un grande orso che voleva scaldarsi al fuoco del camino e, dopo l'iniziale spavento, la mamma e le bambine lo accolsero in casa e gli pulirono la pelliccia dalla neve. Ben presto fecero amicizia e le bambine giocavano con l'orso divertite. Il mattino seguente l'orso se ne and\u00f2 nel bosco, ma prese a tornare da loro ogni sera.\nPresto venne la primavera e l'orso disse a Biancaneve che per un po' non sarebbe tornato a far loro visita perch\u00e9 avrebbe dovuto difendere i suoi tesori dai cattivi nani che con il caldo dell'estate uscivano dai loro rifugi e rubavano tutto.\nDopo qualche tempo la mamma mand\u00f2 le figlie nel bosco a far legna. Presso un albero abbattuto videro un nano che si dibatteva perch\u00e9 la sua barba era rimasta impigliata nel tronco. Dopo vari tentativi di liberarlo, Biancaneve prese una forbicina dalla sua tasca e tagli\u00f2 la barba del nano, il quale, ingrato e furente per essere stato privato di un pezzo cos\u00ec importante della sua immagine, se ne and\u00f2 borbottando con il suo sacco pieno d'oro sulle spalle. Qualche tempo dopo le due fanciulle incontrarono lo stesso nano in riva a uno stagno: la sua barba era ora impigliata nella lenza con cui stava pescando un grosso pesce che lo tirava sempre di pi\u00f9 dentro l'acqua. Di nuovo Biancaneve tir\u00f2 fuori le sue forbicine e liber\u00f2 il nano tagliandogli un altro pezzo di barba. Egli, sempre furioso e irriconoscente, se ne and\u00f2 via con un sacco pieno di perle.\nQualche giorno pi\u00f9 tardi, mentre andavano in citt\u00e0 a fare compere, le fanciulle si imbatterono nuovamente nel nano, che stavolta era stato catturato da una grossa aquila. Biancaneve e Rosarossa riuscirono infine a trattenerlo e a staccarlo dagli artigli dell'uccello e il nano ingrato non fece che lamentarsi per la giacca tutta lacerata, poi prese un sacco pieno di pietre preziose e se ne and\u00f2 via. Sulla strada del ritorno, le fanciulle videro il nano spargere sul prato tutti i suoi tesori. Ad un tratto un grosso orso balz\u00f2 fuori dalla foresta e afferr\u00f2 il nano, che dibattendosi cerc\u00f2 di convincere la bestia a risparmiarlo e a mangiare le due bambine al posto suo. Ma l'orso non lo ascolt\u00f2, gli diede una zampata e il nano non si mosse pi\u00f9. Biancaneve e Rosarossa stavano per fuggire terrorizzate, quando l'orso inizi\u00f2 a parlare ed esse riconobbero il loro vecchio amico, che d'improvviso si trasform\u00f2 in un bel giovanetto vestito d'oro e confess\u00f2 di essere il figlio del re, costretto a vagare nella foresta in forma di orso dopo essere stato stregato da quel nano cattivo che aveva rubato tutti i suoi tesori. La morte del nano aveva decretato la fine dell'incantesimo.\nBiancaneve spos\u00f2 il principe e Rosarossa il fratello, e la madre delle due fanciulle visse con loro ancora felici per molti anni.\nVersione di Karoline Stahl.\nNe \"Il nano ingrato\" l'orso, che non \u00e8 un principe stregato da un incantesimo, non incontra le ragazze se non in occasione della lotta con il nano. Le fanciulle, inoltre, si impossessano del tesoro del nano diventando cos\u00ec molto ricche.\nOrigini.\nWilhelm Grimm combin\u00f2 la storia de \"Il nano ingrato\" di Karoline Stahls (contenuta nella raccolta \"Favole, fiabe e storie per bambini\", Norimberga, 1818) con un verso della novella \"Das Schmetterlings-Cabinet\" (Il gabinetto della farfalla, 1813) di Friedrich Kinds, che egli considerava un canto popolare, e scrisse il racconto per il \"M\u00e4rchen-Almanach\" (Almanacco delle fiabe) di Wilhelm Hauffs, dove comparve nel 1826. Da lui part\u00ec l'idea del nano che trasforma il principe in orso, cos\u00ec come l'idea dell'idillio familiare presente nella prima met\u00e0 del testo. Mai prima d'allora una fiaba aveva subito da parte dei fratelli Grimm un intervento cos\u00ec sostanziale. Il racconto sembra essersi in tal modo adeguato all'immagine del credo popolare cos\u00ec come al gusto del pubblico. Per la raccolta di fiabe esso fu modificato nuovamente in maniera pi\u00f9 intensa.\nLa concezione della trasfigurazione ferina come conseguenza di un incantesimo malvagio che non si risolve se non alla fine \u00e8 relativamente nuova. Presso i popoli primitivi la trasformazione in bestia e poi di nuovo in forma umana pare essere un mezzo per raggiungere la conoscenza di s\u00e9. \"Biancaneve e Rosarossa\" presenta in questo un tema simile ad altre fiabe, tra cui \"Il principe ranocchio\" (KHM 1), \"L'allodola che canta e saltella\" (KHM 88), \"Gian Porcospino\" (KHM 108), \"Pelle d'orso\" (KHM 111). Per quanto riguarda l'angelo custode che veglia sui dormienti si veda invece \"San Giuseppe nel bosco\" (KHM 201).\nInterpretazioni.\nIl contrasto tra l'innocenza delle bambine e l'avidit\u00e0 del nano \u00e8 particolarmente accentuato in questa fiaba. Anche le qualit\u00e0 assolute di forza (l'orso) e bont\u00e0 (la mamma) sono piuttosto stereotipate.\nNelle figure delle due fanciulle si pu\u00f2 ritrovare una simbologia molto forte basata principalmente sui contrasti. Rosse sono le bacche che raccolgono nel bosco in cui Rosarossa si aggira volentieri. Bianchi invece sono la colombella e l'agnellino che trascorrono l'inverno a casa loro. Rosarossa apre la porta, Biancaneve la chiude.\nLa barba che le bambine tagliano al nano, invece, simboleggia, in molti racconti antichi, la forza, come presso Sansone nell'Antico Testamento (si veda \"Il vecchio Rink Rank\", KHM 196). Anche il possente orso qui ha una folta pelliccia, che cade alla morte del nano. Non si deve dimenticare, tra l'altro, che in epoca medievale la barba era anche un segno di regalit\u00e0. \nIl nano si scontra una volta con una creatura della terra (l'albero), una volta con una creatura dell'acqua (il pesce) e una volta con una creatura dell'aria (l'uccello). Questa combinazione fra la struttura triplice ricorrente nelle fiabe e la teoria dei quattro elementi \u00e8 riconoscibile in numerose altre storie dei Grimm, per esempio in \"La vera sposa\" (KHM 186)."}
{"id": "2338343", "revid": "15756", "url": "https://it.wikipedia.org/wiki?curid=2338343", "title": "Landi Renzo", "text": "Landi Renzo S.p.A \u00e8 una societ\u00e0 italiana specializzata nella produzione di impianti a gas (GPL o metano) per motori termici. Ha sede a Cavriago, in Emilia. Dal 2007 \u00e8 quotata in Borsa, negli indici FTSE Italia STAR e FTSE Italia Small Cap.\nStoria.\nPrende il nome da Renzo Landi, che la fond\u00f2 nel 1954. La famiglia Landi \u00e8 tuttora proprietaria del 74% circa della societ\u00e0, attraverso un trust disciplinato dal diritto dell'Isola di Jersey.\nLandi Renzo S.p.A. \u00e8 inoltre attiva in Europa, Asia, America ed \u00e8 al primo posto al mondo per fatturato tra le aziende nel suo settore. Seguono le aziende BRC (170 milioni nel 2008) e Prins Autogassystemen BV (50 milioni nel 2008).\nDati economici.\nDopo un periodo difficile, nel 2017 la societ\u00e0 ha raggiunto i 206,29 milioni di euro di ricavi ed \u00e8 ritornata in utile con 3,72 milioni. Ebitda pari al 6,2%."}
{"id": "2338346", "revid": "292162", "url": "https://it.wikipedia.org/wiki?curid=2338346", "title": "Dialetto palermitano", "text": "Il palermitano (\"paljaimmitanu\") \u00e8 una variante diatopica occidentale della lingua siciliana, parlata nella citt\u00e0 di Palermo, nelle sue frazioni e in alcune aree della sua citt\u00e0 metropolitana.\nCaratteristiche.\nLa variante diatopica conosciuta come palermitano, differisce pi\u00f9 o meno marcatamente dai dialetti di altri areali siciliani - soprattutto a livello fonetico e lessicale - anche se non di molto rispetto ai restanti dialetti occidentali della Sicilia, dei quali forma parte. \nEspressioni e modi di dire.\nIl palermitano \u00e8 ricco di espressioni e modi di dire, talvolta molto complessi e coloriti, che fanno spesso parte integrante della conversazione, al punto di riuscire a comunicare un intero e complesso concetto o sensazione attraverso poche o addirittura singole parole.\nDifatti si sostiene che utilizzando le espressioni tipiche, il concetto venga espresso con maggior effetto all'interlocutore."}
{"id": "2338347", "revid": "33689", "url": "https://it.wikipedia.org/wiki?curid=2338347", "title": "Giovanni Beatrice", "text": "Giovanni Beatrice, in maniera analoga allo zio Giovan Francesco Beatrice detto Lima, pu\u00f2 essere a ragione considerato una figura emblematica di quel mondo del banditismo che nel corso dell\u2019et\u00e0 moderna si rintraccia in molti paesi dell\u2019area Mediterranea . La forte azione repressiva condotta contro di lui contribu\u00ec in un certo senso a dilatare la sua immagine di fuorilegge, che gi\u00e0 nel corso della sua vita crebbe in misura tale da entrare nella dimensione del mito. Un mito che incontr\u00f2 nella popolazione pi\u00f9 umile della riva occidentale del Garda un punto di riferimento costante; ma che diede pure luogo ad una narrazione contraddistinta da una retorica fortemente negativa veicolata dalle numerose sentenze pronunciate contro di lui. Sentenze che vennero acriticamente riprese nel corso degli ultimi due secoli da una letteratura che erroneamente tendeva a equiparare la persona esclusa dalla comunit\u00e0 a seguito della pena del bando alla pi\u00f9 nota figura del brigante ottocentesco.\nFu uno dei pi\u00f9 noti e temuti banditi della Serenissima ritenuto a torto responsabile, con la sua banda, tra il 1602 e il 1617 di circa 200 omicidi. Cos\u00ec infatti appare dalla testimonianza del bandito e sicario Alessandro Remer di Malcesine, il quale fu assoldato nel 1609 da un gruppo di mercanti di Desenzano del Garda per sterminare la cosiddetta banda degli Zannoni. Dalle ventidue sentenze di bando pronunciate dalle magistrature veneziane contro il Beatrice, dal 1605 al 1616, si pu\u00f2 invece evincere come gli omicidi a lui sicuramente attribuiti non raggiungessero la decina e tutti commessi negli anni 1605-1609 soprattutto nei confronti di coloro che si erano resi autori dell'uccisione del padre. \u00c8 questa l'immagine che traspare dalle fonti giudiziarie che testimoniano sia le numerose sentenze inflitte contro di lui, che l'attivit\u00e0 degli spietati cacciatori di taglie protesi a conseguire premi e benefici offerti dalla Repubblica di Venezia in cambio della sua uccisione. In realt\u00e0, un esame pi\u00f9 accurato delle stesse fonti permette di delineare la figura di un uomo che divenne fuorilegge per difendere il suo onore e quello della propria famiglia. Una figura di bandito che divenne ben presto leggendaria anche per la consapevolezza che, negli anni stessi della sua vita, la popolazione pi\u00f9 umile dei centri del Garda ebbe dei soprusi e delle ingiustizie che vennero commesse nei suoi confronti. Le vicende della vita di questo uomo e l'estrema complessit\u00e0 delle relazioni sociali entro cui si svolsero si costituiscono emblematicamente come la rappresentazione significativa delle trasformazioni che investirono in tutta Europa la pena del bando, determinando il passaggio della figura del bandito tradizionale e delle dinamiche conflittuali che la animavano, in quella del fuorilegge considerato pericoloso nemico della tranquillit\u00e0 sociale.\nBiografia.\nLa famiglia Beatrice.\nLa famiglia proveniva da Valle dei Laghi nel Trentino, in prossimit\u00e0 di Castel Madruzzo, ma gi\u00e0 dalla fine del Quattrocento \u00e8 stabilmente insediata a Gargnano, sulla riva occidentale del lago di Garda, dove Giovanni nacque nel 1576 da Giovan Maria e Anastasia Manin. Il suo ramo venne chiamato con il soprannome di Zanon, distinguendosi da quello dello zio Giovan Francesco (nato nel 1556), soprannominato Lima. Nel 1598 si un\u00ec in matrimonio con Caterina Pullo di Fornico da cui ebbe molti figli, alcuni dei quali nati dopo la sua latitanza. La famiglia era dedita alla mercatura, ma di certo, non a diversit\u00e0 di buona parte della popolazione della riva occidentale del lago di Garda, praticava pure la fiorente attivit\u00e0 del contrabbando di grani, che dal mercato di Desenzano transitava verso il territorio arciducale. Da un\u2019approfondita inchiesta, avviata dal Provveditore della Riviera nel 1598 per reprimere una vasta attivit\u00e0 di contrabbando condotta nei principali centri del lago, la famiglia Beatrice risulta possedere un fondaco a Riva e una bottega di chiodi e di granaglie a Gargnano. Giovanni, pi\u00f9 degli stessi suoi parenti, \u00e8 accusato in particolare di utilizzare il fondaco di famiglia per vendere il grano acquistato sul grande mercato granario.\nIl primo bando.\nLa biografia di Giovanni si arricchisce a partire dal 1602, quando, di seguito ad un aspro conflitto che si era acceso tra le famiglie Beatrice e Sette di Maderno egli \u00e8 colpito da numerose sentenze di bando ed \u00e8 costretto ad allontanarsi da Gargnano insieme allo zio Giovan Francesco. L\u2019antagonismo tra le due famiglie era in realt\u00e0 inizialmente sorto di seguito alle azioni violente di Giacomo Sette detto il Chierico, figlio di Riccobon di Vigole di Monte Maderno, che ambiva a mantenere la continuit\u00e0 del beneficio della cura arcipretale di Maderno, ottenuta nei decenni precedenti dalla parentela dei Sette, ma infine assegnata alla famiglia rivale Pullo del vicino villaggio di Fornico. Gi\u00e0 bandito in precedenza, nell\u2019ottobre del 1600 Giacomo Sette uccise in un agguato il chierico Ambrogio Pullo, il giovane fratello dell\u2019arciprete di Maderno. Il conflitto si estese anche a Gargnano in quanto Giovanni, venne direttamente colpito dalla morte di Ambrogio Pullo, fratello della moglie Caterina. Le tensioni latenti si manifestarono visibilmente il 24 marzo 1602, in occasione della rassegna delle \"cernide\" (milizie popolari) che si teneva a Bogliaco e nella quale erano stati radunati gli uomini adulti dei villaggi che facevano capo tra l\u2019altro alle quadre di Gargnano e di Maderno. Giovanni Beatrice e Francesco Sette, fratello del Chierico, si trovarono cos\u00ec l\u2019uno di fronte all\u2019altro e ne nacque un alterco che dalle parole pass\u00f2 rapidamente ai fatti. Giovanni fer\u00ec il rivale e riusc\u00ec a salvarsi dagli uomini che lo inseguivano grazie all\u2019intervento dello zio Giovan Francesco che, dopo aver colpito a morte un compagno del Sette, costrinse gli inseguitori ad arretrare. Di seguito a tale episodio Giovanni Beatrice e lo zio Giovan Francesco Lima vennero perpetuamente banditi da tutti i territori della Repubblica.\nL\u2019omicidio del padre.\nI due si rifugiarono a Riva, dove Giovan Francesco possedeva una casa. Se fossero rientrati nei territori loro interdetti avrebbero potuto essere impunemente uccisi come prevedevano le leggi dell\u2019epoca. Essi avrebbero potuto liberarsi dal bando solo dopo un certo periodo di tempo e previa la pace ottenuta dagli avversari. Un esito, comunque, non improbabile, che li avrebbe ben presto restituiti alla natia Gargnano. Ma gli anni seguenti furono contrassegnati dal clima violento innescato da Giacomo Sette, colpito da diverse sentenze di bando per i numerosi omicidi commessi nei confronti di membri delle famiglie rivali. A causa della protezione ed aiuto accordati al figlio Giacomo, Riccobon Sette fin\u00ec in carcere a Sal\u00f2, mentre l\u2019altro figlio Francesco venne a sua volta colpito da un bando che lo costringeva ad allontanarsi da tutti i territori della Repubblica. La situazione precipit\u00f2 agli inizi della primavera del 1603, quando Giacomo Sette venne ucciso in un agguato ad Armo, in territorio arciducale, da uno dei suoi numerosi nemici, Eliseo Baruffaldo originario di Turano della Val Vestino, la cui famiglia era stata gravemente colpita dalle sue azioni violente. La pace tra le due famiglie antagoniste Sette e Beatrice venne comunque raggiunta nell\u2019agosto del 1603 grazie all\u2019intervento di fra Tiziano Degli Antoni superiore del convento di San Francesco di Gargnano. In realt\u00e0 il clima di violenza che si era diffuso nel territorio dell\u2019Alto Garda e la morte di Francesco l\u2019altro figlio di Riccobon Sette, impedirono che l\u2019accordo venisse rispettato.\nRiccobon Sette e il cognato Bernardino Bardelli, arciprete di Gargnano, meditavano la vendetta, che venne raggiunta il 4 maggio 1605 con l\u2019uccisione di Giovan Maria Beatrice, padre di Giovanni, ucciso da un gruppo di uomini armati mentre passeggiava sotto la loggia comunale di Gargnano .\nCos\u00ec, in una sua memoria stesa quasi sul finire della sua vita, Giovanni Beatrice ricorda questi momenti:\n\u201c\"Il padre di me Giovanni Zannoni della Riviera di Sal\u00f2, qual faceva ostaria in quella terra, passo ordinario di Alemagna per quelli che discendono per il lago, e dalla quale traheva il vitto di tutta la sua povera famiglia, mentre egli viveva quieto, fondato una solenne pace con giuramento firmata, sopra il sacramento dell'altare, fu empiamente trucidato da alcun della Riviera. Per questa s\u00ec inhumana e barbara attione, dubitando io Giovanni sudetto di non esser sicuro dalla fellonia d'huomini s\u00ec crudeli, indotto dalla disperatione, risolsi di vendicare s\u00ec grave offesa e d'assicurare la propria vita, presa la via dell'armi, vendicai con morti d'inimici la perdita del padre et la privatione del modo di sostener la famiglia mia; per le quali operationi restai bandito e continuandosi da nostri inimici le persecutioni, anch'io rispondendo con nuove vendette, tirando uno dietro all'altro, hebbi gran numero di bandi\"\u201d\nLa vendetta.\nL'omicido di Giovan Maria Beatrice ad opera di sicari inviati dall'arciprete di Gargnano spinse il conflitto ad esiti estremi.\nNegli anni 1605-1607 Giovanni Beatrice comp\u00ec infatti diversi colpi di mano contro i suoi avversari e nemici, riuscendo sempre a sfuggire ai numerosi agguati tesigli dai cacciatori di taglie che erano sulle sue tracce. Non fu cos\u00ec per due suoi compagni, Eliseo Baruffaldo e Giovan Pietro Sette detto Pellizzaro che nel novembre del 1606 vennero uccisi da alcuni cacciatori di taglie e da alcuni nemici del Beatrice che il Provveditore generale in Terraferma, in tutta segretezza, aveva inviato sulle loro tracce. I due vennero uccisi l'11 novembre 1606 in un agguato notturno teso sopra i monti di Gargnano e le loro teste mozzate vennero esposte nella piazza di Sal\u00f2 per il loro riconoscimento..\nLa spirale di violenza venutasi a creare di seguito alla faida tra le due famiglie contribu\u00ec a definire l'immagine negativa di Zanzan\u00f9, soprattutto a partire dagli anni 1608-09, quando era ormai impossibilitato a difendersi ricorrendo alle vie ordinarie della giustizia. Gli vennero cos\u00ec attribuiti molti delitti di cui di certo non era responsabile (come le rapine e i furti). L'avrebbe ricordato lui stesso, nel 1616 in una sua supplica diretta al Consiglio dei dieci:\n\"Confesso esser reo di molti bandi, tutti per\u00f2 per delitti privati et niuno per minima attinentia di cose publiche e di stato, n\u00e9 con conditione escluso dalla presente parte, n\u00e9 meno con carico di risarcir alcuno, ma siami ben anco lecito il dire che, essendo stati commessi molti eccessi da altri sotto il nome mio, di quelli essendo fuori di speranza di potermi liberare, gi\u00e0 mai non ho curato di scolparmi.\".\nL'agguato a Riva del Garda.\nLe azioni di disturbo compiute dai Beatrice avevano per\u00f2 coalizzato un vasto e potente gruppo di mercanti del lago, ormai decisi a chiudere la partita con i banditi, contando anche sul fatto che il giusdicente di Riva si era infine deciso a togliere loro ogni forma di protezione. In accordo con il provveditore Benedetti essi fecero affluire un centinaio di uomini, molti dei quali erano pure colpiti dalla pena del bando, disponendoli in agguato in vari punti del lago. Grazie ad una persona che avevano infiltrato nella banda, la caccia all'uomo non pot\u00e9 che avere un esito positivo. Il successo arrise al bandito Alessandro Remer che da oltre due mesi attendeva in agguato a Riva del Garda con un consistente gruppo di uomini. Nella notte tra il 13 e il 14 febbraio del 1609 la banda Zanoni, che si stava avvicinando al porto di Riva, fu investita da un micidiale fuoco di archibugi. Alcuni di loro morirono all'istante. Giovan Francesco Beatrice venne ferito, mentre il nipote Giovanni ed alcuni altri si salvarono tuffandosi nel lago, giungendo poi fortunosamente a Limone. Dopo aver nascosto ed assicurato lo zio in un casolare sopra i monti di Limone. Giovanni Beatrice si diresse verso Gargnano. Lo accompagnava l'infiltrato Gaspare Feltrinello, che tent\u00f2 inutilmente di ucciderlo, anche se riusc\u00ec a comunicare al Remer il luogo in cui si era rifugiato Giovan Francesco Beatrice.\nL\u2019omicidio del podest\u00e0 Bernardino Ganassoni.\nQuel tuffo nel lago che permise a Giovanni di sopravvivere fu l\u2019avvio dell\u2019epopea di un bandito che pure negli anni precedenti si era mosso, sotto la guida dello zio, nell\u2019inesorabile ricerca della vendetta. Un\u2019epopea che si caratterizz\u00f2 da subito con una serie di azioni eclatanti e l\u2019avvio del mito contrassegnato dall\u2019imprendibilit\u00e0 e dal coraggio. Cos\u00ec di certo una parte della popolazione cominciava a percepirne l\u2019immagine, nonostante le severe sentenze pronunciate dalle magistrature veneziane, che lo accusavano pure di delitti come i furti e le rapine, allora ritenute oltremodo infamanti. Un\u2019immagine che cominciava a delinearsi estremamente pericolosa, soprattutto nel momento in cui essa finiva inevitabilmente per riverberarsi negli aspri conflitti che dilaniavano pure il ceto dirigente di Sal\u00f2 e le famiglie che pi\u00f9 si identificavano nel Consiglio generale della Magnifica Patria. Tant\u2019\u00e8 che, quando, il 29 maggio 1610, il podest\u00e0 di Sal\u00f2 Bernardino Ganassoni venne platealmente ucciso da alcuni suoi avversari nel Duomo di Sal\u00f2, durante una solenne funzione religiosa, fu facile gioco coinvolgere Giovanni Beatrice, il quale fu accusato di essere uno dei principali autori dell\u2019omicidio. Il coinvolgimento di Giovanni Beatrice nell'omicidio del podest\u00e0 Bernardino Ganassoni fu in realt\u00e0 opera di una convergenza di interessi che vide come protagonisti il provveditore Giovan Battista Loredan, il mercante Alberghino Alberghini e, successivamente, lo stesso provveditore e inquisitore oltre Mincio Leonardo Mocenigo. Il Loredan era infatti preoccupato che non emergessero i gravi retroscena che avevano condotto all'omicidio del podest\u00e0. Giovanni fu colpito da una severissima sentenza pronunciata dal Consiglio dei dieci, che tra l\u2019altro prevedeva l\u2019abbattimento della sua casa di famiglia posta in Gargnano, con la confisca di tutti i suoi beni. Il clima incandescente di quei mesi spinse inoltre le supreme autorit\u00e0 veneziane ad inviare in Riviera Leonardo Mocenigo, il Provveditore generale eletto dal Senato per reprimere il banditismo nei territori posti oltre il Mincio. Giunto a Sal\u00f2 nell\u2019autunno del 1610, il Mocenigo in realt\u00e0 ripristin\u00f2 gli equilibri infranti dalle tensioni insorte nei due anni precedenti e dall\u2019omicidio del Ganassoni. La sua azione repressiva si mosse per\u00f2 soprattutto nei confronti di Giovanni Beatrice e dei suoi sostenitori, tra cui la moglie Caterina che venne bandita. Inoltre ordin\u00f2 l\u2019abbattimento della sua casa, cos\u00ec come era stato ordinato nella sentenza del Consiglio dei dieci. Fra Tiziano Degli Antoni, protettore spirituale di Giovanni, fu costretto ad abbandonare il monastero di San Francesco, anche perch\u00e9 si era apertamente esposto nel corso dell\u2019inchiesta avviata di seguito all\u2019omicidio Ganassoni, facendosi interprete presso gli ambasciatori bresciani inviati in Riviera dell\u2019innocenza di Giovanni Beatrice.\nL\u2019azione repressiva del Mocenigo, diretta a fare terra bruciata intorno all\u2019imprendibile bandito, ne provoc\u00f2 la dura reazione. Con una serie di attacchi a sorpresa, Giovanni Beatrice scese ripetutamente a Gargnano e nelle comunit\u00e0 limitrofe, scagliandosi contro i suoi nemici, appartenenti per lo pi\u00f9 al ceto dei notabili locali, i quali si erano apertamente prodigati per l\u2019abbattimento della sua casa. Per ritorsione egli diede fuoco ad alcune delle loro case.\nL\u2019abbandono.\nDi fronte al clima incandescente e pericoloso venutosi a creare dopo il clamoroso rapimento del mercante veneziano Stefano Protasio, prelevato senza colpo ferire dalla sua abitazione di Toscolano, Giovanni Beatrice decise di abbandonare definitivamente la Riviera del Garda, trasferendosi nei territori limitrofi ed infine nel ducato di Parma, dove serv\u00ec come condottiero militare al servizio di Ranuccio Farnese. Molto probabilmente nelle sue intenzioni si trattava di un addio definitivo ai luoghi in cui, per quasi un decennio, aveva cercato, quasi senza tregua, di condurre a termine la sua azione di vendetta, inserendosi in una spirale di inusitata violenza, che aveva infine travolto tutta la sua famiglia. Alcuni anni pi\u00f9 tardi avrebbe ricordato questo periodo:\n\"Et perch\u00e9 Iddio che vidde l\u2019intimo del mio core et conobbe le violenti cause che a certi eccessi mi condussero, mi providdi di rifugio sicuro in s\u00ec angusta necessit\u00e0 inspirando Principe grande d\u2019Italia farmi salvocondotto et darmi carico d\u2019alcune sue militie, dal quale ricevo tanto di stipendio, con che commodamente mantengo la mia famiglia\".\nIl ritorno.\nNella tarda primavera del 1615 Giovanni Beatrice \u00e8 per\u00f2 segnalato nuovamente nei territori dell\u2019Alta Riviera. Molto probabilmente l\u2019imminente crisi tra Venezia e l\u2019Austria che, nell\u2019estate dello stesso anno, sarebbe sfociata nella guerra di Gradisca, l\u2019aveva indotto a ritornare sui luoghi natii. Da subito il provveditorie veneziano Marco Barbarigo, sollecitato dagli avversari del Beatrice, assunse dei provvedimenti che costrinsero le comunit\u00e0 a combatterlo, cos\u00ec come a perseguire molti di coloro che l\u2019avevano accolto con favore al suo ritorno. L\u2019attivit\u00e0 repressiva \u00e8 testimoniata dalle numerose sentenze pronunciate tra il giugno e il luglio del 1615. L\u2019azione del provveditore si rivolse soprattutto nei confronti dei numerosi sostenitori del bandito, che non disdegnavano di aiutarlo e di ospitarlo, nonostante le severe pene da lui minacciate a pi\u00f9 riprese contro coloro che l\u2019avessero protetto.\nIn particolare furono condannate due donne di Gargnano che, incuranti delle gravi conseguenze, furono bandite perch\u00e9, come recitava la sentenza, furono \u201ccos\u00ec ardite et temerarie di partirsi dalle proprie case et andar a rallegrarsi con detto Zanone della sua venuta dentro li confini, nel luoco di san Martin territorio di Gargnan, toccandoli la mano et facendogli diverse accoglienze\u201d [17]\nIl fuorilegge riprese cos\u00ec la sua attivit\u00e0 di disturbo, contraddistinta in particolare dal sequestro di alcuni dei suoi avversari. Ma Giovanni Beatrice probabilmente intendeva rompere con il suo passato e nel giugno del 1616 present\u00f2 una supplica al Consiglio dei dieci, nella quale, ripercorrendo le fasi salienti della sua vita, chiedeva di potere essere liberato dai suoi numerosi bandi e di ritornare nei luoghi natii in cambio dell\u2019offerta di servire, insieme ad alcuni suoi compagni, come uomo d\u2019armi nella guerra allora in corso in Friuli. La proposta venne volutamente fatta cadere, molto probabilmente perch\u00e9 la sua immagine era ormai divenuta quella di un vero e proprio oppositore politico.\nLa morte.\nNell\u2019agosto del 1617 Giovanni Beatrice ritorn\u00f2 nuovamente in Riviera, insieme ad altri cinque uomini raccolti in tutta fretta. All\u2019alba del 17 agosto 1617 Giovanni Beatrice scese dai monti ed entr\u00f2 nella casa di Zuanne Cavaliere, un ricco possidente di Gardola di Tignale. La reazione della popolazione fu immediata e sorprendente. Gruppi di armati, guidati dai loro capi si gettarono all\u2019inseguimento del Beatrice e dei suoi uomini che erano ripartiti portando con s\u00e9 l\u2019anziano notabile. Tutti i sei villaggi che componevano la comunit\u00e0 di Tignale si mossero, come in un disegno preordinato, per tagliare la strada ai banditi. La lunga attesa del nemico arciducale e il controllo esercitato dai capi locali sembrarono galvanizzare l\u2019attacco contro il famoso bandito.\nL\u2019inaspettata reazione dei sei villaggi e l\u2019improvvisa fuga dell\u2019ostaggio, indussero i sei uomini a puntare rapidamente verso il confine. Gli uomini di Prabione di Tignale, gi\u00e0 sopraggiunti nei sentieri pi\u00f9 elevati, li costrinsero a rifugiarsi in un anfratto in localit\u00e0 Visine.\nLo scontro fu aspro e violento, con diversi morti da entrambe le parti, ma anche inframmezzato di lunghi silenzi lancinanti nella calura estiva. Giovanni Beatrice rimase con soli due compagni, acquattato in quell\u2019angusto anfratto, protetto da pietre e zolle disposte alla meglio. Verso sera fu infine costretto a tentare una sortita insieme ai due compagni sopravvissuti, calando precipitosamente, lungo uno dei tanti ruscelli che scendono a valle. Una sortita che avrebbe avuto un insperato successo se i tre banditi non avessero incontrato lungo la loro strada gli uomini di Gargnano, accorsi nel frattempo per porgere aiuto a quelli di Tignale.\nLo scontro si concluse cos\u00ec nella valle delle Monible, delimitata ancor oggi da due ruscelli, con l\u2019uccisione cruenta dei tre banditi. Il giorno seguente, i loro corpi furono trasportati a Sal\u00f2 per la richiesta delle taglie e dei premi. Come era previsto dalle leggi, gli uomini delle due comunit\u00e0 dovevano comprovare con testimonianze l\u2019avvenuta uccisione di Giovanni Beatrice e dei suoi compagni. Ma qualcosa non convinse le autorit\u00e0: nella cruenta battaglia erano morti pure diversi abitanti della comunit\u00e0. Chi li aveva uccisi? Chi si era impossessato delle armi di Giovanni Beatrice? Domande del tutto legittime: Giovanni Beatrice negli anni precedenti aveva goduto di favori e di protezioni. La sua immagine non coincideva di certo a tutto tondo con quella offerta dall\u2019azione repressiva delle autorit\u00e0 veneziane e locali. La sua pistola, restituita infine da un uomo che aveva partecipato alle ultime fasi della battaglia, fu consegnata personalmente nelle mani del provveditore veneziano, che probabilmente la port\u00f2 con s\u00e9 a Venezia. Quella pistola, non diversamente dalle iscrizioni che il notabilato locale si affrett\u00f2 ad affiggere nel pubblico palazzo di Sal\u00f2 in segno di damnatio memoriae si costituiva evidentemente come attestazione visibile del mito ormai raggiunto dal grande fuorilegge.\nL\u2019ex-voto di Montecastello.\nMa il mito di Giovanni Beatrice non sarebbe forse riuscito a superare le barriere del tempo e giungere sino a noi, se coloro che avevano partecipato alla grande battaglia non avessero deciso che la sua morte dovesse essere rappresentata come un evento miracoloso. L\u2019anno seguente i notabili della comunit\u00e0 di Tignale pensarono bene che quanto era accaduto meritasse di essere ricordato e si dovesse, comunque, ringraziare la Madonna di Montecastello, la cui chiesetta sovrastava misericordiosa i sei villaggi che formano la comunit\u00e0 di Tignale. Fu commissionato un grande quadro che come ex-voto dovesse rappresentare il miracoloso evento avvenuto il 17 agosto 1617.\nLa consacrazione dell\u2019insperata vittoria sanciva cos\u00ec la grande impresa della comunit\u00e0 e la continuit\u00e0 degli equilibri sociali minacciati dalle continue incursioni di Giovanni Beatrice. Il grande dipinto, che ancora oggi \u00e8 conservato a Gardola, nel santuario della madonna di Montecastello, \u00e8 attribuito al pittore Giovan Andrea Bertanza. La sequenza filmica degli eventi \u00e8 riportata con grande maestria e forse il pittore volle rappresentarsi in quell\u2019uomo che, quasi sorpreso ed attonito, fissa chi ammira il dipinto. Con l\u2019ex-voto di Montecastello l\u2019epopea di Giovanni Beatrice non cadde nell\u2019oblio e, di generazione in generazione, \u00e8 giunta sino a noi. Il pittore, di certo, esaud\u00ec la volont\u00e0 dei notabili della comunit\u00e0, ma seppe anche rappresentare quell\u2019immagine che aveva cominciato ad assumere le sembianze del mito. Zuanne Zanon \u00e8 ripreso in tutte le fasi del combattimento, sino alla morte. La sua fuga dall\u2019anfratto in cui s\u2019era rifugiato con i suoi uomini \u00e8 descritta nei minimi particolari. La sua corsa affannosa verso valle, con a fianco il suo compagno, sul cui viso \u00e8 impressa la morte ormai imminente, \u00e8 tracciata ricorrendo a una descrizione dai toni epici. Il trasbordare rumoroso degli avversari, con fitti lanci di pietre e il frastuono rosso delle archibugiate, contrasta con la solitudine disperata e la fine del fuorilegge.\nIl suo corpo abbandonato, disteso ai piedi di un grande macigno, \u00e8 lambito da uno dei due ruscelli che costeggiano la valle delle Monible. Tutto sembra solennemente ruotare attorno a lui, anche i gruppi compatti degli uomini della comunit\u00e0, protesi aggressivamente in avanti con i loro archibugi puntati.\nMartire o truce e violento bandito? Il nostro pittore volle comunque essere molto preciso e rimanere aderente al dettagliato resoconto dei protagonisti della battaglia. Rappresentazione retorica dell\u2019impresa della comunit\u00e0 e della grazia divina ad essa concessa tramite l\u2019intercessione della Madonna di Montecastello, il dipinto esprime altres\u00ec una sorta di grandioso rito sacrificale, culminante con la morte di Zuanne Zanon il cui corpo giace inerte, circondato dagli attaccanti, proprio al centro del maestoso ex-voto.\nIl pathos che attraversa il dipinto investe in tutta la sua grandezza lo stesso bandito e i suoi compagni che hanno saputo combattere sino alla morte. La loro non \u00e8 una rappresentazione del Male: la tragicit\u00e0 dell\u2019evento, rischiarato dalla grazia divina, sembra averli posti, anche se da sconfitti, in quella stessa aura di eroismo che anima la tensione dei corpi degli attaccanti. In realt\u00e0 \u00e8 Zuanne Zanon il vero protagonista di quel giorno memorabile. Le sue imprese precedenti sembrano riscattarsi in quella morte tragica e inesorabile. Il nostro pittore, forse inconsapevolmente, riusc\u00ec ad esprimere magistralmente nella sua opera tutta l\u2019ambiguit\u00e0 insita nell\u2019immagine del bandito.\nLa Memoria.\nIl dipinto di Giovan Andrea Bertanza doveva magnificare il valore della comunit\u00e0, indicare a tutti la tenacia e l\u2019ardimento dei suoi abitanti e l\u2019aiuto loro porto dalla grazia divina. In realt\u00e0 si costitu\u00ec pure nei secoli come veicolo di trasmissione di un\u2019epopea che gi\u00e0 aveva cominciato ad assumere la dimensione del mito nel corso della vita di un uomo che il gioco crudele del destino aveva trasformato in un truce e crudele bandito. Quello di Zuanne Zanon, pi\u00f9 volte ripetuto a commento delle varie scene del dipinto, si sarebbe successivamente trasformato nell\u2019efficace contrazione di Zanzan\u00f9. E il mito, che inizialmente adombrava in s\u00e9 la complessit\u00e0 della vita di un uomo, a partire dall\u2019Ottocento avrebbe assunto tratti decisamente negativi. Giovanni Beatrice, ormai divenuto Zanzan\u00f9, a livello colto sarebbe stato soprattutto ricordato per le sue malefatte e per i crimini che gli erano stati attribuiti cos\u00ec generosamente nel corso della sua vita. Solamente nel folklore locale e nella tradizione trasmessa oralmente il mito del famoso fuorilegge avrebbe mantenuto quella complessit\u00e0 che aveva dato corpo alla vita di un uomo e agli eventi che lo accompagnarono nel corso della sua esistenza."}
{"id": "2338358", "revid": "93556", "url": "https://it.wikipedia.org/wiki?curid=2338358", "title": "Armistizio di Mudanya", "text": "L'armistizio di Mudanya \u00e8 stato un accordo tra Turchia, Italia, Francia e Gran Bretagna siglato l'11 ottobre 1922 nella citt\u00e0 di Mudanya, nell'ambito della guerra greco-turca (1919-1922). La Grecia ader\u00ec all'armistizio il 14 ottobre.\nSecondo i termini dell'armistizio la Tracia, il fiume Evros e la citt\u00e0 di Adrianopoli vennero ceduti dalla Grecia alla Turchia e fu ufficialmente riconosciuta la sovranit\u00e0 turca su Istanbul e sullo Stretto dei Dardanelli.\nLa soluzione definitiva tra le parti fu elaborata solo durante il Trattato di Losanna."}
{"id": "2338360", "revid": "1543377", "url": "https://it.wikipedia.org/wiki?curid=2338360", "title": "Municipalit\u00e0 locale di Hantam", "text": "Hantam \u00e8 una municipalit\u00e0 locale (in inglese Hantam Local Municipality) appartenente alla municipalit\u00e0 distrettuale di Namakwa della provincia del Capo Settentrionale in Sudafrica. \nIn base al censimento del 2001 la sua popolazione \u00e8 di 19.813 abitanti.\nLa sede amministrativa e legislativa \u00e8 la citt\u00e0 di Calvinia e il suo territorio si estende su una superficie di ed \u00e8 suddiviso in 5 circoscrizioni elettorali (\"wards\"). Il suo codice di distretto \u00e8 NC065.\nGeografia fisica.\nConfini.\nLa municipalit\u00e0 locale di Hantam confina a nord, a est e a sud con il District Management Areas NCDMA06, a est con quella di Karoo Hoogland, a sud con quella di Cederberg (West Coast/Provincia del Capo Occidentale) e a ovest con quella di Matzikama (West Coast/Provincia del Capo Occidentale) e con il District Management Areas WCDMA01."}
{"id": "2338362", "revid": "76963", "url": "https://it.wikipedia.org/wiki?curid=2338362", "title": "Beverly Johnson", "text": "\u00c8 stata la prima modella afroamericana apparsa sulla copertina della rivista \"Vogue\", nel 1974.\nNel 2006 ha partecipato all'Oprah Winfrey's Legends Ball, insieme ad altre personalit\u00e0 afroamericane quali Coretta Scott King, Rosa Parks e Tina Turner. Il \"The New York Times\" ha inserito la Johnson al sessantottesimo posto tra le persone pi\u00f9 influenti nel mondo della moda del ventesimo secolo.\nBiografia.\nBeverly Johnson ancora molto giovane pos\u00f2 per la copertina di \"Glamour\". In seguito \u00e8 apparsa sulle copertine di oltre 500 riviste. Successivamente la Johnson affianc\u00f2 all'attivit\u00e0 di modella una carriera di attrice, debuttando nel 1976, con il film \"Deadly Hero\". \u00c8 apparsa anche in alcune serie televisive quali \"Law &amp; Order - I due volti della giustizia\" e \"Lois &amp; Clark - Le nuove avventure di Superman\" e nel videoclip di\"Liberian Girl\", canzone di Michael Jackson.\nLa Johnson ha anche scritto un libro, intitolato \"Beverly Johnson's Guide to a Life of Health and Beauty\" e nel 1977 ha inciso un album discografico, intitolato \"Don't Lose the Feeling\", per la Buddah Records."}
{"id": "2338367", "revid": "1305772", "url": "https://it.wikipedia.org/wiki?curid=2338367", "title": "Codice diplomatico", "text": "Il Codice diplomatico \u00e8 un'opera che raccoglie in maniera sistematica diplomi e scritti del passato (inventari, repertori, liste di documenti o altri strumenti utili) appartenenti ad un territorio omogeneo sotto l'aspetto politico, ecclesiastico e di tradizione notarile.\nLa collezione presenta documenti prodotti da o per le massime autorit\u00e0 politiche e religiose o anche dai comuni cittadini, che li hanno conservati e tramandati. Grazie allo studio di tale opera, \u00e8 possibile risalire alle trasformazioni economiche, politiche, ecclesiastiche e culturali che hanno interessato il territorio d'appartenenza."}
{"id": "2338378", "revid": "729019", "url": "https://it.wikipedia.org/wiki?curid=2338378", "title": "Rivolta del ghetto di Bia\u0142ystok", "text": "La rivolta del ghetto di Bia\u0142ystok fu organizzata nel ghetto di Bia\u0142ystok contro le autorit\u00e0 d'occupazione nazionalsocialiste durante il secondo conflitto mondiale. La rivolta fu organizzata e diretta dalla \"Antyfaszystowska Organizacja Bojowa\" (AOB, \u00abOrganizzazione Militare Antifascista\u00bb in lingua polacca) e fu la seconda pi\u00f9 grande rivolta di un ghetto dopo quella di Varsavia.\nNel febbraio 1943 vivevano approssimativamente 15.000 persone nel ghetto di Bia\u0142ystok; le autorit\u00e0 nazionalsocialiste avevano pianificato la liquidazione del ghetto per il mese di febbraio ma la resistenza armata da parte degli occupanti le obblig\u00f2 a rimandare il progetto. Nonostante ci\u00f2 il \u00abreinsediamento\u00bb verso i campi di concentramento e di sterminio prosegu\u00ec senza interruzioni.\nIl progetto di liquidazione venne ripreso nel mese di agosto: nella notte tra il 15 ed il 16 agosto 1943 le truppe tedesche rientrarono nel ghetto ma si scontrarono con la resistenza di alcune centinaia di ebrei. I guerriglieri, comandati da Mordechaj Tanenbaum e Daniel Moszkowicz, erano malamente armati con solo una mitragliatrice, poche dozzine di pistole e bottiglie Molotov. Come la precedente rivolta del ghetto di Varsavia, anche questa insurrezione non aveva nessuna possibilit\u00e0 di successo vista la disparit\u00e0 di forze in campo, tuttavia offriva la possibilit\u00e0 di morire in combattimento piuttosto che, passivamente, nei campi di sterminio tedeschi.\nLa resistenza in isolate sacche prosegu\u00ec per numerosi giorni ma la linea principale di difesa venne distrutta quasi immediatamente. I comandanti della rivolta si suicidarono nei loro bunker dopo aver esaurito le munizioni. Poche dozzine di rivoltosi riuscirono a fuggire dal ghetto di Bia\u0142ystok e a riparare nei boschi vicini dove presero contatto con le formazioni partigiane dell\"'Armia Krajowa\" riuscendo cos\u00ec a sopravvivere al conflitto.\nLa maggior parte degli ebrei del ghetto di Bia\u0142ystok furono deportati nei campi di Treblinka, Majdanek e Auschwitz. Circa 1200 bambini furono inizialmente deportati presso il campo di concentramento di Theresienstadt e successivamente ad Auschwitz.\nDei circa 60.000 ebrei che vivevano a Bia\u0142ystok prima della guerra solo poche centinaia sopravvissero alla Shoah."}
{"id": "2338382", "revid": "712828", "url": "https://it.wikipedia.org/wiki?curid=2338382", "title": "Szilard Quates", "text": ""}
{"id": "2338391", "revid": "305292", "url": "https://it.wikipedia.org/wiki?curid=2338391", "title": "Rosabianca e Rosarossa", "text": ""}
{"id": "2338394", "revid": "352448", "url": "https://it.wikipedia.org/wiki?curid=2338394", "title": "Rossi-Forel", "text": ""}
{"id": "2338395", "revid": "305292", "url": "https://it.wikipedia.org/wiki?curid=2338395", "title": "Biancarosa e Rosella", "text": ""}
{"id": "2338396", "revid": "1149807", "url": "https://it.wikipedia.org/wiki?curid=2338396", "title": "Scala Rossi-Forel", "text": "La scala Rossi-Forel fu una delle prime scale sismiche a valutare l'intensit\u00e0 di un terremoto. Sviluppata dall'italiano Michele Stefano de Rossi e dallo svizzero Fran\u00e7ois-Alphonse Forel nell'Ottocento, venne usata per circa due decenni fino all'introduzione della scala d'intensit\u00e0 Mercalli nel 1902.\nQuesto sistema \u00e8 ancora in uso in alcune nazioni, incluse le Filippine.\nLa versione del 1873 della \"scala Rossi-Forel\" aveva 10 livelli di intensit\u00e0:"}
{"id": "2338401", "revid": "1573940", "url": "https://it.wikipedia.org/wiki?curid=2338401", "title": "Hemigaleidae", "text": "La famiglia Hemigaleidae appartiene all'ordine dei Carcharhiniformes.\nEtimologia.\nIl nome deriva dal Greco \"hemi\" (met\u00e0) + \"galeos\" (pesce spada).\nAreale.\nSono stati rinvenuti esemplari dalla parte orientale dell'Oceano Atlantico fino a quella continentale degli Oceani Pacifico ed Indiano. Vivono in acque costiere poco profonde fino ad una profondit\u00e0 massima di 100 metri.\nAspetto.\nLa maggior parte delle specie \u00e8 di piccole dimensioni e non supera la lunghezza di 1,4 metri, con l'eccezione dell\"'Hemipristis elongatus\" che pu\u00f2 raggiungere i 2,4 metri. Sono caratterizzati da occhi ovali orientati orizzontalmente, un piccolo sfiatatoio ed una fossetta precaudale. Sono dotati di due pinne dorsali, la prima delle quali \u00e8 posizionata proprio davanti a quella pelvica. La pinna caudale presenta un lobo ventrale molto sviluppato ed il bordo di quello dorsale \u00e8 caratterizzato da ondulazioni.\nComportamento.\nNon ci sono casi registrati in cui abbiano attaccato l'uomo.\nAlimentazione.\nSi nutrono di piccoli pesci ossei e di invertebrati: almeno due specie si nutrono esclusivamente di cefalopodi.\nTassonomia.\nSi conoscono 8 specie di questa famiglia, divise in 4 generi. Inoltre il genere \"Hemipristis\" \u00e8 posto nella sottofamiglia \"Hemipristinae\", gli altri tre nella sottofamiglia \"Hemigaleinae\".\n\"Chaenogaleus\".\nIl genere consiste di una sola specie, caratterizzata da denti lunghi ed uncinati sulla mascella inferiore, e non presenta spazi privi di denti nelle zone tra le due mascelle. Le fessure branchiali sono molto lunghe, il muso \u00e8 a forma di cuneo e le pinne non sono falciformi. Una specie fossile nota \u00e8 il \"Chaenogaleus affinis\".\n\"Hemigaleus\".\nCaratteristiche di questo genere sono il muso arrotondato e piccole fessure branchiali. La bocca \u00e8 corta e disposta ad arco ampio. I denti hanno delle cuspidi minuscole, ed anche in questo caso non ci sono spazi vuoti tra un filare mandibolare e l'altro. Le pinne dorsali e pelviche ed il lobo inferiore di quella caudale sono fortemente falciformi. In passato questo genere ha raggruppato 9 specie, che sono state in seguito spostate in altri generi. Il nome \u00e8 un sinonimo che indica il genere.\n\"Hemipristis\".\nTra le specie oggi esistenti, soltanto una appartiene a questo genere. Si distingue per il muso arrotondato e le fessure branchiali molto allungate. La bocca \u00e8 lunga e, come visto in precedenza, la dentatura \u00e8 continua. Inoltre l'arcata inferiore dei denti presenta cuspidi lunghe ed appuntite che fuoriescono quando la bocca \u00e8 chiusa. Le pinne sono fortemente falciformi. Sinonimi di \"Hemipristis\" sono \"Dirrhizodon\" ed \"Heterogaleus\" . Si conoscono diverse specie fossili, tra cui l\"Hemipristis curvatus\" e l\"Hemipristis serra\". Nel periodo Cenozoico gli \"Hemipristis\" hanno colonizzato tutto il Pianeta.\n\"Paragaleus\".\nIl muso pu\u00f2 essere arrotondato o leggermente appuntito, le fessure branchiali sono corte, e la bocca \u00e8 ampiamente arcuata. La mascella superiore presenta lunghe cuspidi e la dentatura \u00e8 continua. Le pinne dorsali e pelviche ed il lobo inferiore di quella caudale non sono falciformi. Le specie fossili conosciute sono il \"Paragaleus pulchellus\" ed il \"Paragaleus antunesi\"."}
{"id": "2338402", "revid": "729019", "url": "https://it.wikipedia.org/wiki?curid=2338402", "title": "Stazione di Santo Stefano di Magra", "text": "La stazione di Santo Stefano di Magra si trova sulla linea ferroviaria Pontremolese che collega La Spezia a Parma ed \u00e8 al servizio dell'omonimo comune. Dalla stazione aveva inoltre origine la piccola diramazione per Sarzana, chiusa definitivamente al traffico nel 2003 ma per RFI ancora formalmente attiva.\nStoria.\nLa stazione venne inaugurata il 9 agosto 1897 in concomitanza del tratto di linea proveniente da Sarzana, a cura della Societ\u00e0 per le Strade Ferrate del Mediterraneo.\nTra il 1957 e il 1958 venne attivato nella stazione un nuovo apparato centrale elettrico a leve singole da 30 leve.\nIl giorno 27 luglio 1999 il traffico passeggeri proveniente dalla radice meridionale della linea Genova-Pisa cess\u00f2 a causa dello spostamento a settentrione (in variante di tracciato) della tratta che si diramava dall'impianto e che raggiungeva Sarzana. Con la chiusura della suddetta tratta anche la stazione di Ponzano Magra, posta su di essa, venne chiusa al traffico viaggiatori. La circolazione sulla breve diramazione venne infine sospesa in modo definitivo il giorno 31 luglio 2003, con la cessazione del residuo traffico merci proveniente da Sarzana.\nCon la realizzazione del nuovo tracciato, denominato bivio/posto di comunicazione Arcola-Santo Stefano di Magra, vennero realizzati anche lo scalo merci e le rimesse, fino al 2013 sede dell'Associazione Treni Storici Liguria.\nNella seconda met\u00e0 degli anni '90 l'impianto sub\u00ec una notevole ristrutturazione che riguard\u00f2 il piano binari. Contestualmente si procedette alla costruzione di moderni e sicuri sottopassaggi, all'installazione di nuove pensiline in cemento ed anche la segnaletica venne aggiornata, rendendola conforme agli standard in vigore ad allora.\nNel 2005, con l'apertura al traffico della variante di tracciato S. Stefano Magra-Posto di precedenze Chiesaccia e l'inaugurazione della stazione di Aulla Lunigiana, successivamente raccordata con la linea ferroviaria della Garfagnana, il vecchio tracciato Posto di precedenze Chiesaccia-Terrarossa Tresana-Aulla-Caprigliola Albiano-S. Stefano Magra venne dismesso insieme a tutte le stazioni su di esso ubicate.\nFece eccezione Aulla, che rimase in servizio fino al 2008 come capotronco della ferrovia Lucca-Aulla.\nStrutture e impianti.\nLa stazione dispone di un fabbricato viaggiatori con 3 banchine che servono i 5 binari passanti. Il primo, il secondo ed il terzo binario vengono generalmente utilizzati per il ricovero di mezzi di servizio o manovra, per convogli in sosta e per qualche sporadico treno straordinario che utilizza la stazione come capolinea, il quarto \u00e8 utilizzato dai treni diretti a La Spezia, Pisa, Firenze e Livorno mentre il quinto \u00e8 impiegato da quelli diretti a Pontremoli, Parma, Milano e Bergamo. Vi \u00e8 anche un magazzino, ad oggi inutilizzato e murato, che faceva parte dell'ex area merci. La stazione \u00e8 collegata ad entrambi i tracciati, vecchio e nuovo, della ferrovia Pontremolese ed in particolare la parte iniziale del vecchio tracciato \u00e8 ancora utilizzata come asta di manovra.\nL'impianto dispone di un bar/tabaccheria, di servizi igienici e di biglietterie automatiche. All'esterno, nelle aree retrostanti e adiacenti al fabbricato viaggiatori, trovano posto due ampie aree di parcheggio.\nSulla banchina dei binari 4 e 5, dotata di pensilina, \u00e8 presente un piccolo casottino prefabbricato che funge da sala di aspetto.\nLa stazione si trova nelle immediate vicinanze del Centro Commerciale \"La Fabbrica\" di Santo Stefano di Magra.\nMovimento.\nNel 2007 la stazione risultava frequentata da pi\u00f9 di 290 persone al giorno.\nNonostante l'impianto si trovi formalmente in Regione Liguria \u00e8 servito dai servizi regionali \"Memorario\" svolti da Trenitalia nell'ambito del contratto di servizio con la Regione Toscana.\nServizi.\nLa stazione, che secondo il sistema di classificazione di RFI appartiene alla categoria \"silver\", dispone di:"}
{"id": "2338405", "revid": "729019", "url": "https://it.wikipedia.org/wiki?curid=2338405", "title": "Rodolphe Modin", "text": "Biografia.\nProveniente dalla regione parigina (Gennevilliers, \u00cele-de-France), Modin crebbe nelle giovanili del , con il quale vinse il campionato nazionale under-19 battendo in finale il capitanato da Serge Blanco.\nLa stagione successiva pass\u00f2 al Brive, inizialmente con il proposito di rimanervi un anno e poi (dopo il mancato ingresso negli ottavi dopo molti anni), di anno in anno, fino a terminarvi la carriera dopo 13 stagioni consecutive e 213 gare ufficiali tra campionato e coppa nazionale; il massimo risultato raggiunto con il club furono i quarti di finale di campionato.\nCon la Nazionale, nonostante numerose convocazioni e \"tour\", scese ufficialmente in campo solo una volta, tuttavia nel corso della in Nuova Zelanda e Australia: fu nel corso di un incontro con lo , nel quale Modin segn\u00f2 3 mete.\nDiplomato in educazione fisica, Modin non ha mai esercitato l'insegnamento e, dopo il ritiro, ha fondato una sua impresa di distribuzione e ristorazione automatica a Brive-la-Gaillarde."}
{"id": "2338406", "revid": "834", "url": "https://it.wikipedia.org/wiki?curid=2338406", "title": "When Angels and Serpents Dance", "text": ""}
{"id": "2338412", "revid": "88740", "url": "https://it.wikipedia.org/wiki?curid=2338412", "title": "Uh Huh Her", "text": ""}
{"id": "2338413", "revid": "125665507", "url": "https://it.wikipedia.org/wiki?curid=2338413", "title": "Alano", "text": "L'alano tedesco (\"Deutsche Dogge\" in lingua tedesca), talora in modo non corretto chiamato anche danese o gran danese (es. in lingua inglese: \"Great Dane\"), \u00e8 una razza canina molossoide (tipo \"Dogue\") di taglia gigante ritenuta tradizionalmente aristocratica ed elegante. \u00c8 inoltre dotato di un'ottima capacit\u00e0 di apprendimento ed intelligenza.\nMolosso nei tratti del muso e nella struttura ossea imponente, si differenzia dalle altre razze molossi per l'altezza e la struttura slanciata. Il suo muso \u00e8 simile a quello del molosso, anche se a differenza dei molossi \u00e8 dolicocefalo quindi con testa stretta e rettangolare, labbro abbondante e pendente, stop marcato ma non eccessivo e orecchie larghe di forma triangolare e ricadenti, fino a qualche anno fa amputate in modo che venissero portate dritte e appuntite (conchectomia) operazione oggi vietata in tutta Europa in osservanza della Convenzione europea per la protezione degli animali da compagnia. I membri di questa razza sono in genere apprezzati come efficienti cani da guardia e da caccia ma sono principalmente cani da compagnia per la loro innata sensibilit\u00e0 e mancanza di aggressivit\u00e0. Gli alani sono, insieme ai levrieri irlandesi, le razze canine pi\u00f9 alte; nel 2010 un cane di questa razza venne proclamato il cane pi\u00f9 alto del mondo con ben 109\u00a0cm di altezza al garrese.\nOrigini.\nIn molti paesi viene chiamato \"great dane\" o \"danese\", nulla di pi\u00f9 sbagliato dal momento che l'alano \u00e8 di nazionalit\u00e0 tedesca. L'equivoco nasce da una tavola disegnata dal naturalista francese George Buffon, che denomin\u00f2 appunto questo cane come \"Grand Danois\" (alcuni ritengono che l'errore fu causato dalla grande diffusione che la razza ebbe in Danimarca). La nazionalit\u00e0 tedesca della razza venne codificata in un primo momento nel 1878 a Berlino, quando un gruppo di allevatori decise di catalogare sotto il nome di \"Deutsche Dogge\" (Mastino Tedesco) diversi gruppi di cani dalle caratteristiche molto simili provenienti dalla regione sud occidentale della Germania, e successivamente nel 1880, quando fu redatto il primo standard, e nel 1888 quando venne fondato il Deutsche Doggen Club. \nIl nome \"Alano\" usato in Italia venne adottato ufficialmente nel 1920: si ritiene infatti che i \"Deutsche Dogge\" discendano dagli \"Alaunt\", cani giunti in Europa probabilmente nel IV secolo al seguito dei barbari Alani. I cani \"alaunt\" non persero questa loro vocazione belligerante fino al tardo Medioevo, quando ne fu evidenziata la grande attitudine alla caccia. Divennero cos\u00ec cani da caccia agli animali selvatici, specialmente al cinghiale (per questo erano chiamati \"saupacker\", cacciatori di cinghiali), ma anche al cervo e all'orso. Cacciavano quasi sempre in muta, con le orecchie tagliate per evitare di venire feriti dalla preda afferrata con le potenti mascelle, non per ucciderla ma per trattenerla in attesa dei cacciatori. Poich\u00e9 la tecnica di caccia consisteva nell'inseguimento al fine di stancare la preda, alcuni studiosi sostengono che, per associare alla resistenza una maggiore velocit\u00e0, l'alano sia stato incrociato con il levriero. Il suo essere stato cane da guerra, lo faceva eccellere, oltre che nel combattimento e nella lotta, anche come difensore del padrone, attento custode degli interni dei castelli e delle case dei nobili. Le sue qualit\u00e0 di guardiano, protrattesi fino ai giorni nostri, presero rapidamente il sopravvento sia perch\u00e9, anche per il suo pelo corto, preferiva il calore del focolare al freddo inverno mitteleuropeo, sia per il suo aspetto particolarmente nobile ed elegante che, dal Rinascimento in poi, lo fece diventare il cane di moda della nobilt\u00e0 europea, che lo voleva accanto a s\u00e9 nelle proprie case.\nL'alano \u00e8 stato incrociato con levrieri tedeschi e il vecchio mastino tedesco dandogli il fisico da levriero e il muso da mastino.\nLo standard Enci.\nIl nuovo standard \u00e8 in vigore dal 2001 e mantiene sostanzialmente le stesse indicazioni dello standard precedente tranne che per la nuova disposizione in merito alle orecchie che dovranno essere \"naturalmente ricadenti\" e dunque non potranno pi\u00f9 essere tagliate.\nIl secondo inserimento nello standard ufficiale riguarda il mantello Platten Larghe pezzature nere su mantello bianco, che verranno giudicati insieme ai neri e ai tigrati\nAltezza e peso.\nL'altezza al garrese dell'alano deve partire da un minimo di 80\u00a0cm per i maschi e da un minimo di 72\u00a0cm per le femmine. Il peso forma dovrebbe mantenersi tra i 70/90\u00a0kg nei maschi e tra i 60/80\u00a0kg nelle femmine, ovviamente \u00e8 fondamentale che il suo rapporto con la statura sia proporzionalmente corretto. Sono cani pesanti, infatti alcuni esemplari posso raggiungere anche i 90\u00a0kg.\nI maschi possono superare i 100\u00a0cm.\nColori del mantello.\nL'alano \u00e8 allevato in tre variet\u00e0 di colori distinti: fulvo e tigrato, arlecchino nero e platten, blu.\nAccoppiamenti consentiti tra le variet\u00e0 di mantello.\nNel 1976 entr\u00f2 in vigore in Italia un regolamento proposto dalla Societ\u00e0 italiana alani, il club specializzato della razza, per pianificare gli accoppiamenti tra le variet\u00e0 di mantelli, ed evitare la nascita di cuccioli con colori \"sbagliati\". Da allora solo i cuccioli nati da variet\u00e0 compatibili hanno diritto al \"pedigree\".\nDal 2017 con una circolare l'enci su suggerimento della societ\u00e0 italiana alani ha vietato per motivi di salute dovuti al gene \"doppio merle\" (MM) (\"letal white\") i seguenti accoppiamenti:\nQuesti sono gli accoppiamenti consentiti:\nI mantelli sbagliati.\nColori di mantello non previsti dallo standard:\nAlani con questi mantelli hanno diritto al pedigree ma sono esclusi dalla riproduzione.\nQuesti \"errori\", sempre pi\u00f9 rari, sono dovuti agli accoppiamenti tra tutte le variet\u00e0 di mantello, permessi fino all'anno di entrata in vigore dello standard che li aboliva, ma i fratelli dal mantello corretto erano comunque portatori geneticamente di questi mantelli errati.\nI merle, oggi sono ammessi alla riproduzione e considerati \"in standard\" e notevoli passi avanti sono stati fatti e si stanno facendo per riconoscere in pieno questo mantello senza essere penalizzato nelle Esposizioni E.N.C.I.\nL'obiettivo \u00e8 quello di equiparare questo mantello all'arlecchino oppure di formare una classe di colore per conto suo che si aggiungerebbe alle 5 gi\u00e0 esistenti.\nCarattere e personalit\u00e0.\nL'alano \u00e8 un cane tranquillo, equilibrato, docile e molto socievole. Ha bisogno continuamente di affetto e di stare vicino al padrone, instaurando con lui un rapporto quasi morboso. Ama la compagnia e si intristisce se tenuto isolato. Al contrario di quello che pu\u00f2 sembrare, vista la sua stazza, \u00e8 un cane perfetto per la vita casalinga grazie al suo carattere docile; ad una lunga passeggiata, preferisce rimanere disteso su di un divano. Non ha bisogno di un addestramento particolare essendo molto intelligente e rapido nell'apprendimento, ma durante la giovinezza \u00e8 consigliato impartirgli regole che gli permetteranno di non diventare troppo invadente e di gestire la sua mole.\nPatologie dell'alano.\nL'alano \u00e8 soggetto, come altri cani di grossa mole, alla displasia dell'anca, cardiopatie, malattie dell'occhio e torsione dello stomaco. Le prime due patologie sono evitabili se si rispettano le regole tra gli accoppiamenti e ovviamente se si escludono dalla riproduzione i portatori di tali patologie.\nDisplasia dell'anca.\nLa displasia dell'anca \u00e8 un'anomalia dello sviluppo dell'articolazione che porta a conseguenze pi\u00f9 o meno gravi fino a provocare la totale immobilit\u00e0 dell'animale. Il termine \"displasia\" deriva dal greco e significa \"formazione anormale\": \u00e8 un'anomalia dello sviluppo della articolazione coxo-femorale le cui conseguenze si manifestano durante il periodo post-natale. La patologia \u00e8 caratterizzata da incongruenza delle superfici articolari aggravata dalla lassit\u00e0 dei legamenti di sostegno. I conseguenti movimenti anomali dell'articolazione provocano rimodellamento della testa del femore e dei margini dell'acetabolo accompagnati da erosione della cartilagine e neoformazioni ossee.\nCardiopatie.\nL'alano, come tutte le razze di grossa mole \u00e8 soggetto a cardiopatie.\nMolte delle malattie cardiache del cane sono dovute a difetti congeniti. Anche alcune malattie parassitarie (filariosi, leishmaniosi) e infettive (piodermiti, metriti, broncopolmoniti, cimurro, parvovirosi) possono provocare danni al muscolo cardiaco, alterandone le funzionalit\u00e0.\nLe patologie cardiache passano spesso del tutto inosservate e non \u00e8 raro che si manifestino con la morte improvvisa del cane.\nTra le pi\u00f9 frequenti ricordiamo:\nMalattie dell'occhio.\nLe principali patologie dell'occhio che colpiscono l'alano sono:\nTorsione dello stomaco.\nLa dilatazione e torsione dello stomaco \u00e8 una situazione di estrema emergenza che colpisce maggiormente i cani di grossa mole: \u00e8 una sindrome acuta caratterizzata da un esagerato accumulo di gas all'interno dello stomaco, provocato dalla torsione dello stomaco sul proprio asse. Predispongono alla torsione dello stomaco anche i pasti abbondanti somministrati una sola volta al giorno e ingeriti velocemente, lo strapazzo e l'eccitazione dopo aver mangiato, le bevute abbondanti.\nA causa della torsione dello stomaco, il cardias e il piloro si chiudono e i gas, che derivano dalle fermentazioni dell'alimento, si accumulano all'interno della cavit\u00e0 gastrica. La conseguenza di ci\u00f2 \u00e8 un notevole e progressivo rigonfiamento dell'addome. Il cane manifesta agitazione, ansima e presenta conati di vomito che non sono seguiti da espulsione di materiale alimentare. Con il passare del tempo la sintomatologia si aggrava, la difficolt\u00e0 respiratoria si accentua, il polso diventa debole. La morte pu\u00f2 sopraggiungere in un paio d'ore dopo un'estrema sofferenza.\nLa terapia \u00e8 chirurgica e si deve agire nel minor tempo possibile in quanto pi\u00f9 il tempo passa e minori sono le possibilit\u00e0 di un esito operatorio positivo.\nConsigli.\nMolto importante per questa razza \u00e8 l'alimentazione, soprattutto nel cucciolo. I primi mesi di vita sono importanti perch\u00e9 sono cani che hanno uno sviluppo di crescita imperioso e che quindi hanno bisogno, pi\u00f9 di altre razze, di essere seguiti con attenzione, per permettere una crescita armoniosa e corretta; molto spesso se mal alimentati rischiano di deviare gli appiombi, sia posteriori che anteriori. Quindi \u00e8 consigliabile rivolgersi spesso al proprio allevatore o al proprio veterinario, per verificare una eventuale crescita anomala della struttura ossea.\nImportante : Per evitare tutte problematiche ossee in et\u00e0 adulta, notamente un'artrosi precoce, \u00e8 fondamentale far praticare una radiografia verso i 5/6 mesi max d'et\u00e0 per poter intervenire su un'eventuale presenza di tendenza alla Displasia delle anche, al di l\u00e0 dei 6 mesi \u00e8 impossibile apportare delle cure per correggere l'anomalia.\nNella cultura di massa.\nNumerosi sono gli Alani di fantasia, apparsi in film, fumetti e cartoni animati e capolavori della letteratura:"}
{"id": "2338415", "revid": "6923", "url": "https://it.wikipedia.org/wiki?curid=2338415", "title": "Iturup", "text": "Iturup (; giapponese \u629e\u6349\u5cf6, \"Etorofu-t\u014d\"; la denominazione viene dalla Lingua ainu \u30a8\u30c8\u30a5\u30aa\u30ed\u30d7 \"Etorop\" e significa \u201cmedusa\u201d) \u00e8 l'isola maggiore della isole Curili. Oggi \u00e8 sotto la sovranit\u00e0 della Russia, anche se questa \u00e8 contestata dal Giappone, che sostiene che l'isola debba fare parte del proprio territorio (vedi Disputa delle isole Curili). Essa fu parte del territorio giapponese fino alla fine della seconda guerra mondiale, ma fu poi occupata dai sovietici che costrinsero la popolazione giapponese ad andarsene.\nGeografia.\nIturup si trova fra Urup, a 37\u00a0km a nordest, e l'isola di Kuna\u0161ir, 19\u00a0km a sudovest. La citt\u00e0 di Kurilsk, centro amministrativo dell'omonimo distretto, si trova all'incirca a met\u00e0 della sua riva occidentale. L'isola si estende su circa 3\u00a01374,71\u00a0km\u00b2, con una lunghezza massima (direzione da sudovest a nordest) di circa 200\u00a0km ed una larghezza fra i 7 ed i 27\u00a0km.\nLo stretto fra le isole di Iturup ed Urup \u00e8 noto con il nome di stretto di Vries, dal nome dell'esploratore olandese Maarten Gerritsz Vries che nel 1643 fu il primo europeo ad esplorare la zona. Tra Iturup e Kuna\u0161ir scorre lo stretto di Ekaterina.\nIturup \u00e8 un'isola costituita da una catena di una ventina di vulcani che ne costituiscono l'ossatura centrale come una spina dorsale. Nove di questi sono attivi: Kudrjavyj (\u041a\u0443\u0434\u0440\u044f\u0432\u044b\u0439, 986\u00a0m), Men'\u0161ij Brat (\u041c\u0435\u043d\u044c\u0448\u0438\u0439 \u0411\u0440\u0430\u0442, 562\u00a0m), \u010cirip (\u0427\u0438\u0440\u0438\u043f, 1589\u00a0m), Bogdan Hmel'nickij (\u0411\u043e\u0433\u0434\u0430\u043d \u0425\u043c\u0435\u043b\u044c\u043d\u0438\u0446\u043a\u0438\u0439, 1585\u00a0m), Baranskogo (\u0411\u0430\u0440\u0430\u043d\u0441\u043a\u043e\u0433\u043e, 1134\u00a0m), Ivan Groznyj (\u0418\u0432\u0430\u043d \u0413\u0440\u043e\u0437\u043d\u044b\u0439, \"Ivan il Terribile\", 1159\u00a0m), Stokap (\u0421\u0442\u043e\u043a\u0430\u043f, 1634\u00a0m), Atsonupuri (\u0410\u0442\u0441\u043e\u043d\u0443\u043f\u0443\u0440\u0438, 1205\u00a0m), Berutarube (\u0411\u0435\u0440\u0443\u0442\u0430\u0440\u0443\u0431\u0435, 1223\u00a0m). Il pi\u00f9 alto \u00e8 lo Stokap che fa parte della cresta Bogatyr' (\u0445\u0440\u0435\u0431\u0435\u0442 \u0411\u043e\u0433\u0430\u0442\u044b\u0440\u044c), nella parte centrale dell'isola. Nella parte sud-occidentale c'\u00e8 vulcano sommerso, il L'vinaja Past'; le pareti della sua caldera emergenti formano la baia L'vinaja Past' (\u0437\u0430\u043b\u0438\u0432 \u041b\u044c\u0432\u0438\u043d\u0430\u044f \u041f\u0430\u0441\u0442\u044c) al cui ingresso si trova l'isola Kamen'-Lev. Un'altra isoletta adiacente a Iturup \u00e8 Odinokij (\u043e\u0441\u0442\u0440\u043e\u0432 \u041e\u0434\u0438\u043d\u043e\u043a\u0438\u0439) che si trova lungo la costa sud-orientale ().\nLe coste dell'isola sono alte e a strapiombo. Vi sono molti laghi, sorgenti calde e minerali. Si getta nelle acque dello stretto di Vries una delle cascate pi\u00f9 alte della Russia, la cascata Il'ja Muromec (\u0432\u043e\u0434\u043e\u043f\u0430\u0434\u043e\u0432 \u0418\u043b\u044c\u044f \u041c\u0443\u0440\u043e\u043c\u0435\u0446), che cade per 141\u00a0m dal promontorio Medve\u017eij (\u041c\u0435\u0434\u0432\u0435\u0436\u0438\u0439 \u043f\u043e\u043b\u0443\u043e\u0441\u0442\u0440\u043e\u0432), l'estremit\u00e0 nord-orientale di Iturup.\nFlora.\nLa vegetazione consiste prevalentemente in abeti rossi, larici, pini, abeti e una miscellanea di foreste di piante a foglia caduca con ontani, liane e sottobosco di bamboo delle Curili. Le montagne sono coperte da macchie di betulle e di pini siberiani nani, fiori e rocce nude.\nStoria.\nInizialmente abitata dagli Ainu, i giapponesi Shichirobei e loro connazionali vi si stabilirono nel 1661. L'isola fu oggetto di un insediamento russo nel XVIII secolo ed ospit\u00f2 una guarnigione giapponese nel 1800, nella zona dell'attuale Kurilsk. Nel 1855 Iturup fu ceduta al Giappone con il trattato di Shimoda.\nIl 26 novembre 1941 una flotta giapponese di navi portaerei lasci\u00f2 la baia di Hitokappu (giapponese: \u5358\u51a0\u6e7e), e salp\u00f2 per compire l'attacco aeronavale alla base americana di Pearl Harbor, che provoc\u00f2 l'ingresso degli Stati Uniti d'America nella seconda guerra mondiale.\nNel 1945, dopo la sconfitta giapponese nella seconda Guerra mondiale, l'isola fu occupata dall'Unione Sovietica che dispose l'espulsione in Giappone di tutti i suoi abitanti. Ripristinate le relazioni diplomatiche fra Unione Sovietica e Giappone nel 1956, non si giunse ad un vero e proprio trattato di pace a causa della controversia sulla sovranit\u00e0 su Iturup e su altre isole, reclamata dal Giappone.\nLa base aerea sovietica di Burevestnik fu installata fin dagli anni cinquanta e vi furono posti di stanza numerosi aviogetti da caccia MIG. Nel 1968 caccia sovietici della base costrinsero un aereo da trasporto statunitense, con a bordo 214 militari destinati al Vietnam, ad atterrare a Burevestnik. L'equipaggio e i militari trasportati dovettero rimanere un paio di giorni alla base prima di essere autorizzati a ripartire.\nUn altro campo di volo si trova a Vetrovoe, nella parte orientale dell'isola, e fu usato principalmente dai giapponesi durante la seconda guerra mondiale.\nAmministrativamente l'isola fa oggi parte del Kuril'skij rajon nell'Oblast di Sachalin dell'Estremo Oriente russo."}
{"id": "2338416", "revid": "767487", "url": "https://it.wikipedia.org/wiki?curid=2338416", "title": "Campionato olandese di calcio", "text": "Il campionato olandese di calcio si suddivide in una serie di categorie interconnesse tra loro in modo gerarchico. Si disputa sotto l'egida della Federazione calcistica dei Paesi Bassi, l'ente deputato a governare il calcio nei Paesi Bassi; la massima divisione del calcio \u00e8 la Eredivisie."}
{"id": "2338417", "revid": "15756", "url": "https://it.wikipedia.org/wiki?curid=2338417", "title": "Museo civico del Risorgimento (Bologna)", "text": "Il museo civico del Risorgimento \u00e8 uno spazio espositivo di Bologna dedicato principalmente al Risorgimento. La datazione dei reperti \u00e8 ascrivibile a un periodo compreso tra la prima discesa di Napoleone in Italia (1796) e la prima guerra mondiale (1918), con particolare attenzione ai cimeli legati al territorio.\nStoria.\nVenne inaugurato il 12 giugno 1893 in una sala appositamente del palazzo Galvani, nel centro della citt\u00e0. La sala, affrescata e decorata con i busti dei patrioti italiani e bolognesi, venne allestita con documenti e cimeli patriottici donati al comune da privati cittadini. L'idea della creazione del museo era seguita al successo ottenuto dal \"Tempio del Risorgimento\" realizzato a San Michele\nin Bosco nell'ambito dell'Esposizione Emiliana del 1888. Fondatore e primo direttore fu l'ex-garibaldino Raffaele Belluzzi. Durante la prima guerra mondiale il museo raccolse testimonianze e memorie della \"quarta guerra d'indipendenza\" e soprattutto ricordi e documenti legati ai bolognesi caduti nel conflitto.\nChiuso nel 1943, dopo alterne vicende il museo venne riaperto nel 1975 con un diverso assetto espositivo: al \"museo-sacrario\" affastellato di reliquie, destinato a suscitare \"commozione e reverenza\" nel visitatore, si sostitu\u00ec un museo rivolto particolarmente alle scolaresche. Nel 1990 il museo, affiancato dai depositi dei materiali museali e dalle strutture didattiche, venne trasferito nella sede attuale, al piano terreno della Casa Carducci, che fu l'ultima abitazione del poeta padre del mito del Risorgimento. Nell'occasione venne realizzato un nuovo percorso espositivo.\nLe esposizioni.\nLe vicende della citt\u00e0 fanno da filo conduttore all'esposizione di cimeli, dipinti, armi, uniformi, bandiere, oggetti \"patriottici\" vari, corredati e completati da manifesti, stampe e opuscoli, provenienti dalla biblioteca annessa al museo. La biblioteca-archivio, specializzata in storia contemporanea (dalla fine del XVIII secolo alla Seconda guerra mondiale), raccoglie migliaia di volumi e opuscoli, periodici, centinaia di fondi archivistici, carteggi, stampe, fotografie cartoline, manifesti, documenti di storia postale e una ricca raccolta di tesi di laurea.\nLa datazione dei reperti parte dall'et\u00e0 napoleonica (1796-1814), e passa alla Restaurazione (1815-1848), per giungere alle Guerre d'indipendenza italiane (1848-1866) e ai primi anni dell'Italia unita (1861-1914). L'ultima sezione \u00e8 relativa alla prima guerra mondiale (1915-1918). Tutta l'esposizione \u00e8 centrata sugli avvenimenti legati a Bologna e al suo territorio. Completano le collezioni una sezione di filatelia e di storia postale."}
{"id": "2338420", "revid": "834", "url": "https://it.wikipedia.org/wiki?curid=2338420", "title": "PROBOT", "text": ""}
{"id": "2338426", "revid": "1543377", "url": "https://it.wikipedia.org/wiki?curid=2338426", "title": "Campionato europeo dei piccoli stati di pallavolo maschile 2004", "text": "Il campionato europeo dei piccoli stati di pallavolo maschile 2004 si \u00e8 svolto dal 25 al 27 giugno 2004 a Lussemburgo, in Lussemburgo: al torneo hanno partecipato cinque squadre nazionali europee di stati con meno di un milione di abitanti e la vittoria finale \u00e8 andata per la terza volta consecutiva a Cipro.\nQualificazioni.\nAl torneo hanno partecipato: la nazionale del paese ospitante e quattro nazionali provenienti dai gironi di qualificazione.\nRegolamento.\nLe squadre hanno disputato un'unica fase con formula del girone all'italiana.\nPodio.\nCampione.\nCipro(Terzo titolo)\nSecondo posto.\nLussemburgo\nTerzo posto.\nF\u00e6r \u00d8er"}
{"id": "2338434", "revid": "21880", "url": "https://it.wikipedia.org/wiki?curid=2338434", "title": "Bombacoideae", "text": "La sottofamiglia Bombacoideae \u00e8 un raggruppamento tassonomico introdotto dalla classificazione APG (e non contemplato dalla classificazione tradizionale).\nTassonomia.\nLa classificazione filogenetica assegna alla sottofamiglia Bombacoideae solo alcuni dei generi attribuiti in precedenza dalla classificazione tradizionale alla famiglia delle Bombacaceae.\nIn particolare sono stati esclusi i generi delle trib\u00f9 Matisieae (attribuiti alla sottofamiglia Malvoideae) e Durioneae (attribuiti a Helicteroideae).\nLa appartenenza a questa sottofamiglia dei generi \"Ochroma\" e \"Patinoa\" (Ochromeae) e \"Septotheca\" \u00e8 tuttora dibattuta.\nLa sottofamiglia Bombacoideae comprende 4 trib\u00f9::"}
{"id": "2338435", "revid": "767487", "url": "https://it.wikipedia.org/wiki?curid=2338435", "title": "Alton Ellis", "text": " Uno dei maggiori ispiratori del rocksteady, nominato come \"Godfather of Rocksteady\" (il padrino del rocksteady). Il termine rocksteady, venne tratto dal suo brano \"The Rock Steady\".\nBiografia.\nEllis nacque a Kingston, Giamaica, nel 1938. Durante i primi tempi si esibiva in alcuni locali. Con Eddie Perkins form\u00f2 la coppia Alton &amp; Eddie con cui vinse, nel 1959, un talent show. I due registrarono il brano \"\"Muriel\", popolare hit in Giamaica. In seguito al secondo singolo \"My Heaven\", Perkins abbandon\u00f2 il progetto.\nCollaborando con la Treasure Isle di Duke Reid nel 1965 form\u00f2 un trio vocale chiamato the Flames (con il fratello Leslie). Lavor\u00f2 alle hit \"Dance Crasher\", e \"Get Ready - Rock Steady\"\". Si decise di rallentare il ritmo ska, con il battito pi\u00f9 corto e lento, si caratterizz\u00f2 quella che venne poi chiamata sound rocksteady\nNel 1966 altri successi quali \"\"Cry Tough\" e \"Girl I've Got a Date\"\" collabor\u00f2 con Phyllis Dillon e con sua sorella Hortense Ellis. Il suo album classico \"Mr. Soul of Jamaica\" (in seguito ripubblicato su cd come \"Cry Tough\") raccoglieva molte delle migliori tracce per la Treasure Isle Dal 1968, inizia la sua doppia collaborazione: continuando a lavorare per Treasure Isle si esibisce anche per la Studio One, portando nel 1970 alla realizzazione del disco \"Sunday Coming\".\nDopo le hit \"\"Lord Deliver Us\" e \"Back to Africa\", visse per un periodo di tempo in Canada e si trasfer\u00ec in Inghilterra nel 1973, fondando in seguito la Alltone, una propria etichetta discografica. Partecip\u00f2 al festival Reggae Sunsplash sia nel 1983 che nel 1985, registr\u00f2 \"Man From Studio One\"\", in onore di Dodd nel 1991\nNel dicembre 2007, venne ricoverato in ospedale per il cancro alle ghiandole del sistema linfatico e venne sottoposto alla chemioterapia. La forma tumorale lo port\u00f2 via il 10 ottobre 2008 al Hammersmith Hospital, West London.\nOnorificenze.\nNel 2004, Ellis \u00e8 stato insignito dell'Ordine di Distinzione \"(Order of Distinction)\" come \"Ufficiale\" \"(OD)\" da parte del governo giamaicano come riconoscimento per i suoi successi."}
{"id": "2338436", "revid": "712828", "url": "https://it.wikipedia.org/wiki?curid=2338436", "title": "Dallas Genoard", "text": ""}
{"id": "2338439", "revid": "125075915", "url": "https://it.wikipedia.org/wiki?curid=2338439", "title": "Cruz Laplana y Laguna", "text": " \u00c8 uno dei tredici vescovi uccisi nella zona repubblicana durante la guerra civile spagnola, vittima della persecuzione religiosa.\nBiografia.\nMonsignor Cruz Laplana y Laguna nacque a Plan il 3 maggio 1875 da Alonso e Josefa. La sua era una famiglia agiata e di buoni cristiani. Fin da piccolo dimostr\u00f2 di avere un carattere vivace e irrequieto.\nFormazione e ministero sacerdotale.\nStudi\u00f2 nel suo villaggio natale e poi in un collegio di Huesca. Sentendosi chiamato al sacerdozio, nel settembre del 1886 entr\u00f2 nel seminario di Barbastro. I genitori erano contrari ma diedero comunque il loro consenso.\nIl 25 settembre 1898 fu ordinato presbitero. Nel 1902 consegu\u00ec il dottorato in teologia e in diritto canonico presso la Pontificia Universit\u00e0 di Saragozza. In seguito fu professore nel seminario di Saragozza dal 1902 al 1912, vicario economo a Caspe e quindi parroco della parrocchia di San Gil a Saragozza. Ebbe sempre l'abitudine, non comune in quei tempi, di vivere in comunit\u00e0 con altri presbiteri.\nMinistero episcopale.\nI suoi familiari, pur ammirando le sue virt\u00f9, non apprezzavano nel giusto modo la sua modestia e umilt\u00e0, temendo che queste gli impedissero di essere promosso ad uffici di maggiore prestigio. Suo cugino Vicente Pini\u00e9s Bayona, ministro di grazia e giustizia, ritenne opportuno favorire una sua promozione. Quando ne venne a conoscenza padre Laplana y Laguna reag\u00ec duramente. Nonostante questo il 30 settembre 1921 papa Benedetto XV lo nomin\u00f2 vescovo di Cuenca. Ricevette l'ordinazione episcopale il 26 marzo successivo nella basilica di Nostra Signora del Pilar a Saragozza dal cardinale Juan Soldevilla y Romero, arcivescovo metropolita di Saragozza, coconsacranti l'amministratore apostolico di Barbastro Emilio Jim\u00e9nez P\u00e9rez e il vescovo ausiliare di Saragozza Miguel de los Santos D\u00edaz y G\u00f3mara. Prese possesso della diocesi l'8 aprile successivo.\nRiorganizz\u00f2 l'amministrazione della diocesi, fond\u00f2 la biblioteca diocesana, cur\u00f2 la dignit\u00e0 del culto divino, la predicazione del Vangelo, la catechesi, l'Azione Cattolica e l'apostolato sociale.\nSi distinse per la grande piet\u00e0 e austerit\u00e0 di vita. Visse instancabilmente dedicato alla sua opera evangelizzatrice e sacerdotale. Garant\u00ec il suo pieno sostegno alle iniziative a favore dei pi\u00f9 poveri e bisognosi.\nSecondo alcune accuse, dopo la caduta della monarchia il 14 aprile 1931, avrebbe avuto una partecipazione attiva in politica, dichiarandosi apertamente non favorevole al nuovo regime repubblicano. Secondo questi accusatori, la campagna sarebbe stata effettuata dal gruppo fondatore di Azione Cattolica, un'organizzazione che come affermavano i suoi statuti sarebbe dovuta essere radicalmente apolitica. Di fatto, quello che il vescovo cercava di fare era formare laici coerenti che agivano secondo il Vangelo nell'opera per i pi\u00f9 bisognosi, nella configurazione cristiana della societ\u00e0 e, naturalmente, anche nell'azione pi\u00f9 direttamente politica, ma senza inclinarsi nella militanza in uno o in un altro partito specifico.\nCome prova della sua presunta militanza politica venne presentata una frase estrapolata dal contesto della biografia del vescovo scritta da Sebastian Cirac, dove si dice che nelle elezioni del febbraio 1936 il presule sostenne attivamente la candidatura di Jos\u00e9 Antonio Primo de Rivera: \"Per espresso desiderio del vescovo, Jos\u00e9 Antonio Primo de Rivera \u00e8 stato presentato nella candidatura dei diritti\". Tuttavia lo stesso Sebasti\u00e1n Cirac stesso dichiar\u00f2 sotto giuramento nel processo di beatificazione che: \"Mai nella sua vita intervenne in politica o ebbe simpatia per partiti politici. Il suo esempio, la sua preoccupazione e anche il suo intervento, la consulenza, vennero esclusivamente promossi dal bisogno di salvare la Chiesa e le anime\".\nIl sindaco socialista di Cuenca Antonio Torrero Gonz\u00e1lez, nel 1936 si pronunci\u00f2 contro queste accuse: \"Su monsignor Cruz Laplana, in quanto tale, non c'era nulla contro di lui come contro l'altro signore (don Fernando Espa\u00f1ol); il pasticcio con loro era per uno l'essere vescovo e per l'altro essere un sacerdote. Naturalmente, posso sottolineare che il signor vescovo, in politica, fugg\u00ec da tutto ci\u00f2. L'impressione che si aveva a Cuenca era che fosse una brava persona, e non provava odio di sorta\".\nDopo il fallito colpo di stato del luglio del 1936, Cuenca divenne fedele al governo repubblicano grazie al tenente colonnello Francisco Garc\u00eda de \u00c1ngela, pochi giorni dopo l'arrivo delle milizie anarchiche di Cipriano Mera. Nel pomeriggio del 20 luglio una bomba esplose davanti alla porta del palazzo vescovile ma il 28 luglio gli eventi precipitarono: un gruppo di miliziani fece irruzione nel palazzo con lo scopo di rubare il denaro della diocesi, catturarono per\u00f2 anche il vescovo insieme al suo segretario Fernando Espa\u00f1ol e al suo maggiordomo Mosen Manuel Laplana. Vennero condotti al seminario trasformato in carcere. I militari della Guardia Civil gli proposero di fuggire travestito ma egli si rifiut\u00f2 sostenendo che era suo dovere restare in diocesi.\nSecondo il sindaco, che era presente al saccheggio del palazzo episcopale \"nel palazzo [episcopale] non venne trovato nulla, n\u00e9 lettere, n\u00e9 giornali, n\u00e9 armi, nulla che potesse compromettere il signor vescovo\". In seguito disse: \"La mia opinione sulla morte dei due [monsignor Cruz Laplana e don Fernando Espa\u00f1ol] \u00e8 che sono morti come santi\" .\nVerso la mezzanotte del 7 agosto alcuni miliziani armati lo prelevarono. Don Fernando Espa\u00f1ol volle seguirlo. Il vescovo lo preg\u00f2 di non accompagnarlo ma il sacerdote rispose: \"Dove va il mio signore vado anch'io\". I due vennero fucilati a circa 5\u00a0km della strada di Villar de Olalla. Furono sepolti il giorno seguente in una fossa comune nel cimitero di Cuenca. Il 16 ottobre 1940 i loro resti furono riesumati e trasferiti presso l'altare di San Giuliano della cattedrale di Cuenca.\nBeatificazione.\nIl processo ordinario informativo sul vescovo, sul suo segretario e su don Vincenzo Toledano, parroco di Ucl\u00e9s, si tenne presso la curia vescovile di Cuenca dal 1953 al 1956. Il processo in seguito venne unito con quello di Guti\u00e9rrez Arranz, Giuseppe e 9 compagni martiri.\nIl 28 aprile 2006 papa Benedetto XVI ricevette in udienza privata il cardinale Jos\u00e9 Saraiva Martins, prefetto della Congregazione delle cause dei santi, e lo autorizz\u00f2 a promulgare il decreto riguardante il martirio dei Servi di Dio Cruz Laplana y Laguna, vescovo di Cuenca, e Fernando Espa\u00f1ol Bordi\u00e9.\nMonsignor Laplana y Laguna e altri 497 martiri della guerra civile spagnola vennero beatificati il 28 ottobre 2007 durante una cerimonia tenutasi in piazza San Pietro a Roma e presieduta dal cardinale Jos\u00e9 Saraiva Martins, prefetto della Congregazione delle cause dei santi.\nTale beatificazione gener\u00f2 giudizi conflittuali: per alcuni fu la beatificazione di un vescovo di estrema destra. I cattolici, d'altra parte, vedono questo evento come una fonte di pace e riconciliazione.\nGenealogia episcopale.\nLa genealogia episcopale \u00e8:"}
{"id": "2338441", "revid": "1793900", "url": "https://it.wikipedia.org/wiki?curid=2338441", "title": "Lielupe", "text": "Il Lielupe (in tedesco: \"Kurl\u00e4ndische Aa\") \u00e8 un fiume lettone, dalla lunghezza di 119\u00a0km e dal bacino di 17600 km\u00b2. Il nome deriva dalla combinazione tra i termini lettoni \"liela\" (forma femminile di \"liels\", \"grande\") e \"upe\", \"fiume\"; avendo cos\u00ec il significato letterale di \"[il] grande fiume\".\nIl fiume si origina dalla confluenza tra i fiumi M\u0113mele e M\u016b\u0161a nei pressi della citt\u00e0 di Bauska. Nel suo punto pi\u00f9 basso, scorre parallelo alla linea della costa del Golfo di Riga, per poi sfociare nel Mar Baltico. Una ramificazione del fiume, chiamata Bu\u013c\u013cupe, confluisce nel fiume Daugava. La foce attuale esiste dal 1755, fino ad allora era il Bu\u013c\u013cupe il canale principale.\nCirca il 50-55% della quantit\u00e0 d'acqua a disposizione del fiume deriva dallo scioglimento delle nevi. Il fiume risulta navigabile per un tratto di circa 100\u00a0km, il tratto continuo pi\u00f9 lungo tra tutti i fiumi lettoni. Il Lielupe attraversa le citt\u00e0 di Bauska, Me\u017eotne, Jelgava, Kalnciems, J\u016brmala e Riga.\nLielupe \u00e8 anche il nome di una stazione ferroviaria e di un quartiere di J\u016brmala."}
{"id": "2338450", "revid": "122671039", "url": "https://it.wikipedia.org/wiki?curid=2338450", "title": "Santiago de las Vegas", "text": "Santiago de las Vegas \u00e8 una cittadina di Cuba appartenente al municipio Boyeros, nella provincia dell'Avana.\nLa citt\u00e0 sorge a circa 19 chilometri a sud dell'Avana. Qui il governo mantiene una stazione agricola sperimentale, nella quale all'inizio del Novecento lavor\u00f2 Mario Calvino, padre del celebre scrittore Italo Calvino, nato proprio a Santiago de las Vegas nel 1923. Qui \u00e8 presente inoltre un'importante stazione meteorologica."}
{"id": "2338461", "revid": "712828", "url": "https://it.wikipedia.org/wiki?curid=2338461", "title": "Luck Gandor", "text": ""}
{"id": "2338463", "revid": "1305772", "url": "https://it.wikipedia.org/wiki?curid=2338463", "title": "Best Kept Secret", "text": ""}
{"id": "2338471", "revid": "834", "url": "https://it.wikipedia.org/wiki?curid=2338471", "title": "Be (Pain of Salvation)", "text": ""}
{"id": "2338472", "revid": "72811", "url": "https://it.wikipedia.org/wiki?curid=2338472", "title": "On Your Mark", "text": ""}
{"id": "2338474", "revid": "339392", "url": "https://it.wikipedia.org/wiki?curid=2338474", "title": "Be (album)", "text": ""}
{"id": "2338476", "revid": "773636", "url": "https://it.wikipedia.org/wiki?curid=2338476", "title": "Aleksandr Prochorov", "text": ""}
{"id": "2338478", "revid": "812894", "url": "https://it.wikipedia.org/wiki?curid=2338478", "title": "Zio Duke", "text": "Lo Zio Duke \u00e8 un personaggio immaginario ricorrente della striscia a fumetti statunitense \"Doonesbury\", creata dal fumettista Garry Trudeau.\nViene presentato, al suo esordio, come lo zio di Zonker Harris, sebbene i due non siano realmente parenti. All'interno della striscia viene designato unicamente come \"Duke\", e non \u00e8 ben chiaro nemmeno se questo sia il suo nome proprio o il cognome: Zonker e altri conoscenti lo chiamano infatti \"Duke\" o \"Zio Duke\", mentre gli sconosciuti si rivolgono a lui come a \"Mr. Duke\". Ad ogni modo, il suo nome -cos\u00ec come il suo aspetto e gran parte della sua caratterizzazione- deriva da Raol Duke, alter ego autobiografico di Hunter S. Thompson nel romanzo \"Paura e disgusto a Las Vegas\".\nNelle sue prime apparizioni, infatti, Duke lavorava come giornalista nello stile del \"Gonzo journalism\" ideato dallo stesso Thompson; nel tempo, tuttavia, questa sua attivit\u00e0 \u00e8 passata sempre pi\u00f9 in secondo piano. Praticamente privo di qualsivoglia scrupolo morale, in perenne stato di alterazione dovuto all'abuso di alcol e droghe, Duke \u00e8 infatti prima di tutto un geniale arrivista, truffatore e traffichino costantemente impegnato ad intrallazzare e lucrare nei pi\u00f9 sordidi affari economici o politici statunitensi. Sembra infatti aver giocato un ruolo nei pi\u00f9 importanti scandali politici, militari e finanziari del XX e XXI secolo, come il Watergate o la vicenda Enron; una \"carriera\" che lo ha portato, nel tempo, ad essere governatore delle Samoa Americane, lobbysta al Congresso, senatore, candidato Presidente, signore della guerra in Iraq e molto altro ancora.\nBiografia.\nInfanzia.\nDei primi anni di vita di Duke si sa molto poco; sua madre \u00e8 apparsa raramente in alcuni flashback, in uno dei quali, risalente al giorno del suo diploma, la si vede dire commossa al figlio \"uno dei tre uomini con cui uscivo sarebbe cos\u00ec fiero di te\".\nIn un altro racconto fatto dallo stesso Duke, egli afferma di essere nato con indosso un paio di occhiali da sole -una delle sue principali caratterizzazioni.\nAnni '70.\nAl suo esordio nella striscia, avvenuto negli anni settanta, Duke lavorava come giornalista per il mensile \"Rolling Stone\", sebbene il suo direttore, Jann Wenner, si lamentasse dell'estrema sconclusionatezza ed incoerenza dei suoi articoli, scritti sotto effetto di sostanze psicoattive.\nBen presto, tuttavia, mise in luce le sue vere doti venendo inspiegabilmente nominato dal Congresso Governatore delle Samoa Americane. Il suo incarico nell'arcipelago oceanico fu caratterizzato da una serie di tremende catastrofi naturali, e culmin\u00f2 con una crisi di ostaggi istigata dallo stesso Duke.\nMalgrado ci\u00f2, riusc\u00ec a guadagnarsi i favori dell'allora Presidente Gerald Ford, che lo volle come ambasciatore statunitense in Cina. Qui, oltre ovviamente ad abusare della propria autorit\u00e0 per arricchirsi, Duke conobbe una giovane studentessa cinese, Zolletta Huan (in originale Honey Huan), che lavorava come sua interprete. La giovane cadde perdutamente innamorata di lui e, pur senza mai essere ricambiata, continu\u00f2 a lavorare come sua assistente tuttofare per i successivi trent'anni. Dal canto suo Duke non mostr\u00f2 mai il bench\u00e9 minimo affetto verso Zolletta, ma accett\u00f2 di buon grado di tenerla presso di s\u00e9, sfruttandola senza remore approfittando della convinzione di lei -del tutto ingiustificata- di essere la sua \"fidanzata\".\nDuke venne richiamato in patria nel 1977 in seguito all'elezione di Jimmy Carter. In questo periodo lavor\u00f2 brevemente come produttore di laetrile, per poi essere nominato manager della squadra di football dei Washington Redskins, grazie alle sue conoscenze di medicina sportiva; conoscenze che riguardavano in realt\u00e0 le sostanze dopanti ed il modo in cui queste potessero essere assunte senza venire scoperte. Tuttavia, ben presto fu costretto a lasciare la squadra -e a fuggire dallo Stato- a causa di uno scandalo avvenuto in una stanza d'albergo che coinvolgeva massicce quantit\u00e0 di allucinogeni e pompelmi.\nAnni '80.\nDopo aver lasciato i Redskins, Duke divenne lobbysta per la National Rifle Association, occupazione che rifletteva il suo smodato amore per le armi da fuoco. Inoltre, riusc\u00ec a trasformare questa attivit\u00e0 in un vero e proprio business di \"affitto di mercenari\". In questa veste, accett\u00f2 l'\"innominabilmente depravato ma altamente patriottico\" incarico di una compagnia petrolifera di recarsi in Iran per risolvere una controversia legata ai diritti petroliferi. Paracadutatosi a Teheran, Duke riusc\u00ec nella sua missione ma venne successivamente arrestato e condannato alla fucilazione per \"crimini contro Dio e la Repubblica Islamica dell'Iran\". A questo punto, le sue vicende si intrecciarono con la concomitante crisi iraniana degli ostaggi; Duke venne infine rilasciato a seguito dei negoziati come 53\u00b0 (e mai nominato) ostaggio; tuttavia flashback successivi sembrarono dimostrare come fossero stati proprio i suoi tentativi di corrompere i propri carcerieri a causare la Crisi.\nTornato negli Stati Uniti, divenne per qualche tempo trafficante di droga in Florida, attivit\u00e0 mascherata da gite in barca per turisti al largo delle coste continentali. Durante uno di questi viaggi, tuttavia, i turisti stessi si ammutinarono scaricando Duke e Zolletta su di un'isola deserta. I due trascorsero qui diversi mesi, convinti di trovarsi su uno sperduto atollo dell'Atlantico, finch\u00e9 non vennero salvati da una coppia di turisti, che rivelarono loro di trovarsi su di un'isoletta a poche miglia dalle coste texane.\nDopo altre varie avventure, Duke si trasfer\u00ec ad Haiti dove fond\u00f2 una casa di cura intitolata al dittatore \"Baby Doc\" Duvalier. Chiam\u00f2 a lavorare presso di lui anche il nipote Zonker, non tanto per le sue (inesistenti) conoscenze in fatto di medicina quanto per il suo talento nel beach volley, di cui la squadra locale aveva bisogno. Mentre si trovava ad Haiti, dopo l'ennesima notte di abusi di droga Duke venne ritrovato da Zolletta \"pi\u00f9 inerte del solito\" e dichiarato morto. La notizia della sua dipartita venne presa sul serio da molti fan; poco tempo dopo, tuttavia, si scopr\u00ec come questi non fosse morto davvero, bens\u00ec \"semplicemente\" reso zombie dalle arti Voodoo del dittatore Duvalier, che lo rese cos\u00ec suo schiavo. Infine la sua vita venne riscattata da Zonker grazie ai 23 milioni di dollari che questi aveva vinto ad una lotteria.\nTornato in s\u00e9, Duke in breve tempo si butt\u00f2 nuovamente nel mondo degli affari, fondando una industria di profilattici, la \"Dr. Whoopee condom company\", della quale perse per\u00f2 il possesso in seguito ad una battaglia finanziaria con John Gotti. In seguito venne impiegato dal miliardario Donald Trump come capitano della propria nave da crociera, la \"Trump Princess\". Nel frattempo Zolletta, tornata in Cina per una riunione di ex-allievi della sua vecchia Universit\u00e0, rimase -del tutto inconsapevolmente- coinvolta nella protesta di piazza Tiananmen, a seguito della quale venne dichiarata dalle autorit\u00e0 cinesi come uno dei \"25 rivoltosi pi\u00f9 ricercati\" del Paese e costretta a rifugiarsi nell'ambasciata americana. Commosso da questo, lo stesso Trump offr\u00ec 2 milioni di dollari a chi fosse riuscito a riportarla negli Stati Uniti; di fronte a questa possibilit\u00e0 di guadagno Duke decise di compiere il grande passo, e riusc\u00ec a trarre in salvo Zolletta riportandola a casa sposandosi con lei, una decisione di cui si sarebbe poi pentito.\nSuccessivamente, Duke venne scelto da George H. W. Bush come \"Massimo Proconsole\" di Panama, a seguito dell'invasione statunitense.\nAnni '90.\nDopo la parentesi Panamense, Duke non esit\u00f2 a sfruttare la guerra del Golfo per arricchirsi, prima vendendo armi ai guerriglieri in Kuwait e poi aprendo un sordido locale per le truppe a Kuwait City. In seguito appoggi\u00f2 la campagna elettorale di David Duke per le primarie repubblicane nel 1992, e giunse poi a vendere foto ritoccate dell'assassinio di John F. Kennedy ad alcuni teorici del complotto.\nNel 1994, grazie all'appoggio dello Speaker repubblicano Newt Gingrich ottenne l'appalto per un orfanotrofio, chiamato \"Nothin' But Orphans\". Uno dei primi ospiti della struttura si rivel\u00f2 per\u00f2 essere, come confermato da un test del DNA, il suo figlio da lungo tempo perduto, Earl. Abbandonato l'orfanotrofio, padre e figlio vissero per un certo tempo in un prefabbricato a Las Vegas, da cui organizzarono una svendita di giocattoli rubati (appartenenti alla figlia di Mike Doonesbury, Alex).\nAnni 2000 e avvenimenti recenti.\nAgli inizi del nuovo millennio, Duke partecip\u00f2 come indipendente alle elezioni presidenziali con una propria campagna, chiamata \"Duke 2000\", che riusc\u00ec a guadagnarsi l'appoggio di sponsor quali la Lipton e l'Absolut Vodka. A seguito della sconfitta si riprese intraprendendo un fortunato traffico clandestino di cellule staminali e soprattutto lucrando sul fallimento della Enron, assistendo o, pi\u00f9 spesso, ricattando i magnati coinvolti.\nLo scoppio della guerra in Iraq nel 2003 e la deposizione di Saddam Hussein diedero a Duke la possibilit\u00e0 di riciclarsi come signore della guerra: egli riusc\u00ec infatti a prendere possesso di un'area nota come \"Al-Amok\", e a divenire di fatto il capo dei saccheggiatori locali.\nAlla fine del 2005 abbandon\u00f2 l'Iraq e si spost\u00f2 a New Orleans, pronto a lucrare sulla ricostruzione della citt\u00e0 devastata dall'uragano Katrina. Durante questo soggiorno avvenne la (finora) definitiva rottura con Zolletta: la donna, stanca dei decennali abusi del suo \"amato\" -l'ultima goccia fu il suo farla dormire in una scialuppa, non consentendole di dividere la sua suite extra-lusso) lo abbandon\u00f2 una volta per tutte. A seguito di ci\u00f2 Duke rimase per quasi un anno in stato comatoso, sebbene lui abbia negato che la causa di ci\u00f2 fosse la rottura con Zolletta. Lo stato di incoscienza, ad ogni modo, non gli imped\u00ec di divenire nuovamente un potente lobbysta grazie al prodigarsi del figlio Earl."}
{"id": "2338481", "revid": "28592", "url": "https://it.wikipedia.org/wiki?curid=2338481", "title": "Prokhorov", "text": ""}
{"id": "2338482", "revid": "599013", "url": "https://it.wikipedia.org/wiki?curid=2338482", "title": "Dale Solomon", "text": "Carriera.\nIn Serie A ha vestito le maglie di Treviso, Reggio Emilia, Fabriano, Desio e Trapani."}
{"id": "2338485", "revid": "235890", "url": "https://it.wikipedia.org/wiki?curid=2338485", "title": "Mass-Media Stars", "text": ""}
{"id": "2338493", "revid": "174925", "url": "https://it.wikipedia.org/wiki?curid=2338493", "title": "Traminer Aromatico", "text": ""}
{"id": "2338494", "revid": "93436", "url": "https://it.wikipedia.org/wiki?curid=2338494", "title": "Surface Enhanced Raman Spectroscopy", "text": ""}
{"id": "2338500", "revid": "599013", "url": "https://it.wikipedia.org/wiki?curid=2338500", "title": "Haida", "text": ""}
{"id": "2338503", "revid": "149727", "url": "https://it.wikipedia.org/wiki?curid=2338503", "title": "Pr\u00f6sen", "text": ""}
{"id": "2338506", "revid": "124847842", "url": "https://it.wikipedia.org/wiki?curid=2338506", "title": "Monastero degli Olivetani (Lecce)", "text": "Il monastero degli Olivetani \u00e8 un complesso monastico della citt\u00e0 di Lecce. La sua fondazione risale alla fine del XII secolo per volont\u00e0 di Tancredi d'Altavilla. Attualmente \u00e8 sede del Dipartimento degli Studi storici dell'Universit\u00e0 del Salento.\nStoria.\nIl monastero, situato nei pressi del cimitero comunale, accanto alla chiesa dei Santi Niccol\u00f2 e Cataldo, fu edificato con molta probabilit\u00e0 tra il 1171 e il 1174 per l'Ordine dei Benedettini neri.\nI benedettini di Monte Oliveto, giunti a Lecce nel 1494, presero possesso del monastero e praticarono una sostanziale trasformazione alla struttura. Nel 1559 venne realizzato il nuovo chiostro a colonne binate, il quale fu impreziosito dall'aggiunta di un pozzo a baldacchino retto da colonne tortili corinzie. Questo lavoro fu affidato a Gabriele Riccardi.\nAltri lavori furono effettuati nel Settecento. Nel 1733 venne edificato il grande scalone e il prospetto esterno.\nL'Ottocento fu il secolo della soppressione di molti ordini religiosi dediti alla vita contemplativa. Il monastero venne quindi acquisito dal Comune di Lecce che lo utilizz\u00f2 come sede di uffici pubblici e successivamente come ospizio per i mendicanti.\nNel 1985 l'edificio venne affidato all'Universit\u00e0 di Lecce, la quale lo restaur\u00f2 e ne fece un centro culturale.\nDi particolare rilevanza sono le tracce di affreschi che raffigurano episodi di vita monastica."}
{"id": "2338507", "revid": "93436", "url": "https://it.wikipedia.org/wiki?curid=2338507", "title": "Palude Meotide", "text": ""}
{"id": "2338509", "revid": "149727", "url": "https://it.wikipedia.org/wiki?curid=2338509", "title": "Reichenhain", "text": ""}
{"id": "2338510", "revid": "149727", "url": "https://it.wikipedia.org/wiki?curid=2338510", "title": "Stolzenhain a. d. R\u00f6der", "text": ""}
{"id": "2338511", "revid": "1369234", "url": "https://it.wikipedia.org/wiki?curid=2338511", "title": "Scala macrosismica europea", "text": "La scala macrosismica europea (EMS) \u00e8 utilizzata per la valutazione dell'intensit\u00e0 sismica nelle nazioni d'Europa e inoltre usata in altri continenti. Diffusa nel 1998 come aggiornamento della versione di prova del 1992, la scala viene indicata come EMS-98.\nLa storia della EMS inizia nel 1988 quando la Commissione sismologica europea decise di rivedere ed aggiornare la scala di Medvedev-Sponheuer-Karnik (MSK-64), che fu usata nella sua forma base in Europa per quasi un quarto di secolo. Dopo pi\u00f9 di cinque anni di intensa ricerca e sviluppo ed un periodo di test di quattro anni, nacque la nuova scala. Nel 1996 la XXV Assemblea generale della ESC a Reykjav\u00edk raccomand\u00f2 fermamente l'adozione della nuova scala da parte delle nazioni membri della Commissione sismologica europea.\nDiversamente alle scale di magnitudo per i terremoti, che esprimono l'energia sismica rilasciata dal terremoto, l'intensit\u00e0 della EMS-98 rileva la forza degli effetti di un terremoto in uno luogo specifico. La scala macrosismica europea ha 12 suddivisioni come segue:\nLa Scala Macrosismica Europea EMS-98 \u00e8 la prima scala d'intensit\u00e0 progettata per incoraggiare la cooperazione tra ingegneri e sismologi, piuttosto che essere usata dai soli sismologi. Essa viene corredata da un dettagliato manuale che include istruzioni, illustrazioni, ed esempi pratici."}
{"id": "2338512", "revid": "712828", "url": "https://it.wikipedia.org/wiki?curid=2338512", "title": "Eve Genoard", "text": ""}
{"id": "2338516", "revid": "599013", "url": "https://it.wikipedia.org/wiki?curid=2338516", "title": "Stolzenhain", "text": ""}
{"id": "2338523", "revid": "118031", "url": "https://it.wikipedia.org/wiki?curid=2338523", "title": "S.p.a.b.", "text": ""}
{"id": "2338524", "revid": "6923", "url": "https://it.wikipedia.org/wiki?curid=2338524", "title": "Ticket restaurant", "text": ""}
{"id": "2338530", "revid": "149727", "url": "https://it.wikipedia.org/wiki?curid=2338530", "title": "Saathain", "text": ""}
{"id": "2338531", "revid": "149727", "url": "https://it.wikipedia.org/wiki?curid=2338531", "title": "Wainsdorf", "text": ""}
{"id": "2338537", "revid": "196390", "url": "https://it.wikipedia.org/wiki?curid=2338537", "title": "Gedeon de' Paperoni", "text": ""}
{"id": "2338538", "revid": "149727", "url": "https://it.wikipedia.org/wiki?curid=2338538", "title": "W\u00fcrdenhain", "text": ""}
{"id": "2338549", "revid": "1305772", "url": "https://it.wikipedia.org/wiki?curid=2338549", "title": "Villa Borromeo", "text": "Villa Borromeo pu\u00f2 riferirsi a:"}
{"id": "2338551", "revid": "287204", "url": "https://it.wikipedia.org/wiki?curid=2338551", "title": "Unione Sportiva Cagliari 1937-1938", "text": "Questa pagina raccoglie le informazioni riguardanti l'Unione Sportiva Cagliari nelle competizioni ufficiali della stagione 1937-1938."}
{"id": "2338552", "revid": "149727", "url": "https://it.wikipedia.org/wiki?curid=2338552", "title": "Burxdorf", "text": ""}
{"id": "2338554", "revid": "1149807", "url": "https://it.wikipedia.org/wiki?curid=2338554", "title": "Episodi di Detective Conan (prima stagione)", "text": "Questa \u00e8 una lista degli episodi della prima stagione della serie anime \"Detective Conan\". Gli episodi iniziali sono quelli che hanno subito le pi\u00f9 pesanti modifiche rispetto al manga."}
{"id": "2338555", "revid": "773636", "url": "https://it.wikipedia.org/wiki?curid=2338555", "title": "JPDM", "text": "JPDM, abbreviazione di JPDMovie, \u00e8 un algoritmo di compressione specificatamente concepito per ridurre le dimensioni dei file di video digitale ottenuti per codifica/decodifica del segnale originale.\nL'algoritmo \u00e8 concepito per essere indipendente dal tipo di codifica, pu\u00f2 quindi essere utilizzato in congiunzione con qualsiasi algoritmo di codec del formato video, sia esso a perdita di dati o meno: MPEG-2, DivX, H.264 eccetera.\nL'algoritmo JPDM genera un file video modificato ma non un nuovo formato di file, trattandosi di un software pre- e post-elaborazione. Il formato finale di un file video compresso con JPDM sar\u00e0 quindi quello caratteristico del tipo di codec utilizzato: per esempio, se si usa un codec MPEG-2, il file finale sar\u00e0 sempre in formato mpeg2 anche se compresso con JPDM.\nMeccanismo.\nL'algoritmo JPDM viene applicato in fase di codifica del segnale video come filtro preliminare di compressione (\"pre-filtro\") prima dell'applicazione dell'algoritmo di codifica.\nLo scopo \u00e8 quello di pre-elaborare le informazioni di colore, riducendone sia la quantit\u00e0 sia la fascia di valori rappresentati, in modo tale da salvaguardare il contenuto informativo e le relazioni tra i colori ma al tempo stesso alleggerendo il \"peso\" in byte dei dati che saranno poi elaborati nella fase successiva di compressione e codifica. Il risultato finale \u00e8 un file di tipo video di dimensioni pi\u00f9 contenute.\nLa riduzione di qualit\u00e0 che si ottiene \u00e8 a scapito delle rappresentazioni dei livelli pi\u00f9 dettagliati di sfumatura dei colori.\nAllo stesso modo, per ricostruire il segnale video in uscita a partire da un segnale compresso con JPDM, dopo la decodifica si deve applicare l'algoritmo JPDM per la decompressione (\"post-filtro\") per rimappare le informazioni di colore secondo lo spazio finale.\nA seconda del livello di qualit\u00e0 in uscita e del tipo di codec utilizzato, i file compressi con JPDM presentano una dimensione dal 15 al 30% inferiore rispetto a quella dello stesso file codificato con lo stesso codec ma senza compressione JPDM.\nVarianti.\nLa compressione JPDM \u00e8 possibile usando due diversi algoritmi, denominati \"dark method\" e \"inverse and hibrid method\".\nLa variante \"dark method\" essenzialmente converte lo spazio dei colori in ingresso in un nuovo spazio dei colori in uscita, dalle caratteristiche di quantizzazione ottimizzate. In fase di decompressione, per ricostruire lo spazio dei colori originario viene applicato lo stesso algoritmo all'inverso.\nLa variante \"inverse and hibrid method\" applica un algoritmo di riquantizzazione pi\u00f9 sofisticato, basato sulla parziale inversione dello spazio dei colori originario e in fase di decompressione richiede un algoritmo di ricostruzione pi\u00f9 complesso che non \u00e8 il semplice inverso dell'algoritmo usato in compressione. "}
{"id": "2338557", "revid": "149727", "url": "https://it.wikipedia.org/wiki?curid=2338557", "title": "Kosilenzien", "text": ""}
{"id": "2338559", "revid": "1839090", "url": "https://it.wikipedia.org/wiki?curid=2338559", "title": "Kr\u00f6beln", "text": "Kr\u00f6beln \u00e8 una frazione (\"Ortsteil\") della citt\u00e0 tedesca di Bad Liebenwerda, nel \"Land\" del Brandeburgo.\nStoria.\nNel 1993 il comune di Kr\u00f6beln venne soppresso e aggregato alla citt\u00e0 di Bad Liebenwerda."}
{"id": "2338564", "revid": "83531", "url": "https://it.wikipedia.org/wiki?curid=2338564", "title": "Partecipanti alla Freccia Vallone femminile 2009", "text": "Elenco delle partecipanti alla Freccia Vallone femminile 2009.\nAlla competizione hanno preso parte 24 squadre, per un totale di 138 cicliste. Germania, USA, Paesi Bassi, Francia e Russia hanno partecipato con una rappresentativa nazionale."}
{"id": "2338568", "revid": "149727", "url": "https://it.wikipedia.org/wiki?curid=2338568", "title": "Langenrieth", "text": ""}
{"id": "2338569", "revid": "1149807", "url": "https://it.wikipedia.org/wiki?curid=2338569", "title": "Episodi di Detective Conan (seconda stagione)", "text": "Questa \u00e8 una lista degli episodi della seconda stagione della serie anime \"Detective Conan\". "}
{"id": "2338570", "revid": "33888", "url": "https://it.wikipedia.org/wiki?curid=2338570", "title": "Rivista storica italiana", "text": "La Rivista storica italiana \u00e8 un periodico italiano che si occupa di storia e filologia, considerato, almeno nel periodo iniziale, fra i pi\u00f9 autorevoli organi di informazione storica in Italia .\nVenne fondata nel 1884 da Costanzo Rinaudo, col patrocinio di Pasquale Villari e di Ariodante Fabretti. Rinaudo la diresse fino al 1922.\nNegli anni del regime fascista si alternarono alla sua direzione Pietro Egidi, Francesco Cognasso, Giorgio Falco e Gioacchino Volpe. Conobbe un periodo di rilancio, anche a livello internazionale, nel dopoguerra, grazie alla direzione di Federico Chabod (dal 1950 al 1960) e di Franco Venturi (dal 1960 al 1994), nel corso degli anni coadiuvato da importanti collaboratori (Arnaldo Momigliano, Ernesto Sestan, Leo Valiani).\nDal 1995 al 2005 \u00e8 stata diretta dall'antichista Emilio Gabba, successivamente da Giuseppe Ricuperati. \u00c8 edita dalle Edizioni Scientifiche Italiane."}
{"id": "2338572", "revid": "118031", "url": "https://it.wikipedia.org/wiki?curid=2338572", "title": "Sistema interscambio anagrafe tributarie enti locali", "text": ""}
{"id": "2338574", "revid": "118031", "url": "https://it.wikipedia.org/wiki?curid=2338574", "title": "Siatel", "text": ""}
{"id": "2338575", "revid": "767487", "url": "https://it.wikipedia.org/wiki?curid=2338575", "title": "Angelo Torriglia", "text": "Carriera.\nGioc\u00f2 prevalentemente tra serie B e C, ma riusc\u00ec totalizzare 13 presenze in A con la maglia del Livorno.\nLa prima stagione a Cagliari, in serie B fu per lui la pi\u00f9 prolifica: segn\u00f2 la bellezza di 13 reti. Concluse la sua carriera proprio in Sardegna con la maglia della Carbosarda (l'odierna Carbonia) dopo cinque stagioni nella squadra del capoluogo."}
{"id": "2338577", "revid": "149727", "url": "https://it.wikipedia.org/wiki?curid=2338577", "title": "M\u00f6glenz", "text": ""}
{"id": "2338580", "revid": "1839090", "url": "https://it.wikipedia.org/wiki?curid=2338580", "title": "Neuburxdorf", "text": "Neuburxdorf \u00e8 una frazione (\"Ortsteil\") della citt\u00e0 tedesca di Bad Liebenwerda, nel \"Land\" del Brandeburgo.\nStoria.\nNel 1993 il comune di Neuburxdorf venne soppresso e aggregato alla citt\u00e0 di Bad Liebenwerda."}
{"id": "2338581", "revid": "1318658", "url": "https://it.wikipedia.org/wiki?curid=2338581", "title": "Salle Pleyel", "text": "La Salle Pleyel \u00e8 una sala per concerti sinfonici sita nell'IX \"arrondissement\" di Parigi, in rue du Faubourg-Saint-Honor\u00e9. Inaugurata nel 1927, dal mese di settembre 2006 \u00e8 sede dell'Orchestre de Paris e dell'Orchestre Philharmonique de Radio France.\nCostruita in stile art d\u00e9co, \u00e8 considerata una delle grandi sale da concerto del XX secolo ed un \u00ab passaggio obbligato per i musicisti famosi a livello mondiale \u00bb. Ha contribuito all'animazione della vita musicale di Parigi accogliendo circa 25 milioni di spettatori che hanno presenziato ad oltre 20.000 concerti. Pi\u00f9 volte rinnovata, ha riaperto nel settembre 2006 dopo quattro anni di chiusura.\nEra l'unico auditorium costruito specificamente per la musica sinfonica a Parigi, prima dell'apertura della Philharmonie de Paris al Parc de la Villette nel 2015. Altri concerti hanno luogo alla \"Salle Olivier-Messiaen de la maison de Radio France\" e alla \"Salle Gaveau\", e, per formazioni pi\u00f9 piccole, anche al Th\u00e9\u00e2tre des Champs-\u00c9lys\u00e9es e al Th\u00e9\u00e2tre du Ch\u00e2telet.\nStoria.\nLa vecchia Salle Pleyel.\nLa Salle Pleyel origina dalle due sale da concerto precedentemente costruite da Camille Pleyel, figlio di Ignace Pleyel, fondatore nel 1807 della celebre fabbrica di pianoforti Pleyel.\nUn salone con circa 150 posti, esso venne aperto nel gennaio del 1830 al n\u00ba 9 di rue Cadet, nel IX \"arrondissement\" di Parigi. Accolse i grandi pianisti del tempo come Fryderyk Chopin nel 1832 e Franz Liszt nel 1833.\nLa prima Salle Pleyel venne costruita nel 1838\u20131839 al n\u00ba 22 di rue Rochechouart, a fianco della fabbrica di pianoforti, ed inaugurata nel dicembre 1839. In questa sala dotata di 550 posti, avevano luogo concerti per pianoforte e per orchestra da camera che occupavano uno spazio importante nella vita musicale parigina del XIX secolo. Fra i numerosi grandi musicisti che vi si sono esibiti, si ricordano Chopin che diede qui il suo ultimo concerto nel 1848, e, fra gli altri, il debutto di Camille Saint-Sa\u00ebns, all'et\u00e0 di 11 anni nel maggio 1846, di C\u00e9sar Franck, di Anton Rubinstein etc.. In questa sala sono state realizzate le seguenti prime esecuzioni:\nProgrammazione.\nDall'autunno 2006, la Salle Pleyel \u00e8 divenuta la sede delle seguenti orchestre:\nLa London Symphony Orchestra ha firmato una convenzione che prevede, per la durata di tre anni, l'esecuzione di tutti i suoi concerti parigini con quattro o cinque programmi per stagione.\nNel corso dell'anno la sala accoglie anche altre orchestre fra le quali si ricordano :\nOltre ai concerti sinfonici, che costituiscono la maggior parte della sua produzione, la Salle Pleyel accoglie dei recital vocali, musica da camera e concerti di musica jazz. In totale vengono realizzati circa centocinquanta spettacoli per anno, di cui la met\u00e0 assicurati dalle tre orchestre residenti."}
{"id": "2338582", "revid": "46291", "url": "https://it.wikipedia.org/wiki?curid=2338582", "title": "Campsis radicans", "text": "Campsis radicans \u00e8 una specie di pianta appartenente alla famiglia Bignoniaceae, originaria del Nord America.\nDescrizione.\nSi tratta di una rustica pianta rampicante da esterno, ottima per la copertura decorativa di muri e recinzioni.\nPossiede delle radici aeree che le consentono di arrampicarsi ancorandosi con forza.\nFoglie.\nLe foglie si sviluppano a gruppi composti da circa 7-11 foglie. Il margine della foglia \u00e8 lievemente seghettato.\nFiori.\nLe infiorescenze presentano colorazioni sui toni del rosso e dell'arancione. Fiorisce durante il periodo estivo."}
{"id": "2338588", "revid": "729019", "url": "https://it.wikipedia.org/wiki?curid=2338588", "title": "Gran Premio di Francia 1969", "text": "Il Gran Premio di Francia 1969, \"LV\" \"Grand Prix de France\" e quinta gara del campionato di Formula 1 del 1969, si \u00e8 svolto il 6 luglio sul Circuito di Clermont-Ferrand ed \u00e8 stato vinto da Jackie Stewart su Matra-Ford Cosworth.\nNote.\n\"Salvo indicazioni diverse le classifiche sono tratte da \""}
{"id": "2338589", "revid": "1149807", "url": "https://it.wikipedia.org/wiki?curid=2338589", "title": "Episodi di Detective Conan (terza stagione)", "text": "Questa \u00e8 una lista degli episodi della terza stagione della serie anime \"Detective Conan\"."}
{"id": "2338592", "revid": "149727", "url": "https://it.wikipedia.org/wiki?curid=2338592", "title": "Osch\u00e4tzchen", "text": ""}
{"id": "2338593", "revid": "1839090", "url": "https://it.wikipedia.org/wiki?curid=2338593", "title": "Prieschka", "text": "Prieschka \u00e8 una frazione (\"Ortsteil\") della citt\u00e0 tedesca di Bad Liebenwerda, nel \"Land\" del Brandeburgo.\nStoria.\nNel 1993 il comune di Prieschka venne soppresso e aggregato alla citt\u00e0 di Bad Liebenwerda."}
{"id": "2338597", "revid": "1149807", "url": "https://it.wikipedia.org/wiki?curid=2338597", "title": "Episodi di Detective Conan (quarta stagione)", "text": "Questa \u00e8 una lista degli episodi della quarta stagione della serie anime \"Detective Conan\"."}
{"id": "2338598", "revid": "1839090", "url": "https://it.wikipedia.org/wiki?curid=2338598", "title": "Theisa", "text": "Theisa \u00e8 una frazione (\"Ortsteil\") della citt\u00e0 tedesca di Bad Liebenwerda, nel \"Land\" del Brandeburgo.\nStoria.\nNel 1993 il comune di Theisa venne soppresso e aggregato alla citt\u00e0 di Bad Liebenwerda."}
{"id": "2338599", "revid": "149727", "url": "https://it.wikipedia.org/wiki?curid=2338599", "title": "Zeischa", "text": ""}
{"id": "2338600", "revid": "1839090", "url": "https://it.wikipedia.org/wiki?curid=2338600", "title": "Zobersdorf", "text": "Zobersdorf \u00e8 una frazione (\"Ortsteil\") della citt\u00e0 tedesca di Bad Liebenwerda, nel \"Land\" del Brandeburgo.\nStoria.\nNel 1993 il comune di Zobersdorf venne soppresso e aggregato alla citt\u00e0 di Bad Liebenwerda."}
{"id": "2338603", "revid": "1543377", "url": "https://it.wikipedia.org/wiki?curid=2338603", "title": "Ruutupaidat Vaasa", "text": "Il Ruutupaidat, conosciuto anche come Ruutupaidat Vaasa, \u00e8 un club finlandese di calcio a 5 con sede a Vaasa. Attualmente \u00e8 impegnato nella prima divisione \"Futsal-liiga\". Il club \u00e8 stato fondato nel 1975, ed ha ottenuto come migliore risultato nella sua storia un secondo posto in campionato nella stagione 2004/2005."}
{"id": "2338605", "revid": "149727", "url": "https://it.wikipedia.org/wiki?curid=2338605", "title": "Stolzenhain an der R\u00f6der", "text": ""}
{"id": "2338616", "revid": "316995", "url": "https://it.wikipedia.org/wiki?curid=2338616", "title": "Bignoniacea", "text": ""}
{"id": "2338618", "revid": "1452073", "url": "https://it.wikipedia.org/wiki?curid=2338618", "title": "Poli Distillerie", "text": "Poli Distillerie \u00e8 un'azienda italiana a carattere artigianale nel settore della distillazione degli alcolici.\nStoria.\nLa distilleria, fondata a Schiavon nel 1898 e di propriet\u00e0 della famiglia Poli, produce grappa utilizzando un alambicco completamente in rame, fra i pochissimi ancora esistenti, composto da caldaiette a vapore a ciclo discontinuo e rappresenta uno dei maggiori produttori di grappa artigianale nel vicentino.\nLa storia della distillerie Poli inizia nel 1898 con il grappaiolo Giobatta (figlio di Paolo, la cui famiglia era originaria dell'Altopiano dei Sette Comuni) che girava, con una piccola distilleria montata su un carretto, per le case a distillare vinacce. La distilleria \u00e8 passata di padre in figlio fino ai pronipoti Giampaolo, Barbara, Andrea e Jacopo Poli che continuano tuttora l'attivit\u00e0 producendo grappa, distillati di uva, di vino e di frutta.\nLa distilleria presso la sede di Schiavon e a Bassano del Grappa ha allestito un museo della grappa che si compone di cinque suggestive sale con testi in italiano e inglese e proiezione video in varie lingue. Il museo ha circa 12.000 visitatori mensili, ci\u00f2 lo rende uno dei Musei d\u2019Impresa pi\u00f9 visitati d\u2019Italia. \nIl 50% della produzione \u00e8 esportata in oltre 50 paesi nel mondo."}
{"id": "2338621", "revid": "729019", "url": "https://it.wikipedia.org/wiki?curid=2338621", "title": "Gran Premio di Gran Bretagna 1969", "text": "Il Gran Premio di Gran Bretagna 1969, XXII \"RAC British Grand Prix\" e sesta gara del campionato di Formula 1 del 1969, si \u00e8 svolto il 19 luglio sul circuito di Silverstone ed \u00e8 stato vinto da Jackie Stewart su Matra-Ford Cosworth.\nNote.\n\"Salvo indicazioni diverse le classifiche sono tratte da \""}
{"id": "2338623", "revid": "547034", "url": "https://it.wikipedia.org/wiki?curid=2338623", "title": "International Institute for Management Development", "text": "IMD Business School - International Institute for Management Development, \u00e8 una \"scuola di management\" svizzera, considerata tra le pi\u00f9 importanti \"business school\" del mondo. La scuola \u00e8 specializzata nella formazione in direzione aziendale e finanza offrendo diversi corsi e programmi. L'IMD \u00e8 conosciuta soprattutto per i programmi di MBA ed Executive MBA, premiati tra i migliori al mondo da Bloomberg News, The Economist, Forbes e Financial Times. \nL'IMD non fa parte di un'universit\u00e0, ha sede sia a Losanna con un campus principale sito lungo le rive del lago di Ginevra, sia a Singapore con un hub di riferimento per il sud-est asiatico.\nOgni anno, circa 8\u00a0000 dirigenti d'azienda, rappresentanti di oltre 98 nazionalit\u00e0, frequentano almeno uno dei multipli programmi offerti e sviluppati dall'IMD.\nLa scuola fu fondata nel 1946, dalla fusione di due centri indipendenti di educazione esecutiva, ovvero l'International Management Institute Geneva (IMI), istituito dalla multinazionale Alcan e l'Institut pour l'Etude des Methodes de Direction de l'Entreprise (IMEDE) fondato dalla Nestl\u00e9. La scuola ha forti vincoli con un ampio spettro di imprese europee, servendo da punto di incontro di professionisti da tutto il mondo.\nA differenza della pratica comune nelle universit\u00e0, nell'IMD i professori non sono nominati a vita, ma lavorano con contratti annuali e un pacchetto remunerativo proporzionale al loro impegno accademico. La facolt\u00e0 consiste di 60 membri a tempo pieno, di 22 diverse nazionalit\u00e0. Il presidente attuale \u00e8 Dominique Turpin. Il suo predecessore, John R. Wells e Peter Lorange, che resse la scuola dal 1993 al 2008, \u00e8 stato ampiamente riconosciuto responsabile del grande prestigio di cui adesso gode la scuola.\nIMD World Competitiveness Yearbook.\nL'IMD dal 1987 pubblica il \"World Competitiveness Yearbook\", rapporto ormai molto conosciuto sull'economia delle nazioni del mondo. Fornisce diverse classificazioni, dati sulla competitivit\u00e0 e analisi dei profili economici dei diversi Paesi.\nCentri di Ricerca.\nIMD World Competitiveness Center (WCC).\nIl World Competitiveness Center svolge dal 1989 il ruolo di pioniere in materia di competitivit\u00e0 di nazioni e aziende. Esso si dedica all'approfondimento delle conoscenze relative alla competitivit\u00e0 globale, raccogliendo i dati pi\u00f9 recenti e rilevanti sull'argomento e analizzando le conseguenze politiche. Il WCC persegue la sua mission in collaborazione con una rete di 54 istituti partner in tutto il mondo al fine di offrire ai governi, alle aziende e alla comunit\u00e0 accademica i seguenti servizi: IMD World Competitiveness Yearbook, WCY Online, rapporti sulla competitivit\u00e0 specifici per Paese/regione e workshop sulla competitivit\u00e0.\nCenter for Corporate Sustainability Management (CSM).\nIl CSM \u00e8 l'iniziativa di ricerca e apprendimento di IMD. Il CSM mira a diventare il partner accademico delle societ\u00e0, accompagnandole nel loro viaggio alla ricerca della sostenibilit\u00e0 e aiutandole a radicare le loro strategie di sviluppo sostenibile in diversi modi. Il CSM intende garantire ai suoi membri un vantaggio aziendale duraturo tramite misure strategiche a livello sociale e ambientale.\nIMD Family Business Center.\nDa oltre due decenni, IMD risponde ai bisogni formativi tipici delle aziende familiari di tutto il mondo. Il corso Leading the Family Business rimane un punto di riferimento tra i programmi IMD nell'ambito delle imprese familiari. Singole aziende familiari possono inoltre richiedere programmi personalizzati focalizzati sui bisogni specifici dell'azienda. Il Family Business Center \u00e8 stato creato per sostenere i programmi di formazione di IMD e contribuire alle conoscenze nel campo in oggetto, effettuando ricerche rilevanti e ad hoc nonch\u00e9 pubblicando casi di studio, libri e articoli. Inoltre, grazie all'IMD - LO Global Family Business Award, assegnato una volta all'anno, viene premiata la migliore best practice di un'azienda familiare internazionale.\nThe Evian Group - IMD.\nThe Evian Group - IMD, fondato nel 1995, \u00e8 un'associazione internazionale di leader aziendali, politici e opinionisti impegnati a favorire la diffusione di un'economia di mercato internazionale libera, globale, equa e sostenibile nell'ambito di un sistema multilaterale basato su regole condivise. Promuove la liberalizzazione del commercio per rafforzare la crescita e supportare la globalizzazione. The Evian Group - IMD sostiene che il commercio internazionale e gli investimenti dispongano del potenziale per unire le persone attraverso una comprensione reciproca maggiore e interessi comuni tra Paesi, continenti, culture e generazioni."}
{"id": "2338628", "revid": "4541", "url": "https://it.wikipedia.org/wiki?curid=2338628", "title": "World Competitiveness Yearbook", "text": ""}
{"id": "2338636", "revid": "767487", "url": "https://it.wikipedia.org/wiki?curid=2338636", "title": "Luigi Mentasti", "text": "Carriera.\nCresciuto nelle giovanili della Robur et Fides Varese, in Serie A ha vestito le maglie di Vigevano, Varese, Reggio Calabria, Desio, Forl\u00ec e Livorno."}
{"id": "2338642", "revid": "93436", "url": "https://it.wikipedia.org/wiki?curid=2338642", "title": "Tanagrina", "text": ""}
{"id": "2338643", "revid": "1718925", "url": "https://it.wikipedia.org/wiki?curid=2338643", "title": "4 d.C.", "text": ""}
{"id": "2338644", "revid": "1543377", "url": "https://it.wikipedia.org/wiki?curid=2338644", "title": "FC YPA", "text": "Il FC YPA, \u00e8 una societ\u00e0 polisportiva finlandese di calcio e calcio a 5 con sede a Ylivieska. \nStoria.\nLa societ\u00e0 \u00e8 figlia della defunta Ylivieskan Pallo rimasta attiva sino al 1973, la squadra \u00e8 rinata sotto il nome di YPS ma per problemi di diritti sul nome \u00e8 stata ribattezzata YPa; l'attuale nome \u00e8 in uso dal 1999. Dalla stagione 2008-09 il club \u00e8 impegnato anche nella \"Futsal-liiga\", prima divisione del campionato nazionale di calcio a 5, che disputa con la denominazione Sievi Futsal (dal nome della vicina Sievi che ospita le partite interne)."}
{"id": "2338645", "revid": "338769", "url": "https://it.wikipedia.org/wiki?curid=2338645", "title": "Sievi Futsal", "text": ""}
{"id": "2338647", "revid": "296631", "url": "https://it.wikipedia.org/wiki?curid=2338647", "title": "Rivoluzione digitale", "text": "La rivoluzione digitale \u00e8 il passaggio dalla tecnologia meccanica ed elettronica analogica a quella elettronica digitale che, iniziato nei paesi industrializzati del mondo durante i tardi anni Cinquanta con l'adozione e la proliferazione di computer e memorie digitali, \u00e8 proseguito fino ai giorni nostri in varie fasi storiche, all'interno della cosiddetta terza e quarta rivoluzione industriale.\nSi fa riferimento a questo periodo di cambiamento e di sviluppo tecnologico anche con l'espressione rivoluzione informatica, per indicare gli ampi cambiamenti socio-economici apportati dalle Tecnologie dell'Informazione e della Comunicazione (TIC, o in inglese ICT). Grazie allo sviluppo di dispositivi interattivi, World Wide Web, digitale terrestre e smartphone, si \u00e8 assistito alla proliferazione e alla moltiplicazione dei canali d'accesso all'informazione, che hanno cambiato le modalit\u00e0 in cui avviene l'atto comunicativo.\nCon era digitale o era dell'informazione, si intende dunque la fase storica caratterizzata dall'ampia diffusione che hanno avuto i vari prodotti digitali e tutta quella serie di cambiamenti sociali, economici e politici avvenuti in merito all'avvento della digitalizzazione di gran parte degli accessi all'informazione e che hanno portato all'attuale societ\u00e0 dell'informazione.\nDescrizione.\nLa rivoluzione informatica.\nIl concetto di \"era dell'informazione\" \u00e8 stato discusso per la prima volta in \"Age of Information: An Interdisciplinary Survey of Cybernetics\" da T. C. Helvey nel 1971, mentre quello di \"rivoluzione informatica\" in \"Information Revolution\" da Donald M. Lamberton nel 1974. Sono stati proposti altri termini che si focalizzano su differenti aspetti di queste tendenze sociali.\nLo scienziato britannico John Desmond Brenal, alla fine degli anni Trenta introdusse l'espressione \u00abrivoluzione tecnica e scientifica\u00bb nel suo libro \"The Social Function of Science\" per descrivere il nuovo ruolo che la scienza e la tecnologia stavano venendo ad assumere. Il suo approccio era basato sul concetto che la scienza stava diventando una \"forza produttiva\", quindi un concetto che si innestava in maniera compatibile nella cornice marxista. Dopo alcune controversie, l'espressione fu adottata da autori ed istituzioni di quello che allora era il blocco sovietico. Il loro obiettivo era di mostrare che il socialismo reale era l'ambiente ideale per la rivoluzione tecnico-scientifica, cui ci si riferiva con l'acronimo STR (dall'inglese \"Scientific Technical Revolution\").\nNel 1973, Daniel Bell sfid\u00f2 l'approccio di Brenal con il suo testo \"L'avvento della societ\u00e0 post-industriale\", considerando la societ\u00e0 come tendente a un'economia dei servizi, piuttosto che al successo del socialismo reale applicato nel blocco sovietico. L'approccio di Bell sembra a sua volta essere pieno di incongruenze. Il modello di Colin Clark (usato da Bell) non \u00e8 applicabile alla New economy attuale perch\u00e9 il \"terzo settore\" risulta essere la rimanenza dei primi due. In alcune formulazioni si \u00e8 usciti addirittura dalla tripartizione industriale (agricoltura, industria, servizi) e si \u00e8 parlato per estensione di settore quaternario, quinario, ecc.\nIl termine rivoluzione dovrebbe essere preferito ad altri come \"economia\" o \"societ\u00e0\", per dare l'idea dei colossali cambiamenti sociali operati dalla rivoluzione agricola e dalla rivoluzione industriale. Sulla rivoluzione informatica si appoggia poi lo sviluppo della cosiddetta New economy. La caratteristica principale della cosiddetta New economy \u00e8 l'informazione. L'informazione assieme alla materia ed all'energia fa parte dei blocchi costitutivi dell'universo. L'informazione \u00e8 anche il tema centrale delle nuove scienze, che emergono a partire dal 1940, e principalmente la definizione del campo di indagine della teoria dell'informazione ad opera di Claude E. Shannon e della cibernetica ad opera di Norbert Wiener nel 1948. L'informazione comincia a diventare sempre pi\u00f9 un'attivit\u00e0 economica, giacch\u00e9 industrie ed istituzioni sono coinvolte nella raccolta, elaborazione, produzione, trasmissione e distribuzione dell'informazione. Il lavoro stesso viene diviso tra \u00ablavoro informativo\u00bb e lavoro manuale.\nSi fa dunque avanti l'esigenza di definire un nuovo settore economico, ovvero quello del settore dell'informazione, che avrebbe assorbito attivit\u00e0 della vecchia suddivisione in secondario e terziario. Porat (1976) misur\u00f2 negli Stati Uniti il settore dell'informazione utilizzando un approccio input-output, l'OECD incluse statistiche sul settore dell'informazione nelle relazioni economiche dei suoi stati membri, e Veneris (1984, 1990) esplor\u00f2 gli aspetti teorici, economici e regionali della rivoluzione informatica e sviluppato una dinamica dei sistemi, una simulazione ed un modello computazionale.\nAnalogico e digitale.\nUna grandezza \u00e8 analogica quando essa pu\u00f2 assumere tra un valore e un altro tutti i valori intermedi, almeno per certi intervalli, mentre una grandezza digitale assume solo valori discreti, in cui la differenza minima tra un valore e l'altro non \u00e8 mai inferiore a una determinata quantit\u00e0. Una grandezza digitale \u00e8 facilmente rappresentabile in forma numerica: perci\u00f2, dovendo effettuare dei calcoli, \u00e8 possibile operare agevolmente su di essa con macchine di tipo numerico, quali gli elaboratori elettronici. Attraverso opportuni circuiti elettronici \u00e8 possibile trasformare una grandezza analogica in digitale, sulla quale possiamo pi\u00f9 facilmente operare attraverso un computer, cos\u00ec come, in modo inverso, possiamo avere situazioni in cui grandezze digitali vengono ritrasformate in analogiche per renderle idonee al loro utilizzo.\nLa digitalizzazione \u00e8 la trasformazione di un segnale continuo nel tempo (ad esempio un suono) e/o nello spazio (ad esempio un'immagine) in un segnale discreto, mediante una conversione analogico-digitale. La conversione esegue un campionamento del segnale a intervalli regolari di tempo e/o spazio, producendo un insieme discreto di valori che approssimano il segnale iniziale. Un esempio di questo tipo di trasformazione \u00e8 dato dalla registrazione musicale su CD, che avviene campionando i segnali originali e trasformandoli in segnali numerici. Attraverso un sistema di lettura a laser, i valori digitali \"scritti\" sul disco vengono ritrasformati in un segnale continuo, quindi analogico, percepibile dall'orecchio umano.\nQuanto pi\u00f9 fitti sono i campioni, tanto pi\u00f9 il segnale digitalizzato assomiglier\u00e0 alla forma d'onda originaria. \u00c8 intuitivo comprendere come, a livello teorico, la grandezza digitalizzata sarebbe perfettamente identica a quella in ingresso solo se il numero di campioni fosse infinito.\nCrescita dell'utilizzo delle tecnologie digitali.\nAlla fine degli anni Ottanta, meno dell'1% dell'informazione mondiale tecnologicamente archiviata, era in un formato digitale, mentre lo era in una percentuale del 94% nel 2007. L'anno 2002 \u00e8 considerato il momento in cui l'umanit\u00e0 fu capace di immagazzinare una maggiore quantit\u00e0 di informazione in una forma digitale, piuttosto che analogica (\"l'inizio dell'Era Digitale\").\nSi \u00e8 stimato che la capacit\u00e0 mondiale di immagazzinare informazioni \u00e8 aumentata dal 2,6 (ottimamente compressi) exabytes nel 1986, a circa 5000 exabytes nel 2014 (5 zettabytes).\nPer l'analisi statistica completa delle utenze telefoniche e web, dal 2001 al 2016, clicca qui per scaricare il report (sotto forma di foglio di calcolo) della ITU World Telecommunication.\nCambiamenti delle tecnologie.\nI seguenti elenchi segnalano i cambiamenti cruciali nell'utilizzo delle tecnologie analogiche/digitali.\nAnni 1950\nAnni 1980\nAnni 1990\nAnni 2000\nAnni 2010 (previsione)\nAnni 2020 (previsione)\nL'informatizzazione e l'economia digitale.\nL'informatizzazione \u00e8 l'introduzione e l'applicazione di sistemi e reti informatiche di computer a un certo settore o attivit\u00e0 economica/lavorativa (ad esempio l'informatizzazione della pubblica amministrazione\");\" L'informatizzazione prevede l'automatizzazione delle procedure d'ufficio mediante l'uso di computer e software, in luogo dei vecchi supporti cartacei e delle macchine da scrivere. (ad esempio per l'invio della corrispondenza interna aziendale, oggi praticata tramite e-mail al posto delle vecchie lettere di carta).\nIl fenomeno dell'informatizzazione \u00e8 avvenuto tra gli anni Ottanta (America) e gli anni Novanta (Italia).\nSociet\u00e0 dell'informazione.\nIl termine societ\u00e0 dell'informazione \u00e8 usato da alcuni sociologi per indicare l'attuale societ\u00e0 post-industriale, spesso a seguito della terza rivoluzione industriale. Ci\u00f2 che pi\u00f9 spiccatamente la caratterizza \u00e8 il prevalere di un bene immateriale come l'informazione rispetto all'industria, il settore dell'economia che \u00e8 stato trainante per tutto il XX secolo, e pi\u00f9 in generale dei servizi o terziario. Oggi l'informatica (apparecchi digitali e programmi software) e le telecomunicazioni (le reti telematiche) sono i due pilastri su cui si regge la \"societ\u00e0 dell'informazione\".\n\u00c8 all'interno della societ\u00e0 dell'informazione contemporanea che si fa strada l'idea di \"intelligenza collettiva\" che Pierre L\u00e9vy definisce come \u00abun'intelligenza distribuita ovunque, continuamente valorizzata, coordinata in tempo reale, che porta ad una mobilitazione effettiva delle competenze\u00bb. Nell'attuale mondo del \"capitalismo informazionale\", cos\u00ec definito da Manuel Castells, il contesto globale vede il valore e lo status sociale ed economico sempre pi\u00f9 intrecciati con le capacit\u00e0 di stringere relazioni dinamiche di natura comunicativa ed informazionale. Sono cio\u00e8 legati a beni e prestazioni o che incorporano informazione o che ne sono direttamente costituiti. Informazione, formazione e comunicazione costituiscono oggi il \"geroglifico della merce\", la moneta e nello stesso tempo il simbolo di una societ\u00e0 sempre pi\u00f9 intrecciata con i \"bit informazionali\" e sempre pi\u00f9 mediata da un componente di natura digitale sia esso denaro, informazione finanziaria, economico-commerciale, culturale, mediatica o formativa.\nAspetti della rivoluzione digitale.\nL'invenzione del moderno computer.\nSecoli prima che si verificasse la rivoluzione informatica, esistevano comunque gi\u00e0 dispositivi di calcolo digitali, come l'abaco (inventato dai Sumeri nel 2700-2300 a.C.), la Stepped Reckoner di Leibniz, o la Macchina Analitica di Babbage. I primissimi computer moderni digitali furono lo Z1, realizzato nel 1936 da Konrad Zuse in Germania, e l'ENIAC, realizzato dagli statunitensi John Mauchly e J. Presper Eckert, aiutati da John von Neumann. Tra calcolatori moderni successivi, si citano l'EDVAC e l'UNIVAC.\nIl 16 dicembre 1947, John Bardeen, William B. Shockleye Walter Houser Brattain, lavorando ai Bell Labs, eseguirono l'esperimento che risult\u00f2 nel primo riconoscimento del transistor: il transistor sar\u00e0 annunciato al pubblico nel 1948.\nNel 1971, Ted Hoff, Stanley Mazor, e Federico Faggin svilupparono il microprocessore Intel 4004; conteneva 2300 transistor su un chip di silicio 7x7 mm e poteva elaborare 4 bit a un tasso di 60.000 cicli al secondo. Fu il primo processore general-purpose programmabile ad essere introdotto nel mercato.\nIl personal computer.\nColui che per primo riusc\u00ec a intuire la necessit\u00e0 di sfruttare la potenza di calcolo in eccesso per costruire applicazioni che semplificassero l'interazione uomo/computer fu Alan Kay, allora dipendente del centro di ricerca della Xerox di Palo Alto. Allo scienziato statunitense dobbiamo l'invenzione del primo linguaggio di programmazione orientata agli oggetti (il linguaggio Smalltalk).\nIl settore della computer grafica e delle interfacce \"naturali\" era, tra gli anni Settanta e Ottanta, in ebollizione, e Kay assorb\u00ec idee dalle fonti pi\u00f9 disparate. Segu\u00ec una lezione di Marvin Minsky del MIT sull'intelligenza artificiale e sul modo orribile in cui le scuole stritolavano la creativit\u00e0 dei giovani studenti rinunciando a insegnare loro ad affrontare la complessit\u00e0 con la fantasia. A un convegno dell'Universit\u00e0 dell'Illinois, Kay vide un rudimentale display al neon e a schermo piatto in vetro sottile. Lo associ\u00f2 alle dimostrazioni dell'oN Line System, calcol\u00f2 a spanne l'effetto della legge di Moore e cap\u00ec che i display grafici con finestre, icone, ipertesto e cursore controllato da un mouse si sarebbero potuti incorporare in piccoli computer entro un decennio. Di tali computer, ne descrisse alcuni tratti nella sua tesi di dottorato: prima di ogni cosa, il personal computer doveva essere semplice (\u00abLo si deve poter imparare da soli\u00bb) e non ostile (\u00abLa gentilezza dev'essere una parte integrante\u00bb).\nGrazie alla sua teorizzazione, gli utenti inizieranno a interagire con un computer manipolando graficamente degli oggetti, invece di dover imparare lunghe e complesse sequenze di comandi da impartire con la tastiera. Il lavoro di Kay fu dunque ripreso da Apple per la realizzazione del rivoluzionario (e fallimentare) Lisa, il primo personal computer dotato di GUI (\"Graphical User Interface\"); era il 1984 e proprio in quegli anni, grazie ad aziende come Commodore e Apple nacque il \"computer per le masse, non per le classi\", come amava sentenziare Jack Tramiel, fondatore di Commodore e inventore di quello che ancora oggi \u00e8 considerato il computer pi\u00f9 venduto della storia: il Commodore 64.\nPrima dei personal computer, alcuni produttori, tra cui l'italiana Olivetti, avevano realizzato dei sistemi dedicati di videoscrittura: un computer centrale gestiva pi\u00f9 postazioni di lavoro, in ognuna delle quali una dattilografa componeva il testo (che vedeva su un piccolo schermo), e che prima di essere mandato in stampa poteva essere corretto elettronicamente, grazie ad alcune funzioni elementari di gestione del testo. In seguito furono realizzate macchine singole per videoscrittura, vie di mezzo tra i grandi sistemi centralizzati e la macchina per scrivere: la loro struttura era, in realt\u00e0, molto simile a quella di un PC, ma potevano eseguire solo il software di scrittura precaricato.\nL'arrivo dei personal computer port\u00f2 su ogni scrivania una potenza di calcolo che oggi pu\u00f2 far sorridere, ma che allora sembrava straordinaria. Una delle prime applicazioni fu proprio il tentativo di creare un sistema per l'elaborazione di testi (in inglese \"word processing\") che superasse definitivamente i limiti della macchina per scrivere: la produzione di copie e la gestione degli errori di battitura.\nLa diffusione dei personal computer e soprattutto dei meno costosi home computer port\u00f2 anche all'introduzione massiccia dei computer nelle case, come un nuovo strumento di potenziale interesse per tutta la famiglia. Il fenomeno ebbe inizio soprattutto negli Stati Uniti, dove il numero stimato di computer domestici sal\u00ec dai 5000 del 1978 ai 5 milioni del 1982.\nI supporti di memorizzazione.\nI primi mezzi veramente semplici da utilizzare per l'immagazzinamento e il trasferimento dei dati furono i floppy disk da 8 pollici, costosissimi e in grado di memorizzare al massimo 128Kb di dati, poi sostituiti dai floppy da 5 pollici (360Kb) e infine dal floppy disk da 3,5 pollici, in grado di memorizzare fino a 1.4 megabyte di dati. Il pi\u00f9 importante mezzo di archiviazione fisica \u00e8 per\u00f2 l'hard disk, introdotto nel personal computer agli inizi degli anni Ottanta. \nSempre nell'ambito dell'archiviazione fisica, le memorie ottiche sono di due tipi: analogiche, come i videodischi e digitali come il CD-ROM. La differenza consiste nel modo di registrazione dei dati, di tipo analogico nel primo caso e di tipo digitale nel secondo, anche se ambedue sono basate su un sistema di memorizzazione e di lettura che utilizza la tecnologia \"laser\". Nel videodisco la registrazione \u00e8 attuata lungo una pista a spirale che viene letta da un raggio laser su una superficie riflettente piana. Il videodisco \u00e8 nato agli inizi del 1970 presso i laboratori della Philips ed \u00e8 stato diffuso commercialmente nel 1978. Il primo \"Compact Disc\" (alias CD) apparso sul mercato \u00e8 stato il CD Audio, proposto sempre dalla Philips e dalla Sony.\nL'aumentata capacit\u00e0 di \"storage\" comport\u00f2 la lenta e inesorabile fine degli archivi cartacei. Milioni di dati e transazioni iniziarono a essere memorizzate in dispositivi di massa non pi\u00f9 grandi di un libro. I CD non furono pi\u00f9 soltanto ottimi media adatti ad ascoltare musica di qualit\u00e0 superiore, ma anche mezzi economici grazie ai quali registrare audio di buona qualit\u00e0 a costi bassissimi. Le audiocassette lentamente sparirono dal mercato, i giovani artisti cominciarono a sfruttare in modo sempre pi\u00f9 massiccio i computer, sia per la produzione delle loro opere, sia per la diffusione delle stesse, attraverso CD Audio che potevano essere riprodotti in gran numero e in poco tempo.\nNei primi cinque anni del XXI secolo una nuova tipologia di memoria di massa, il DVD, acronimo di \"Digital Versatile Disc\" o \"Digital Video Disc\", ha preso il sopravvento da una parte sul CD-ROM tradizionale e dall'altra sulla videocassetta VHS. Il DVD \u00e8 una particolare tipologia di disco ottico digitale, in grado di memorizzare una quantit\u00e0 di informazioni notevolmente superiore a quella del CD-ROM.\nLe chiavette USB (introdotte nel 2000), dette anche comunemente pennette, e le schede di memoria estraibili \u2013 le stesse utilizzate nelle macchine fotografiche digitali \u2013 si basano sullo stesso principio: si tratta in entrambi i casi di memorie Flash, molto simili alle memorie interne del personal computer. Si collegano al PC tramite il connettore USB. Questi dispositivi non richiedono un alimentatore, perch\u00e9 prendono la poca corrente che serve al loro funzionamento direttamente dal computer, sempre attraverso la connessione USB.\nIl Blu-ray o Blu-ray Disc (sigla ufficiale BD) \u00e8 un supporto di memoria di tipo ottico. \u00c8 stato progettato per soppiantare il DVD, in quanto, a differenza di quest'ultimo, \u00e8 in grado di memorizzare contenuti in Full HD (1080p) e Ultra HD (2160p). Il formato BD fu sviluppato dalla Blu-ray Disc Association. Sony svel\u00f2 i primi prototipi di tale formato nell'ottobre del 2000, e il primo prototipo di lettore fu rilasciato nell'aprile del 2003 in Giappone. In seguito, esso continu\u00f2 ad essere sviluppato fino al proprio rilascio ufficiale nel giugno del 2006.\nLa multimedialit\u00e0.\nNegli anni Ottanta del XX secolo lo scenario dell\u2019industria informatica \u00e8 stato dominato dalla diffusione dei personal computer; negli anni Novanta si \u00e8 avuto un fenomeno analogo per la diffusione dei sistemi multimediali, che si \u00e8 ulteriormente accentuato nei primi anni del nostro secolo con lo sviluppo congiunto delle telecomunicazioni, particolarmente nel campo della telefonia e della videotelefonia cellulare.\nIl concetto di multimedialit\u00e0 si basa sulla possibilit\u00e0 d'accedere, attraverso l'elaboratore elettronico, a una variet\u00e0 di media. I sistemi multimediali sono prodotti tecnologici, centrati sul computer, che consentono tale accesso. Essi rendono possibile il pensiero creativo, la soluzione di problemi e lo sviluppo di attivit\u00e0 lavorative e ricreative attraverso collegamenti in rete di individui e gruppi. Un sistema multimediale opera su testi, grafica, animazione e audio, utilizzando software interattivo. Il prefisso \"multi\" si riferisce alle numerose forme, proprie del computer, in cui l\u2019utente pu\u00f2 effettuare la propria esperienza. Il termine indica la tendenza a un utilizzo coordinato di tutti i sensi di percezione della persona (\"sensory computing\") e a un impiego di molteplici facolt\u00e0 umane; vista, udito e tatto sono correntemente utilizzati.\nSono stati presentati sistemi che interagiscono con la gestualit\u00e0 delle persone e, in esposizioni e musei di tecnologie avanzate, per esempio alla Cit\u00e9 des Sciences et de l\u2019Industrie di Parigi, sono comparsi, dal 1986, persino computer olfattivi.\nIl concetto di ipermedialit\u00e0 \u00e8 uno sviluppo dell\u2019idea di ipertestualit\u00e0 che, concepita negli anni Quaranta del secolo scorso, fu introdotta nel 1960 da T. Nelson per indicare la possibilit\u00e0 di costruire e utilizzare in modo non-lineare e associativo parti di testi, nelle loro diverse modalit\u00e0 di presentazione come libri, appunti, note. Il prefisso \"iper\" sottolinea l\u2019aspetto qualitativo, rappresentato dal superamento della struttura sequenziale della fruizione d\u2019informazioni e non quello quantitativo, rappresentato dal volume e dalla eterogeneit\u00e0 degli archivi. Pertanto, un sistema informatico multimediale non necessariamente \u00e8 ipermediale, anche se i due termini sono spesso usati come sinonimi.\nUn sistema ipermediale opera su documenti multimediali, cio\u00e8 insiemi di dati, significativi per l\u2019utente, rappresentati su media diversi e fruibili da uno stesso dispositivo. Per esempio, un documento pu\u00f2 essere un intervento formativo composto da una parte descrittiva testuale, da una parte illustrativa costituita da immagini e sequenze video e da una parte sonora. L\u2019intervento pu\u00f2, nella sua interezza, essere fruito dall'utente tramite computer mentre, in origine, venivano usate modalit\u00e0 diverse, come la lezione in aula, il software didattico su computer, i filmati su televisore e videoregistratore o lettore di DVD.\nUn esempio di sistema ipermediale \u00e8 proprio Wikipedia.\nConvergenza al digitale.\nLa rivoluzione digitale o l'era del computer ha come punto di partenza il computer che non \u00e8 solo principalmente uno strumento per rappresentare in forma statica i dati, ma diventa uno strumento potentissimo per lavorare sull'informazione. La convergenza al digitale (trasformazione dell'informazione in formato digitale) \u00e8 il fulcro della rivoluzione digitale con cui le informazioni di tipo diverso vengono scritte attraverso lo stesso linguaggio di base (il linguaggio dei bit) e gestite attraverso lo stesso strumento (il computer).\nLa convergenza al digitale (intesa come il progressivo trasferimento verso il formato digitale di tipologie diverse di informazione tradizionalmente collegate a media diversi) rende possibile una integrazione strettissima e totalmente inedita fra codici e linguaggi estremamente lontani tra loro. Questo processo non \u00e8 da considerare come il frutto automatico di un mero progresso tecnologico; dal momento che esso coinvolge direttamente i modi di rappresentare, scambiare e organizzare l'informazione, la rivoluzione digitale non va intesa come una semplice riformulazione in un linguaggio nuovo di una realt\u00e0 preesistente: ha forme nuove rese possibili dalla tecnologia, ma \u00e8 frutto di scelte che trascendono la teoria del determinismo tecnologico.\nConsole per videogiochi.\nUna \"console\" \u00e8 un apparecchio elettronico di tipo special-purpose concepito esclusivamente o primariamente per giocare con i videogiochi. Numerose sono le industrie e le aziende che hanno prodotto e realizzato console di ogni tipo. Cos\u00ec come avviene nel mondo dei personal computer, anche il mercato delle \"console\" presenta una classificazione con la quale si categorizzano i diversi tipi di dispositivi. Le console infatti vengono distinte in \"portatili\" e \"da tavolo\" (o \"fisse\"). Le \"console\" portatili (come il Game Boy, Nintendo DS o PlayStation Portable) sono dispositivi palmari di piccole dimensioni dotati di schermo a cristalli liquidi (monocromatico o a colori, come nei dispositivi pi\u00f9 moderni), lettore di cartucce elettroniche o dischi ottici, nelle quali si trova memorizzato il programma, e alimentazione a batterie.\nLe console \"da tavolo\" sono costituite da maggiori dimensioni, circuiteria pi\u00f9 complessa (simile a quella dei moderni personal computer), presenza di connettori dove collegare periferiche come gamepad o altro, un cavo per l'alimentazione e uno per la connessione a uno schermo televisivo. Questi dispositivi si distinguono dai normali personal computer per la loro ridotta espandibilit\u00e0, per la disponibilit\u00e0 quasi nulla di applicazioni non dedicate all'intrattenimento e per la facilit\u00e0 di utilizzo.\nSono generalmente composti da una base centrale, di dimensioni ridotte (all'incirca le dimensioni di una rivista cartacea mensile), contenente l'elettronica della console e i connettori di collegamento a:\nFotografia digitale.\nNegli ultimi anni Novanta, lo sviluppo dell'elettronica e dei dispositivi a stato solido, ma soprattutto la diffusione di massa dei personal computer multimediali, hanno portato al lancio della fotografia digitale come prodotto di grande diffusione. La prospettiva, presentata da tutte le case produttrici di apparecchi fotografici e di materiale sensibile, \u00e8 quella del superamento della parte chimica della fotografia e cio\u00e8 dell'eliminazione di tutto il processo basato sulla sensibilizzazione a opera della luce dei sal\u00ec d'argento contenuti nell'emulsione stesa sulla pellicola e sulla carta fotografica.\nGli apparecchi fotografici digitali utilizzano al posto dell'emulsione sensibile spalmata sulla pellicola fotografica un dispositivo ad accoppiamento di carica derivato dall'esperienza nel campo dell\u2019immagine astronomica e degli apparecchi da ripresa televisiva (videocamere a CCD), prima professionali e poi anche amatoriali.\nIl chip a stato solido che costituisce il cuore dei CCD dapprima analizza l\u2019intensit\u00e0 luminosa e le caratteristiche di colore di ciascun elemento dell'immagine (pixel) che si forma sul CCD. Questi dati vengono poi trasformati in impulsi elettrici che vengono registrati su un supporto magnetico standardizzato dell\u2019apparecchio fotografico digitale. I dati relativi a ciascuna fotografia elettronica digitale possono essere quindi trasferiti a un computer sia attraverso una connessione diretta sia attraverso l\u2019asportazione della memoria in cui sono custoditi e la lettura con un apposito lettore connesso al computer. In questo modo ciascuna foto pu\u00f2 essere osservata sul monitor del computer oppure pu\u00f2 essere stampata con un\u2019apposita stampante su supporto cartaceo. Un punto di forza della fotografia digitale sta nella possibilit\u00e0 di elaborazione digitale dell\u2019immagine che sfrutta la grande potenza dei personal computer e l'estrema sofisticazione dei programmi di elaborazione digitale delle immagini. Queste stesse potenzialit\u00e0 vengono applicate anche alle foto tradizionali su carta fotografica, che possono essere trasformate in segnali digitali tramite scanner anche di costo contenuto. In questo modo possono essere elaborate a piacere con l'utilizzo di effetti e di trucchi fotografici o anche con la semplice eliminazione di dominanti cromatiche di disturbo dovute a una cattiva qualit\u00e0 della ripresa.\nInternet.\nL'idea di trasmettere dati in forma digitale tra due computer posti a enormi distanze fra loro nacque molto prima di internet. Nel 1968 il progetto della prima rete era pronto, e l'anno dopo fu assegnata alla societ\u00e0 BEN la commessa per la realizzazione del primo nucleo. La rete era formata da quattro piccoli \u2013 per l'epoca \u2013 computer chiamati IMPs (Interface Message Processors), che fungevano da gateway per la connessione delle risorse locali. Per comunicare tra loro, gli IMPs utilizzavano linee telefoniche dedicate, mentre la connessione con i computer principali era realizzata tramite interfacce seriali progettate appositamente.\nAll'inizio, erano connesse alla rete solo quattro universit\u00e0: due sedi dell'Universit\u00e0 della California, Stanford e l'Universit\u00e0 dello Utah. Dopo un certo numero di tentativi, fallimentari o quasi, alla fine del 1969 tutti i nodi erano connessi in permanenza. Da questo momento, ARPANET inizi\u00f2 a estendersi, dapprima lentamente, poi con ritmo sempre pi\u00f9 rapido: nel 1973 erano connessi 40 nodi, cresciuti a 213 nel 1981, con una nuova connessione mediamente ogni venti giorni. Poi nacque Internet, ma per molti anni il sistema di comunicazione digitale pi\u00f9 diffuso furono le BBS e il network Fidonet, che in Italia fu al centro del primo caso di azione legale a tutela del copyright, con metodi che gi\u00e0 allora, alla conclusione delle indagini, si rivelarono inconsulti ed esagerati, colpendo persone che con la pirateria informatica avevano ben poco a che fare.\nA quell'epoca per comunicare si utilizzavano modem, spesso di grosse dimensioni, la cui velocit\u00e0 di trasmissione variava dai 2400 baud dei primi modelli ai 9600 dei prodotti pi\u00f9 veloci. Solo nel 1996 internet divenne un successo mondiale, ma era molto diverso dall'internet che attualmente conosciamo. Le connessioni avvenivano ancora su linee analogiche, ogni minuto di connessione aveva un costo, la maggior parte dei siti internet erano composti da solo testo e la stragrande maggioranza degli individui utilizzava internet solamente per scaricare la posta elettronica. La rivoluzione avvenne con la fibra ottica e, in Italia soprattutto, con le connessioni ADSL; la potenza di banda crebbe a dismisura e questo cambi\u00f2 radicalmente internet. Il successo dell'ADSL in Italia \u00e8 testimoniato dal fatto che dei 10 milioni di utenti Internet in banda stretta del 2001, ben 4 milioni erano passati nel 2004 alla banda larga ADSL; restavano ancora limitati gli utenti in fibra ottica. Contemporaneamente, la velocit\u00e0 dell'ADSL \u00e8 salita mediamente da 256 kilobit/s (2001) a 1 megabit/s (2005).\nStrettamente legato alla crescita di Internet \u00e8 lo sviluppo dei portali, siti utilizzati da un gran numero di utenti come punto di accesso alla rete delle reti e punto di partenza per raggiungere eventualmente altri siti. Si tratta di ricchi contenitori di informazioni online, che offrono agli utenti servizi di orientamento, di guida cio\u00e8 ad altri siti potenzialmente interessanti (veri e propri \"consigli di navigazione\"), notiziari personalizzati, servizi di commercio elettronico e di ricerca di informazioni in Internet. Molti portali hanno concluso accordi con motori di ricerca gi\u00e0 consolidati, altri sono nati come tali. Si possono distinguere i portali \"orizzontali\", che offrono servizi a un pubblico generico, indifferenziato (come Google, Yahoo, Altavista, Excite e in generale tutti i motori di ricerca), da quelli \"verticali\", focalizzati su un determinato argomento (medicina, finanza, sport, ecc...) e indirizzati a un pubblico specifico, spesso costituito da operatori del settore (medici, agenti finanziari, ecc...). Entrambe le tipologie tendono a personalizzarsi, offrendo all'utente servizi ad hoc e filtrando le informazioni di suo interesse.\nL'e-commerce.\nLa pi\u00f9 promettente delle attivit\u00e0 associate a Internet \u00e8 il commercio elettronico, o \"e-commerce\", cio\u00e8 l'attivit\u00e0 commerciale effettuata mediante tecnologie informatiche. Il commercio elettronico \u00e8 infatti qualsiasi tipo di transazione finalizzata alla vendita di un prodotto o di un servizio in cui gli attori interagiscono elettronicamente tramite il World Wide Web anzich\u00e9 attraverso contatti fisici. Si tratta di una modalit\u00e0 di attivazione delle relazioni di scambio tra offerta e domanda resa possibile dall'evoluzione della tecnologia (Internet, Intranet, personal computer, modem, televisione digitale, ecc...), della cultura (alfabetizzazione informatica, disponibilit\u00e0 a effettuare acquisti e vendite a distanza rinunciando a contatti fisici o limitando questi ultimi, abitudine a utilizzare strumenti di pagamento elettronici quali carte di credito, ecc...), della legislazione (direttive comunitarie in materia di vendite fuori dei locali commerciali anche telematiche, incentivi fiscali alle imprese che attivano formule di commercio elettronico), nonch\u00e9 dei sistemi che tutelano la sicurezza delle transazioni.\nIn relazione alla natura dei soggetti coinvolti si distinguono solitamente due tipi di commercio elettronico: \"business-to-business\" (B2B), quando sono coinvolte imprese sia come venditori sia come compratori, e \"business-to-consumer\" (B2C), quando l'interazione avviene tra imprese e consumatori. In particolare, B2B comprende le relazioni che un'impresa intrattiene con i propri fornitori per attivit\u00e0 di approvvigionamento, di pianificazione e monitoraggio della produzione, o di ausilio nelle attivit\u00e0 di sviluppo del prodotto, oppure con imprese clienti che rifornisce. Il volume del commercio B2B \u00e8 molto pi\u00f9 elevato di quello B2C a causa della maggior standardizzazione delle transazioni e della maggiore diffusione delle tecnologie di e-commerce.\nNella definizione corrente di commercio elettronico sono comprese scelte imprenditoriali molto diverse. Alcune imprese operano esclusivamente online (\"pure click\"); altre, e sono la maggioranza, sono ibride (\"click-and-mortar\"), ossia integrano la loro attivit\u00e0 tradizionale con un canale elettronico oppure si limitano a gestire siti istituzionali. Negli Stati Uniti nel 2007 le vendite al dettaglio su Internet ammontavano soltanto al 3,2% del totale (126 miliardi di dollari in cifra assoluta); un successo maggiore \u00e8 stato ottenuto dall'e-commerce in settori quali i computer e le apparecchiature elettroniche, gli articoli sportivi, l'hobbistica, i libri, i CD e DVD, i biglietti di viaggio. In Italia, nel 2009, secondo un'indagine campionaria dell'ISTAT, i beni e servizi pi\u00f9 acquistati via web erano: biglietti ferroviari, aerei, ecc...; pernottamenti per vacanze; libri, riviste e materiale per la formazione a distanza; abiti e articoli sportivi; film e musica; attrezzature elettroniche; biglietti per spettacoli; software per computer, computer, servizi di telecomunicazione; articoli per la casa, ecc... Il vantaggio dell'acquisto diretto in questi casi dipende dall'alto costo di ricerca offline per beni che non sono largamente disponibili in tutti i negozi al dettaglio e che consentono una valutazione qualitativa anche in assenza di un contatto fisico (bassi costi di ricerca online).\nFra le maggiori aziende di commercio elettronico al mondo:\nYouTube e i social network.\nYouTube \u00e8 una societ\u00e0 informatica fondata nel 2005 e dalla fine del 2006 di propriet\u00e0 della Google Inc. Il suo sito internet \u00e8 il principale strumento di condivisione di filmati della rete: ogni utente pu\u00f2 mettere online, senza controllo preventivo da parte del sito, i propri filmati e visionare quelli inseriti dagli altri. Il sito \u00e8 stato spesso al centro di contestazioni, in particolare legate all'inserimento di filmati coperti da diritto d'autore o per la violazione della privacy.\nIl termine \"social network\" (in italiano \"rete sociale\") \u00e8 diventato di uso corrente nel campo dell'informazione e della comunicazione per indicare una rete sociale nella quale i nodi sono rappresentati da attori (individui o organizzazioni) e le interconnessioni derivano da legami di varia natura (familiari, territoriali, di interesse, ecc...). Alle connessioni per le quali la componente della prossimit\u00e0 spaziale rappresentava tradizionalmente un elemento assolutamente centrale \u2013 le prime analisi scientifiche sui social network muovevano proprio da studi sul campo \u2013 la sempre maggiore diffusione di Internet e di terminali personali ha sovrapposto nuovi e pervasivi canali di connessione che si dipanano nel cyberspazio, grazie a servizi specializzati nella gestione e l'ampliamento delle reti sociali. Per questo, la locuzione social network finisce per essere comunemente utilizzata sia per identificare le reti sociali vere e proprie, relative a determinate persone o organizzazioni, sia per quelle strutture di servizio (portali, spazi web, piattaforme online) che offrono la possibilit\u00e0 di condividere informazioni con altri utenti (pi\u00f9 propriamente denominate \"social networking services\", o \"social media\").\nDa Sixdegrees, primo servizio di questo genere in grado di raggiungere una discreta diffusione \u2013 nato nel 1997 ed echeggiante anche nel nome la teoria in base alla quale ciascuna persona pu\u00f2 essere collegata a tutti gli altri abitanti del mondo attraverso non pi\u00f9 di cinque altre persone \u2013 una serie di altri servizi (come Friendster e MySpace) hanno sviluppato il concetto di social network, traslato nello spazio web. L\u2019avvento del cosiddetto web 2.0 ha successivamente aperto nuove potenzialit\u00e0, consentendo un apporto degli utenti decisamente maggiore e dando la possibilit\u00e0 di realizzare pagine web dinamiche, altamente personalizzabili con contenuti specifici, differenziati in base al fruitore.\nUn ulteriore salto tecnologico si \u00e8 registrato con l\u2019ampia diffusione di terminali personali connessi al web (smartphone, tablet, ecc.). La continua ascesa di servizi come Facebook (lanciato nel 2004), Twitter, Foursquare (basato sulla condivisione di informazioni rispetto a luoghi specifici) e la successiva entrata in questo campo di attivit\u00e0 del gigante Google (con Google+) hanno rivoluzionato per pi\u00f9 aspetti il mondo della rete. Se nella fase precedente i siti pi\u00f9 visitati (fatta eccezione per quelli dei motori di ricerca) erano i portali, spazi web che fornivano o riorganizzavano informazioni attraverso costosi e complessi processi redazionali, in quella che \u00e8 stata definita l\u2019epoca dei social network gli spazi web pi\u00f9 frequentati sono divenuti delle \"infrastrutture\" che veicolano informazioni provenienti dagli stessi utenti.\nFrequenti sono i casi in cui i media tradizionali hanno dovuto far ricorso ai social network in qualit\u00e0 di fonte primaria, ribaltando cos\u00ec la tradizionale logica di gestione topdown dei contenuti informativi. Anche la societ\u00e0 contemporanea viene fortemente influenzata dalla sovrapposizione tra reti sociali personali e infrastrutture web: un momento importante in tal senso \u00e8 considerata l\u2019elezione di Barack Obama alla presidenza degli Stati Uniti (2008), il quale in campagna elettorale aveva fatto ampiamente ricorso ai social media.\nIl fenomeno dei social network evidenzia anche ulteriori aspetti innovativi nel campo del marketing, tanto per le societ\u00e0 che lo utilizzano a questo scopo, quanto per il fatto che gli stessi social network ottengono una pubblicit\u00e0 gratuita a spese degli utilizzatori. Si pensi per esempio alle corporation o alle istituzioni che pubblicano messaggi promozionali nei quali compare \"seguiteci su\" un determinato social network (con relativo logo), con un effetto di rafforzamento cumulativo del servizio e della sua posizione nel mercato, che diviene difficilmente contendibile.\nPrevalentemente per fattori culturali (il pi\u00f9 notevole dei quali \u00e8 quello linguistico), la diffusione dei sistemi di social networking pu\u00f2 variare in base alla posizione geografica considerata. Se nel corso del 2011 il pi\u00f9 diffuso al mondo era Facebook, con una stima di oltre 640 milioni di utenti registrati, il popolare servizio non deteneva per\u00f2 il primato in Brasile (dove prevaleva Orkut), in Russia (Vkontakte), in Giappone (Mixi) o in Cina (Qzone). Con una vertiginosa crescita nell'anno successivo, Facebook si accredita nell'ottobre del 2012 il superamento del miliardo di utenti a livello mondiale.\nAi social network viene attribuito un notevole potenziale commerciale sia perch\u00e9 \u2013 per la loro stessa logica di funzionamento \u2013 gli utenti che li utilizzano riversano in essi una miniera di informazioni personali, favorendo il targeting pubblicitario, sia perch\u00e9 le informazioni commerciali hanno la possibilit\u00e0 di essere veicolate mediante reti gi\u00e0 esistenti di relazioni interpersonali e di fiducia. I social network possono influire grandemente sulle relazioni sociali e sull'evoluzione del linguaggio, sia per limiti tecnici che talvolta impongono (come il numero massimo di caratteri in un post) sia perch\u00e9 introducono nuove forme di comunicazione dirette e rapide (per es. il \"mi piace\", l\u2019icona con il pollice alzato che testimonia l\u2019apprezzamento di un post).\nIl cloud computing.\nDi recente sviluppo \u00e8 il cloud computing (letteralmente, \"elaborazione a nuvola\"), cio\u00e8 la tecnologia che permette di utilizzare come se fossero risorse locali risorse informatiche software e hardware disponibili online, offerte come servizi da reti di server remoti (\"clouds\" o nuvole; \"remoto\" vuol dire \"a distanza\") accessibili attraverso Internet. Il computer dell'utente diventa un'interfaccia per accedere a contenuti e servizi condivisi in rete, senza pi\u00f9 la necessit\u00e0 di avere una memoria (disco fisso), programmi applicativi e un sistema operativo; il cliente non compra pi\u00f9 il prodotto software, ma il servizio (\"software as a service\"); inoltre pu\u00f2 acquistarlo secondo le modalit\u00e0 e i volumi che gli interessano, con sostanziale guadagno di efficienza nella transazione. Il cloud computing si presta a essere usato non solo da personal computer ma anche da netbook, tablet e smartphone ed esercita una forte influenza su settori tradizionali, quali la musica, l'editoria, il cinema e la distribuzione. Si possono distinguere tre tipologie fondamentali di cloud computing:\nI sistemi di cloud computing suscitano critiche sul fronte della continuit\u00e0 del servizio (dipendenza dalla rete) e della sicurezza e riservatezza, poich\u00e9 tutti i dati personali sono memorizzati su sistemi remoti.\nImpatto culturale.\nIl lavoro \u00e8 a rischio?\nSi riporta una raccolta di articoli in cui \u00e8 trattato il problema maggiore, conseguente all'automazione delle attivit\u00e0 umane, ovvero la possibilit\u00e0 che molti lavori scompaiano a causa di una sostituzione delle persone con automi e intelligenze artificiali.\nConseguenze sociali e psicologiche.\nUno studio fatto nella Silicon Valley lancia l'allarme: i gadget tecnologici invadenti e male utilizzati ci si ritorcono contro. Invece di aumentarla, ormai diminuiscono la nostra efficienza. Le aziende sono le prime a dover correre ai ripari. Perch\u00e9 la \"sindrome compulsiva\" che sposta la nostra attenzione \"altrove\", catturata dal cellulare o da Internet, ha costi immensi. Lo studio compiuto dalla societ\u00e0 di software Harmon.ie e dall'istituto demoscopico uSamp, con sede a Milpitas in California, cerca di quantificare il danno economico: in media sono 10.800 dollari di perdite all'anno per ogni dipendente. \u00c8 il valore del lavoro non fatto, o fatto cos\u00ec male da essere inutile o controproducente, perch\u00e9 interrotto da troppe sollecitazioni esterne. Oltre la met\u00e0 degli americani durante il lavoro spreca almeno un'ora al giorno per le interruzioni. Mentre un tempo a ridurre la produttivit\u00e0 erano le telefonate a casa o il gossip davanti alla macchinetta del caff\u00e8, ora il 60% del tempo perso \u00e8 causato da lettura di sms, email, Internet. Il vecchio gossip resiste, naturalmente, ma ha trovato nuovi e poderosi canali di comunicazione su Facebook, Twitter, Linkedin.\nUna prima scoperta di uno studio condotto da Danah Boyd \u00e8 questa: i teenager di oggi \u00abdevono\u00bb socializzare usando Facebook, per mancanza di altri spazi di ritrovo con i loro coetanei. \u00abMolti adolescenti,\u00bb scrive la ricercatrice, \u00abhanno meno libert\u00e0 di muoversi, meno tempo libero e pi\u00f9 regole\u00bb rispetto ai loro genitori o nonni. La pressione scolastica \u00e8 aumentata. Non si usa pi\u00f9 passare ore di tempo libero a spasso con gli amici dopo la scuola, (anche per ragioni di insicurezza, o presunta tale, si scopre che almeno in America gli adolescenti oggi passano meno tempo a zonzo per la strada rispetto a quel che facevano i loro genitori). \u00abFacebook, Twitter, le foto con l'instant messaging sostituiscono quello che era il \"cinema drive in\" negli anni Cinquanta e lo \"shopping mail\" negli anni Ottanta. Ogni generazione di adolescenti ha uno spazio differente che decide come lo spazio \"cool\"\u00bb. Oggi lo spazio \"cool\" per frequentare gli amici si chiama Facebook, Twitter, Instagram; \u00abGli adulti non lo capiscono perch\u00e9 interpretano questi fenomeni deformandoli alla luce delle proprie ossessioni, fobie, nostalgie e ricostruzioni distorte del passato. \u00c8 un luogo comune dire che gli adolescenti sottovalutano i pericoli per la loro riservatezza, si \"denudano\" (talvolta in senso letterale) su Facebook senza valutarne le conseguenze\u00bb. Migliaia di interviste della Boyd rivelano l'equivoco profondo. I teenager sono preoccupati della loro privacy, eccome. Per\u00f2 hanno una gerarchia di timori ben diversa da quella dei genitori. Quasi nessuno teme di essere \"spiato dal governo\", n\u00e9 si spaventa che Google o Facebook saccheggino le sue conversazioni a scopi commerciali, di pubblicit\u00e0 e marketing.\nSecondo il sociologo Zygmunt Bauman, la rivoluzione digitale ha contribuito a rendere pi\u00f9 fragili i legami affettivi. In \"Amore Liquido\" (2003), sostiene che il networking \u00abpromette una navigazione sicura (o quanto meno non letale) tra gli scogli della solitudine e dell'impegno, tra il flagello dell'esclusivo e la morsa d'acciaio di vincoli troppo stretti, tra un irreparabile distacco e un irrevocabile coinvolgimento\u00bb. La chat \u00e8 fine a se stessa, \u00abil senso di appartenenza sta nel parlare, non in ci\u00f2 di cui si parla\u00bb. Scopo del parlare e dell'inviare messaggi non \u00e8 pi\u00f9 quello di sottoporre la parte recondita dell'animo all'esame e all'approvazione del partner: la \"circolazione\" di messaggi \"\u00e8 il messaggio\", non importa il contenuto. L'avvento della \"prossimit\u00e0 virtuale\" rende le connessioni umane al contempo pi\u00f9 frequenti e pi\u00f9 superficiali, pi\u00f9 intense e pi\u00f9 brevi. Le connessioni tendono a essere troppo superficiali e brevi per condensarsi in legami. Incentrate sull'attivit\u00e0 in corso, esse sono protette dal pericolo di tracimare e coinvolgere i partner in qualcosa che va al di l\u00e0 del tempo necessario a comporre e leggere un messaggio e dell'argomento in esso contenuto \u2013 contrariamente a ci\u00f2 che fanno le relazioni umane, notoriamente diffuse e voraci. Sembra che la conseguenza pi\u00f9 feconda della prossimit\u00e0 virtuale sia la separazione tra comunicazione e relazione.\nQuanta pi\u00f9 attenzione umana e sforzo di apprendimento \u00e8 assorbito dal genere virtuale di prossimit\u00e0, tanto meno tempo si dedica all'acquisizione ed esercizio di doti che l'altro genere di prossimit\u00e0, quello non virtuale, richiede. Tali doti cadono in disuso \u2013 vengono dimenticate o mai imparate, disprezzate oppure sfruttate, se proprio non se ne pu\u00f2 fare a meno, a denti stretti. Il loro sviluppo, se richiesto, pu\u00f2 implicare uno sforzo immane e forse addirittura insormontabile. E tutto ci\u00f2 non fa che accrescere ancor pi\u00f9 le attrattive della prossimit\u00e0 virtuale. Una volta iniziato, il passaggio dalla prossimit\u00e0 non virtuale a quella virtuale acquista un moto proprio. Per i cuori solitari di oggi, discoteche e bar per single sono ricordi del passato. Non hanno sviluppato abbastanza (n\u00e9 temono di non averlo fatto) le doti di socialit\u00e0 necessarie a fare amicizia in tali luoghi. Inoltre, frequentarsi su Internet presenta vantaggi che gli appuntamenti \"ad personam\" non possono offrire: in questi ultimi, una volta rotto, il ghiaccio pu\u00f2 restare rotto oppure sciogliersi una volta per tutte, ma con gli appuntamenti in rete \u00e8 tutta un'altra cosa. Gli utenti dei siti di appuntamenti online possono frequentarsi \"in tutta sicurezza\", certi del fatto che possono sempre tornare sul mercato per un altro giro di shopping sentimentale.\nReazione dell'economia tradizionale.\nOgni grande invenzione, ogni grande cambiamento, comporta la fine di qualche mestiere o di interi comparti economici. La rivoluzione digitale, forse pi\u00f9 di qualsiasi altro cambiamento epocale, ha avuto effetti devastanti sull'economia tradizionale, anche se il risultato di tali sconvolgimenti non \u00e8 ancora del tutto evidente. Finch\u00e9 a sparire sono stati piccoli mestieri come quelli del dattilografo o dello stenografo, oppure servizi ormai desueti come il telegramma, la reazione \u00e8 stata blanda, ma quando il cambiamento introdotto dalla rivoluzione digitale ha iniziato a intaccare gli interessi delle grandi aziende allora la reazione \u00e8 diventata molto pi\u00f9 evidente.\nLa prima grande vittima della rivoluzione digitale \u00e8 stata l'industria discografica. Le aziende discografiche hanno, fin dall'inizio, reagito furiosamente e ciecamente contro le nuove tecnologie digitali atte alla diffusione dei contenuti. I presidenti di grandi colossi come Sony, Emi, Warner, invece di cogliere il cambiamento in atto e di sfruttarlo a loro favore, hanno deciso di dare battaglia, con ogni mezzo possibile, per porre freno alla diffusione digitale dei contenuti. Per raggiungere il loro improbabile obiettivo le Major hanno tentato varie strade: l'introduzione di leggi sul copyright sempre pi\u00f9 severe, l'inserimento di sistemi anti copia nei media posti in distribuzione, l'avvio di azioni legali di massa contro gli utenti che scaricano musica via internet, la chiusura di servizi di P2P (il caso pi\u00f9 famoso fu quello di Napster). I risultati, quale sia stata la strada intrapresa, sono stati totalmente disastrosi, tant'\u00e8 che oggi, forse troppo tardi, alcune di queste multinazionali hanno deciso di fare marcia indietro, rivedendo le loro strategie commerciali.\nNel frattempo anche le grandi compagnie telefoniche cercano di reagire al danno economico causato dalla diffusione delle tecnologie VOIP, e allo stesso modo le televisioni tradizionali tentano di arrestare l'inesorabile avanzata dei nuovi media digitali; la battaglia in questo caso \u00e8 sulla neutralit\u00e0 della rete, i grandi media stanno cercando, con leggi apposite, di prendere il controllo di internet per poterne veicolare il contenuto a loro piacimento, proprio come ora avviene con i media tradizionali: giornali, radio, televisioni. Naturalmente la guerra intrapresa, almeno per ora, non ha sortito gli effetti desiderati, e anzi ha probabilmente prodotto effetti deleteri sull'immagine dell'industria tradizionale, che nelle higor\u00e0, agli occhi dei cybernauti, ha assunto connotati decisamente negativi.\nManifestazione a favore della Net Neutrality.\nAnche nell'editoria sta avvenendo lo stesso. I grandi editori si sono lanciati con estrema timidezza nel mercato digitale. Gli ebook spesso costano troppo e sono protetti da DRM. La reazione contro la pirateria non \u00e8 forse spropositata come quella delle case discografiche e cinematografiche, ma questo perch\u00e9 probabilmente il mercato \u00e8 ancora troppo ristretto e asfittico per causare vere e proprie perdite agli editori. La loro strategia attuale \u00e8 tardare il passaggio il pi\u00f9 a lungo possibile. Sono stati fatti timidi passi, si veda l'accordo di Mondadori con Kobo, nonch\u00e9 la recente acquisizione di Anobii, che fa sperare in un cambio di marcia, tuttavia la strada sembra lunga e tortuosa.\nDiritto d'autore.\nLa problematica principale che deriva dalla rivoluzione digitale riguarda il diritto d'autore: con la diffusione di opere di ingegno su supporto digitale \u00e8 divenuto necessario ripensare completamente l'approccio a tale diritto e alla \"propriet\u00e0 intellettuale\" in quanto il sistema giuridico si fonda sulle difficolt\u00e0 di natura tecnica che rendono difficile il fenomeno della copia illegale.\nAttraverso la digitalizzazione dell'opera \u00e8 possibile scorporarla dal suo supporto fisico e trasformarla in un flusso di dati che rende la trasmissione delle opere immediata, con minime difficolt\u00e0 tecniche di riproduzione con costi molto bassi e senza nessun degrado qualitativo. La dematerializzazione dell'opera, inoltre, ha reso possibile l'eliminazione della figura dell'intermediario, cos\u00ec che l'artista possa rivolgersi direttamente al fruitore senza passare attraverso l'industria culturale. Resta irrisolta la necessit\u00e0 di mantenere archivi fisici che tutelino le produzioni d'ingegno dalla fragilit\u00e0 dei contenuti digitali, dalla rapida obsolescenza dei dispositivi e dei formati, dalla necessit\u00e0 della funzionalit\u00e0 di dispositivi per usufruire di contenuti.\nIl dibattito relativo al diritto d'autore vede contrapporsi due posizioni divergenti: ai sostenitori della libera circolazione delle idee si oppone chi vuole una regolamentazione pi\u00f9 rigida e severa.\nUniversit\u00e0.\nL'importanza di questo tema centrale nell'ottica storica e tecnico-scientifica odierna ha fatto s\u00ec che le Universit\u00e0 cominciassero a trattare questa questione: \u00e8 nato, infatti, nel febbraio 2012, al Politecnico di Torino un corso chiamato proprio \"Rivoluzione Digitale\" a cura del prof. Juan Carlos De Martin, che si occupa di queste tematiche."}
{"id": "2338653", "revid": "307923", "url": "https://it.wikipedia.org/wiki?curid=2338653", "title": "Niton", "text": ""}
{"id": "2338654", "revid": "439868", "url": "https://it.wikipedia.org/wiki?curid=2338654", "title": "Zula", "text": "Zula (in tigr\u00e8 \u12d9\u120b; in arabo \u0632\u0648\u0644\u0627\u200e) \u00e8 una piccola citt\u00e0 dell'Eritrea.\nGeografia fisica.\nZula \u00e8 posta a circa 60\u00a0km a sud di Massaua, nella Dancalia settentrionale, al fondo dell'ampio golfo omonimo del Mar Rosso e nelle immediate vicinanze della foce del fiume Haddas che scende dall'altopiano eritreo.\nStoria.\nZula era una piccola localit\u00e0 sul mar Rosso quando fu scelta nel 1868 quale base della spedizione britannica comandata la Lord Napier contro l'imperatore etiopico Teodoro per liberare ambasciatori ed uomini di affari inglesi arbitrariamente trattenuti dal Negus. Teodoro fu sconfitto a Magdala e si uccise per non cadere prigioniero. Per sostenere la spedizione, gli Inglesi costruirono un breve tronco ferroviario ed una strada fino a Senaf\u00e8.\nNel 1888 con il ritiro degli Egiziani, Zula fu incorporata nella Colonia eritrea.\nArcheologia.\nA pochi km. da Zula si estendono le rovine di Adulis, antico porto del Regno di Axum. Ad\u00f9li era tributario del Regno d'Egitto come attestano le iscrizioni a Tebe di Tutmosis II. Esso divenne, poi, lo sbocco sul mare delle trib\u00f9 etiopiche riunite nel Regno di Axum e segu\u00ec il destino di splendore, prima e di decadenza, poi di quel regno.\nGli scavi (1906 e 1924) posero in luce diverse stratificazioni di edifici. Sopra un antichissimo centro abitato \u00e8 sovrapposta la citt\u00e0 precristiana e, su questa, la citt\u00e0 cristiana axumita. Le rovine si estendono su uno spazio molto vasto a conferma dell'importanza di Ad\u00f9li nei tempi antichi. Gli scavi hanno portato alla luce una numerosa e ricca suppellettile, vasellame e monete etiopiche d'oro e di bronzo. I reperti sono principalmente raccolti nel Museo Archeologico eritreo di Asmara.\nValorizzazione agricola.\nL'utilizzo delle acque del fiume Haddas venne tentato gi\u00e0 durante il periodo coloniale italiano, ma fu dopo la fine della seconda guerra mondiale che una impresa italiana, in conto riparazioni di guerra, costru\u00ec una diga di sbarramento poco a monte di Zula, creando un lago di 17 milioni di m3 le cui acque vennero utilizzate a fini idroelettrici e soprattutto per irrigare circa 8000 ettari di terreno pianeggiante. Questo opera di valorizzazione \u00e8 stata vanificata per i danni provocati dalla guerra di indipendenza eritrea e, finora, non ne \u00e8 stato tentato il recupero."}
{"id": "2338655", "revid": "767487", "url": "https://it.wikipedia.org/wiki?curid=2338655", "title": "Pezzo, capopezzo e capitano", "text": "Pezzo, capopezzo e capitano \u00e8 un film del 1958 diretto da Wolfgang Staudte.\nTrama.\nDurante il periodo dell'occupazione tedesca il Comandante De Rossi \u00e8 proprietario del \"Bertani\", un piccolo piroscafo commerciale di stanza nel Mar Ligure. Per ordine delle autorit\u00e0 deve imbarcare un capopezzo della marina tedesca e munire l'imbarcazione di un cannone.\nUn giorno incrocia un sommergibile inglese che passa oltre. Il comandante per\u00f2 segnala il fatto e causa un'evacuazione di tutto il litorale. De Rossi, eccitato dalla situazione e dal clamore suscitato, sogna di affondare eroicamente il sommergibile nemico. I suoi sogni sembrano tramutarsi in realt\u00e0 quando sente dei rimbombi al largo: lanciata l'imbarcazione verso il largo, per\u00f2, il comandante si ritrova con i motori fusi e la nave che cola a picco, decide allora di morire da eroe e si sistema sul ponte salutando militarmente con tutto l'equipaggio. Quando tutto sembra compiuto il vecchio naviglio si incaglia su una secca.\nProduzione.\nProdotto a Roma da Carlo Scala per Atlantis in collaborazione con Bamberger di Monaco, la pellicola venne interamente girata nel borgo marinaro di Camogli.\nIncassi.\nIncasso accertato a tutto il 31 marzo 1964 Lit. 123.302.265"}
{"id": "2338656", "revid": "1590006", "url": "https://it.wikipedia.org/wiki?curid=2338656", "title": "Ad horas", "text": "Ad horas \u00e8 una locuzione latina che significa \"a momenti\", \"nelle prossime ore\" e sta ad indicare che una determinata operazione deve essere svolta in breve tempo.\nUtilizzi.\nL'espressione viene utilizzata nel linguaggio giuridico italiano ad esempio per indicare quando, in particolari circostanze quali quelle belliche, il processo viene ridotto a tempi molto pi\u00f9 brevi di quelli ordinari."}
{"id": "2338659", "revid": "23489958", "url": "https://it.wikipedia.org/wiki?curid=2338659", "title": "Reti locali", "text": ""}
{"id": "2338660", "revid": "1305772", "url": "https://it.wikipedia.org/wiki?curid=2338660", "title": "Palazzo Borromeo", "text": "Palazzo Borromeo pu\u00f2 riferirsi a:"}
{"id": "2338661", "revid": "113536543", "url": "https://it.wikipedia.org/wiki?curid=2338661", "title": "Lucio Afranio (poeta)", "text": "Poco si sa sulla sua vita, poich\u00e9 le poche fonti che ci sono pervenute non sono sempre del tutto affidabili.\nOpera.\nLucio Afranio fu il pi\u00f9 illustre tra gli antichi autori di \"comoediae togatae\" (in Italiano \"commedia togata\"), particolarmente apprezzato gi\u00e0 ai suoi tempi, poich\u00e9 i contemporanei ne elogiavano l'eleganza e la finezza dello stile. Tuttavia c'\u00e8 stato chi ne ha criticato la presenza frequente di \"amori e affetti troppo intensi e immorali\", effettivamente tipici dell'opera di Afranio. Afranio s'ispir\u00f2 principalmente al greco Menandro e, in ambito latino, al grande Terenzio; fu successivamente paragonato da diversi autori proprio a Menandro.\nDella sua opera ci sono pervenuti poco pi\u00f9 di trecento frammenti, dei quali ventisei provengono da commedie a noi sconosciute e i restanti da quarantatr\u00e9 opere diverse, di cui \u00e8 rimasto a volte soltanto il titolo.\nLe sue opere, pur essendo state sempre particolarmente apprezzate, furono per\u00f2 condannate all'oblio durante il regno dell'imperatore Nerone, poich\u00e9 erano \"troppo nostalgiche del periodo della Repubblica\".\nStile.\nLo stile di Afranio presenta tratti evidenti di arcaismo, ma risulta essere molto ricercato. Numerosi sono gli esempi di artifici fonici come l'allitterazione, l'omoteleuto, la figura etimologica, ecc. I metri pi\u00f9 usati sono il senario, il settenario trocaico e l'ottonario giambico. Queste scelte sono state particolarmente lodate anche da Cicerone."}
{"id": "2338664", "revid": "124569248", "url": "https://it.wikipedia.org/wiki?curid=2338664", "title": "CGS (azienda)", "text": "La C.G.S. (acronimo di \"Centimetro-Grammo-Secondo\", nome del sistema di misura in uso all'epoca), \u00e8 stata un'importante azienda elettromeccanica di Monza, con sede e stabilimento in via Umberto I angolo via Marsala. \nLa storia.\nFondata da Camillo Olivetti nel 1904 (che aveva trasferito in Brianza la sua prima ditta, creata a Ivrea nel 1894), la \"C.G.S. - Societ\u00e0 Anonima per Istrumenti elettrici\" (questo il nome completo) produceva apparecchiature elettriche e trasformatori, arrivando ad avere fino a 1800 dipendenti nel suo periodo di massima espansione col nome di \"Istrumenti di misura C.G.S.\"\nNegli anni '70, in seguito alla grave crisi petrolifera che colp\u00ec l'economia occidentale a partire 1973, cominci\u00f2 la decadenza di questa importante azienda monzese. Il declino culmin\u00f2 negli anni '80 del XX secolo, con pesanti ripercussioni sull'economia locale e dopo gli scioperi delle maestranze, ma la tradizione nel campo dei trasformatori di misura iniziata nel lontano 1896, prosegu\u00ec successivamente con il nome di \"Marconi Automazione\" fino alla fine degli anni '90 e poi con il nome \"Alstom CGS\" fino al 2008 quando l'azienda cambi\u00f2 sede e si trasfer\u00ec dalla storica sede di via Marsala in via Walter Fontana, sempre a Monza, con il nome di \"CGS Instrument Transformers s.r.l.\"\nIl complesso industriale si trova dirimpetto all'ex Ditta \"Alfredo Zopfi\" (mulini), poi \"Societ\u00e0 Anonima Meccanica Lombarda\" (mulini e aerei), poi \"Singer\" (macchine da cucire), ecc., costituendo in tal modo lo storico polo industriale di Monza.\nOggi il fronte dello stabilimento che prospetta su via Solferino, dove si trovavano gli uffici dell'azienda, \u00e8 sede dal 2016 della \"International School of Monza\"\",\" mentre, il fronte meridionale, che si affaccia su via Marsala diventer\u00e0 presto succursale per il liceo classico e musicale \"B. Zucchi\" e per il liceo linguistico e delle scienze umane \"Carlo Porta\". \nLa sua struttura architettonica, in stile razionalista, si stacca nettamente dal contesto urbano circostante anche per il suo paramento litico bianco, quasi a voler sottolineare una netta cesura con il passato, perlomeno architettonico, costituito dal vecchio ospedale S.Gerardo in stile neoclassico che prospetta sull'altro fronte dello stabilimento."}
{"id": "2338666", "revid": "1543377", "url": "https://it.wikipedia.org/wiki?curid=2338666", "title": "Io sono (Arisa)", "text": "Io sono \u00e8 un singolo della cantante pop italiana Arisa pubblicato il 22 aprile 2009 dall'etichetta discografica Warner.\nDescrizione.\nScritta da Giuseppe Anastasi, Maurizio Filardo e Giuseppe Mangiaracina e prodotta dagli stessi Filardo e Mangiaracina, \u00e8 stata estratta come secondo singolo dall'album di debutto della cantante, \"Sincerit\u00e0\", pur non riscuotendo il successo del precedente \"Sincerit\u00e0\". La cantante ha dichiarato che la canzone esprime i propri desideri e sogni, risultando autobiografica."}
{"id": "2338670", "revid": "1494169", "url": "https://it.wikipedia.org/wiki?curid=2338670", "title": "Murdoch", "text": ""}
{"id": "2338676", "revid": "729019", "url": "https://it.wikipedia.org/wiki?curid=2338676", "title": "Laurent Rodriguez", "text": "Biografia.\nCresciuto al Mont-de-Marsan, milit\u00f2 otto stagioni nella prima squadra di tale club, dal 1978 al 1986, mettendosi in luce a livello internazionale, tanto da esordire in Nazionale nel 1981: con la selezione disput\u00f2 il suo primo incontro a Brisbane contro l' e, successivamente, otto tornei del Cinque Nazioni, dal al e dal al , con due vittorie a pari merito, una in solitaria e un Grande Slam.\nIl suo passaggio al Montferrand nel 1986 fu visto come uno dei pi\u00f9 rilevanti della stagione, ma dopo pochi mesi, a causa del rigido inverno dell'Alvernia (-10\u00a0\u00b0C quell'anno), di fronte al proposito di sua moglie di tornare nel Sud della Francia anche da sola, Rodriguez chiese di lasciare il club.\nSi accas\u00f2 quindi al Dax, dove rimase quasi 10 stagioni fino al 1996, divenendo anche capitano della squadra.\nIn Nazionale partecip\u00f2 alla in Australia e Nuova Zelanda, disputandovi cinque incontri, tra cui la semifinale, vinta contro gli \"Wallabies\" e la successiva finale, persa contro gli \"All Blacks\".\nDisput\u00f2 il suo ultimo incontro internazionale nel 1990 a Nantes, ancora contro la .\nDopo il ritiro avvenuto nel 1996 pass\u00f2 alla carriera tecnica; allen\u00f2 il Biarritz per sei stagioni vincendo il campionato francese nell'ultima di esse, nel 2002; dopo una pausa di un paio d'anni, trascorsi dapprima a Hossegor gestendo una \"boutique\" d'abbigliamento sportivo concessionaria del marchio lanciato dal suo collega Serge Blanco e, successivamente, alle Antille nel tentativo di commercializzare tale linea anche in quei luoghi, torn\u00f2 ad allenare in patria, prima il Pau nella stagione 2004/05, poi il Brive fino all'autunno del 2006.\nA gennaio 2007 venne ingaggiato dal in sostituzione dell'uscente Blair Larsen. Concluse l'esperienza siciliana a fine stagione raggiungendo la salvezza.\nNel 2008 fu chiamato dalla dirigenza del Biarritz per assumere l'incarico di direttore sportivo del club, che ha ricoperto fino al 2014.\nTra i rugbisti della sua generazione, Rodriguez \u00e8 classificato per le sue doti di percussione tra le \u00abforze della natura\u00bb dal giornalista J\u00e9r\u00f4me Pr\u00e9v\u00f4t che, nel suo \"Messieurs Rugby\", porta quale esempio di potenza di gioco la prestazione del giocatore francese durante un \"test match\" a Nantes contro la , vinto anche grazie alle capacit\u00e0 di sfondamento delle terze linee guidate dallo stesso Rodriguez."}
{"id": "2338681", "revid": "287204", "url": "https://it.wikipedia.org/wiki?curid=2338681", "title": "Leo Pine", "text": "Ricercatore presso il Centers for Disease Control and Prevention di Atlanta per pi\u00f9 di 30 anni, ha prodotto pi\u00f9 di 140 pubblicazioni scientifiche sulla sindrome da shock tossico, la listeria, l'istoplasmosi e altre malattie. Ha fatto anche importanti scoperte sul batterio che provoca la malattia del legionario.\nBiografia.\nHa conseguito una laurea presso l'Universit\u00e0 dell'Arizona e un dottorato di ricerca presso l'Universit\u00e0 della California a Berkeley. Ha insegnato presso l'Istituto Pasteur di Parigi e ha svolto attivit\u00e0 di ricercatore presso l'Universit\u00e0 Duke e il National Institutes of Health di Bethesda. \nNel 1963 ha iniziato a lavorare al Centers for Disease Control and Prevention, dove \u00e8 rimasto per tutta la durata della sua carriera.\nMuore all'et\u00e0 di 72 anni per il morbo di Lou Gehrig."}
{"id": "2338685", "revid": "122813805", "url": "https://it.wikipedia.org/wiki?curid=2338685", "title": "Force India VJM02", "text": "La Force India VJM02 \u00e8 una vettura di Formula 1 con la quale la scuderia anglo-indiana affronta il campionato mondiale 2009. Venne presentata dopo il suo primo \"test\" al Circuito di Silverstone il 28 febbraio 2009, prima di essere poi nuovamente testata al Circuito di Jerez in Spagna, il giorno seguente. La vettura del \"team\", che ha sede nel Northamptonshire, \u00e8 decorata con i colori della bandiera indiana ed \u00e8 guidata dagli stessi piloti della stagione 2008, Giancarlo Fisichella e Adrian Sutil.\nSpecifiche tecniche.\nI due tecnici coinvolti nella creazione della vettura sono stati inizialmente Mike Gascoyne e il \"team principal\" Colin Kolles, prima di essere allontanati dalla scuderia per contrasti col proprietario, Vijay Mallya. A seguito di un accordo con la McLaren-Mercedes la scuderia ha abbandonato la fornitura di motori della Ferrari per adottare propulsore, cambio e parti idrauliche della scuderia anglo-tedesca. L'adattamento a queste nuove componenti ha permesso una minor necessit\u00e0 di modifiche nell'aerodinamica della monoposto. Tali modifiche, effettuate in ritardo, hanno costretto la scuderia a ridurre i \"test\" allungando il tempo necessario per lo studio della vettura, nella convinzione che ci\u00f2 consenta di avere una vettura pi\u00f9 competitiva.\nLe nuove regole previste per il 2009 prevedono un alettone posteriore pi\u00f9 alto e stretto rispetto al passato e un alettone anteriore pi\u00f9 largo, nel tentativo di garantire una maggiore possibilit\u00e0 di sorpasso. Il regolamento tecnico prevede inoltre il ritorno delle gomme slick, che vengono reintrodotte in F1 dopo un'assenza che durava dal 1998. Questo dovrebbe aumentare il \"grip\" della vettura del 20%.\nInfine la VJM02 avrebbe potuto montare il KERS, apparecchio che dovrebbe consentire una potenza extra da utilizzare in modo limitato in ogni giro. La monoposto avrebbe dovuto utilizzare lo stesso dispositivo montato sulla McLaren MP4-24, anche se le difficolt\u00e0 tecniche iniziali non hanno permesso di cogliere ancora questa opportunit\u00e0. Fisichella, inizialmente, si aspettava che tale dispositivo venisse adottato dal Gran Premio di Spagna, a maggio, mentre \u00e8 stato poi successivamente annunciato un suo utilizzo dal Gran Premio di Germania, in realt\u00e0 poi non avvenuto.\nStagione 2009.\nLa VJM02 non si presenta all'inizio della stagione in maniera molto competitiva. Nonostante questo Adrian Sutil \u00e8 autore di un'ottima gara sotto la pioggia in Cina; un suo incidente a pochi giri dal termine, quando \u00e8 sesto, priva la scuderia dei primi punti nella storia del mondiale di F1. In Belgio, contro ogni aspettativa, Giancarlo Fisichella conquista la pole, giungendo poi in gara secondo, cogliendo cos\u00ec i primi punti per la scuderia indiana.\nDopo il passaggio di Giancarlo Fisichella alla Scuderia Ferrari, Vitantonio Liuzzi ne prende il posto come pilota titolare.\nNel Gran Premio d'Italia Adrian Sutil giunge quarto e conquista il primo gpv in carriera per lui e per la scuderia. Queste due prestazioni ottime, sono in realt\u00e0 motivate dalla conformazione dei due circuiti: basso carico aerodinamico, elevate velocit\u00e0 di punta. Proprio per questo motivo vennero colte buone prestazioni in qualifica anche nei successivi circuiti adatti (Giappone, Brasile). Non verranno per\u00f2 conquistati altri punti, e cos\u00ec la Force India concluse il campionato in nona e penultima posizione nei costruttori con 13 punti, davanti solamente alla Toro Rosso."}
{"id": "2338692", "revid": "367445", "url": "https://it.wikipedia.org/wiki?curid=2338692", "title": "Pozzi petroliferi", "text": ""}
{"id": "2338693", "revid": "72811", "url": "https://it.wikipedia.org/wiki?curid=2338693", "title": "Il viaggio di Shuna", "text": ""}
{"id": "2338710", "revid": "31886", "url": "https://it.wikipedia.org/wiki?curid=2338710", "title": "Egisto Rubini", "text": "Biografia.\nAntifascista sin dagli inizi dell'avvento del regime dovette rifugiarsi negli anni Venti in Francia per sfuggire alla repressione fascista.\nA Tolosa organizz\u00f2 un movimento politico antifascista tra gli emigranti italiani e nell'ottobre del 1936 accorse con altri volontari a difendere la repubblica spagnola dall'attacco nazifascista.\nArruolato nel Battaglione Garibaldi partecip\u00f2 a molti scontri con i franchisti rimanendo ferito nel luglio 1937 a Brunete. La gravit\u00e0 delle ferite gli caus\u00f2 un'invalidit\u00e0 che lo costrinse a tornare dalla moglie e dal figlio a Tolosa dove continu\u00f2 la sua azione politica antifascista a sostegno dei combattenti in Spagna.\nNella Francia occupata dai nazisti Rubini non rinunci\u00f2 a combattere e nel 1942 nel Lot e Garonna fu a capo di un gruppo di \"Francs-tireurs-et-partisans\" (FTP - Franchi tiratori e partigiani) con i quali continu\u00f2 ad operare come comandante nelle zone di Nizza e nelle Alpi Marittime.\nNel 1943 Rubini torna in Italia dove organizza con gli ex garibaldini di Spagna e ex FTP della Francia meridionale la formazione militare partigiana della 3\u00aa Brigata Garibaldi Lombardia operante a Milano e sui monti del Lecchese e del Comasco.\nLa brigata mise in atto tra l'ottobre del 1943 e il gennaio 1944 numerosi attacchi ai danni dei nazifascisti tra cui l'esplosione di un deposito di benzina all'aeroporto di Taliedo, attentato con una bomba nell'ufficio informazioni tedesco della Stazione Centrale, l'attentato al questore di Milano Camillo Santamaria Nicolini e l'attacco alla casa del fascio di Sesto San Giovanni.\nTra queste azioni di guerra partigiana quella che ebbe pi\u00f9 rilievo fu quella del 18 dicembre del 1943, comandata da Rubini che port\u00f2 all'uccisione in pieno giorno del federale fascista Aldo Resega\nArrestato nel febbraio 1944 a Sesto San Giovanni e incarcerato a San Vittore, si tolse la vita nel marzo successivo impiccandosi con un lenzuolo alle sbarre della prigione per timore di non riuscire a resistere ancora alle torture a cui era stato gi\u00e0 a lungo sottoposto."}
{"id": "2338711", "revid": "729019", "url": "https://it.wikipedia.org/wiki?curid=2338711", "title": "Air chair", "text": "L'air chair, (trad.sedia in aria), \u00e8 una freeze della break dance ed \u00e8 un'evoluzione dell'odierno chair.\nEssa consiste nel creare una sedia col proprio corpo (chair)e dandosi una spinta con le gambe uscire il petto in fuori portare a squadra la gambe e girare la testa verso la gambe."}
{"id": "2338713", "revid": "287204", "url": "https://it.wikipedia.org/wiki?curid=2338713", "title": "Basketbola klubs \u0136eizarme\u017es", "text": "Il B.K. \u0136eizarme\u017es \u00e8 stata una societ\u00e0 cestistica avente sede a Riga, in Lettonia. Fondata nel 2005, giocava nel campionato lettone fino al 2010, quando ha cessato di esistere per problemi finanziari.\nDisputa le partite interne nella Saulkrastu sporta centrs."}
{"id": "2338714", "revid": "339392", "url": "https://it.wikipedia.org/wiki?curid=2338714", "title": "Canonista", "text": ""}
{"id": "2338718", "revid": "647919", "url": "https://it.wikipedia.org/wiki?curid=2338718", "title": "BK Keizarmezs", "text": ""}
{"id": "2338721", "revid": "767487", "url": "https://it.wikipedia.org/wiki?curid=2338721", "title": "Magyarn\u00e1ndor", "text": "Magyarn\u00e1ndor \u00e8 un comune dell'Ungheria di 1.205 abitanti (dati 2001). \u00c8 situato nella provincia di N\u00f3gr\u00e1d."}
{"id": "2338722", "revid": "767487", "url": "https://it.wikipedia.org/wiki?curid=2338722", "title": "M\u00e1rkh\u00e1za", "text": "M\u00e1rkh\u00e1za \u00e8 un comune dell'Ungheria di 237 abitanti (dati 2001). \u00c8 situato nella provincia di N\u00f3gr\u00e1d."}
{"id": "2338724", "revid": "110157", "url": "https://it.wikipedia.org/wiki?curid=2338724", "title": "M\u00e1tramindszent", "text": "M\u00e1tramindszent \u00e8 un comune dell'Ungheria di 925 abitanti (dati 2001). \u00c8 situato nella provincia di N\u00f3gr\u00e1d."}
{"id": "2338725", "revid": "107489072", "url": "https://it.wikipedia.org/wiki?curid=2338725", "title": "BMI Film &amp; TV Awards 1990", "text": "La 6\u00aa edizione della cerimonia di premiazione dei BMI Film &amp; TV Awards si \u00e8 tenuta nel 1991.\nPremi.\nLa lista seguente mostra l'elenco dei vincitori dei rispettivi premi."}
{"id": "2338726", "revid": "1728", "url": "https://it.wikipedia.org/wiki?curid=2338726", "title": "Passanant", "text": ""}
{"id": "2338727", "revid": "729019", "url": "https://it.wikipedia.org/wiki?curid=2338727", "title": "M\u00e1tranov\u00e1k", "text": "M\u00e1tranov\u00e1k \u00e8 un comune dell'Ungheria di 1.986 abitanti (dati 2001). \u00c8 situato nella provincia di N\u00f3gr\u00e1d."}
{"id": "2338734", "revid": "1305772", "url": "https://it.wikipedia.org/wiki?curid=2338734", "title": "Serious (programma televisivo)", "text": "Serious \u00e8 un insieme di documentari a puntate naturalistici/d'avventura in presa diretta per ragazzi (tipo Talent show) prodotti dalla BBC dal 2002 a tutt'oggi.\nComprende le serie Serious Jungle (realizzata nel 2002), Serious Desert (2003), Serious Desert Diaries (2004), Serious Arctic (2005), Serious Amazon (2006), Serious Andes (2007) e Serious Ocean (2008).\nSerious Jungle, Serious Desert, Serious Arctic, Serious Amazon e Serious Andes sono stati trasmessi in Italia nel 2009 su Rai 3 nel programma Trebisonda e poi replicati negli anni seguenti su Rai 2 e Rai Gulp.\nLe selezioni.\nPeriodicamente, il servizio di \"Talent scouting\" della BBC (BBC Talent, oggi chiamato New Talent) indice delle selezioni tra ragazzi da 12 a 15 anni per formare un'\u00e9quipe di otto elementi da mandare in spedizione nei luoghi pi\u00f9 estremi della terra, per aiutare specie animali a rischio di estinzione, realizzare progetti ambientali e compiere esperienze avventurose.\nTra le migliaia di ragazzi che contattano la BBC, che devono rispondere a un questionario, ne vengono selezionati 500 per approfondire la conoscenza e affrontare alcuni giorni di prove in studio. Dopo altre scremature, i 16 semifinalisti vengono condotti con i due coordinatori nel Lake District o in Galles, per affrontare un duro weekend di prove (attraversare cunicoli, nuotare in acque gelide, superare burroni su ponti sospesi e teleferiche, discendere rapide, ecc.)\nL'ultima prova consiste sempre nell'accamparsi sulla cima di una montagna dopo averla scalata con tutto il materiale.\nLa domenica i coordinatori scelgono i finalisti, in base al loro atteggiamento; i 16 ragazzi vengono divisi in due gruppi separati e a ciascuno viene data la bella o la cattiva notizia.\nL'ultima fase della selezione viene ripresa e messa in onda prima della serie.\nRedazione.\nVoci narranti.\nInghilterra\nItalia\nSerious Jungle (2002).\nScelti tra 1000 candidati, otto avventurieri sono stati mandati a costruire una piattaforma per il cibo nel cuore della giungla del Borneo, per aiutare alcuni oranghi reimmessi in natura dopo essere stati salvati dal bracconaggio. I ragazzi sono rimasti nella giungla per tre settimane. Gli accompagnatori sono stati i noti esploratori inglesi Bruce Parry e Emma Jay.\nGli avventurieri.\nLarry, nel 2007, ha fatto da testimonial alle selezioni per Serious Ocean, per aiutare i candidati.\nSerious Desert (2003).\nTra 6500 candidati, otto avventurieri sono stati scelti per andare in Namibia e tentare di salvare i rinoceronti neri. Hanno dormito all'aperto in mezzo alle dune e hanno visto rinoceronti, zebre, giraffe, leoni, gazzelle, sciacalli serpenti, scorpioni and elefanti. Hanno costruito un recinto per cammelli e marciato per 8000\u00a0km nel deserto della Namibia fino alla Costa dello Scheletro. Tornati dalla serie precedente, Bruce Parry ed Emma Jay hanno guidato il gruppo.\nGli avventurieri.\n(*) Ellie ha compiuto 14 anni durante la spedizione.\nCome Larry (\"Serious jungle\"), Promise ha collaborato alla serie nel 2007.\nSerious Arctic (2004).\nPer partecipare a questa serie si sono candidati 9000 ragazzi, tra cui sono stati scelti otto avventurieri, che si sono recati all'Isola di Baffin, in Canada, dove hanno controllato gli spostamenti degli orsi polari, alla guida di slitte trainate da cani. Le tempeste di ghiaccio hanno complicato notevolmente le cose, costringendo i ragazzi a restare pi\u00f9 di una settimana barricati nelle tende. \"Serious Arctic\" \u00e8 stata la serie di maggior successo del format e ha ricevuto cinque premi (vedi sezione relativa). Hanno guidato la spedizione il tenente colonnello dell'esercito britannico Ben Major e, come di consueto, l'esploratrice Emma Jay.\nSerious Amazon (2005).\n29000 ragazzi tra 12 e 15 anni hanno partecipato alle selezioni. Il team degli otto fortunati \u00e8 andato in Sudamerica a partire dal 9 luglio 2005, con la missione di salvare dalla pesca di frodo i Delfini rosa di fiume e due scimmie Uakari dal bracconaggio. I ragazzi hanno rimosso le reti da pesca illegali, in cui fortunatamente non hanno trovato prede, e costruito un recinto per le due scimmie Uakari, una delle quali \u00e8 sfortunatamente morta prima del suo completamento. Il team \u00e8 stato guidato da Ben Major e Polly Murray, prima donna scozzese a scalare tutte le principali vette dell'Himalaya.\nSerious Andes (2006).\nGli otto avventurieri, scelti tra un record di 36000 candidati tra 12 e 15 anni, si sono recati in Ecuador, per costruire un recinto per due Orsi dagli Occhiali salvati dal bracconaggio. La quota di lavoro (2600 metri s.l.m.), con la conseguente rarefazione dell'ossigeno, ha causato problemi, poich\u00e9 la gran parte dei ragazzi ha accusato sintomi di Mal di montagna, che per\u00f2 sono stati quasi tutti superati in qualche giorno, oltre a un maggiore affaticamento fisico. Pertanto gli avventurieri sono stati seguiti passo a passo da uno staff medico. La carenza di ossigeno ha causato anche maggiore irritabilit\u00e0 da parte dei ragazzi, che sono spesso entrati in conflitto tra loro; in particolare Sarah, cresciuta a lungo in uno dei quartieri pi\u00f9 difficili di Londra, ha avuto gravi attriti con Caitlin. Ci\u00f2 ha causato un ritardo nei lavori, ma la situazione \u00e8 stata provvidenzialmente risolta dagli accompagnatori.\nConclusi i lavori, i ragazzi hanno tentato la scalata del monte Cotopaxi (5872 metri s.l.m.). Solo quattro avventurieri (Caitlin, Erin, Kylie e Will) sono riusciti a conquistare la vetta del vulcano: gli altri quattro (Sarah, Liam, Matt e Joshua) sono stati fermati da un riacutizzarsi del Mal di montagna, che ha spinto i medici del gruppo a ricondurli a valle. Il gruppo \u00e8 stato guidato ancora da Ben Major e Polly Murray.\nRecord.\nIn Serious Andes, scalando il monte Cotopaxi, il team \u00e8 diventato il pi\u00f9 giovane gruppo al mondo a raggiungere una tale altitudine (5872 metri s.l.m.). La tredicenne Caitlin Brennan, scozzese di Glasgow, che pure aveva rischiato di essere esclusa alle selezioni, dopo aver dimostrato un carattere di ferro, coraggio e un'indomita forza di volont\u00e0 per tutta la spedizione, in particolare durante la scalata, oltre che uno straordinario adattamento alle condizioni di alta montagna, che ha sorpreso anche i coordinatori, \u00e8 diventata la pi\u00f9 giovane europea a completare una simile impresa (la seconda al mondo).\nSerious Ocean (2007).\nGli otto avventurieri, scelti tra candidati sono stati mandati sulle isolate coste del Cile meridionale. Hanno vissuto su una barca e aiutato a sorvegliare il Ghiacciaio Chloe, il pi\u00f9 a sud fuori dall'Antartide. Poi hanno navigato attorno a Capo Horn. Il team di \"Serious Ocean\" \u00e8 stato ancora guidato da Ben Major e Polly Murray. Questa serie, come le successive, non sono mai state doppiate in italiano e trasmesse dalla Rai.\nRecord.\nL'\u00e9quipe di \"Serious Ocean\" \u00e8 diventata la pi\u00f9 giovane ad aver raggiunto via mare Capo Horn\nSerious Explorers: Livingstone (2009).\nL'edizione successiva di \"Serious\" sarebbe dovuta essere filmata in Cina, ove gli otto avventurieri avrebbero ripercorso il famoso viaggio di Marco Polo. I ragazzi avrebbero attraversato su dei cammelli il Deserto del Taklimakan, superato montagne e passato molto tempo con le trib\u00f9 locali.\nLe selezioni sono terminate a gennaio 2009. 500 candidati, sui 14000 che hanno fatto richiesta di iscrizione, sono stati intervistati telefonicamente. Poi 120 ragazzi sono stati scelti per il primo turno di selezioni a Londra, Manchester e Bristol. 16 di loro sono stati condotti in Galles per un weekend di prove, da cui sono usciti gli 8 vincitori. Il viaggio sarebbe dovuto durare dal 7 luglio al 7 agosto 2009, e sarebbe dovuto andare in onda sulla BBC nei primi mesi del 2010.\nTuttavia, a causa di problemi politici nella zona prescelta, la location di Serious Explorers \u00e8 stata spostata all'ultimo momento in Tanzania. Ci\u00f2 ha fatto slittare la spedizione a ottobre 2009, rinviando la messa in onda a met\u00e0 2010.\nCome se non bastasse, durante le riprese, il 30 ottobre 2009, il coordinatore di spedizione Anton Turner \u00e8 morto investito da un branco di elefanti impazziti che hanno caricato l'area di svolgimento del programma. In seguito a questa tragedia i ragazzi partecipanti sono stati evacuati in tutta fretta e la produzione \u00e8 stata cassata. La serie \u00e8 comunque andata in onda sui canali della BBC all'inizio del 2011: anche questa risulta inedita in Italia.\nPremi.\nTutte le edizioni del format sono state insignite di riconoscimenti. Tra questi tre BAFTA children's awards: per \"Serious Desert\" nel 2004, \"Serious Arctic\" nel 2005 e \"Serious Andes\" nel 2007. \"Serious Amazon\" ha ricevuto una nomination nel 2006. La Royal Television Society ha insignito il format di tre Best Children's Programme: nel 2002 per \"Serious Jungle\", nel 2005 per \"Serious Arctic\" e nel 2007 per \"Serious Andes\". Inoltre \"Serious Arctic\" ha vinto nel 2006 il Prix Jeunesse International con un Broadcast Award e un Bulldog Award. Serious Ocean ha vinto il Maritime Media Award 2008.\nCuriosit\u00e0.\nA dicembre 2007 \u00e8 uscito un libro, scritto dall'ideatore del programma, Marshall Corwin, intitolato \"Serious Survival: How to Poo in the Arctic and Other Essential Tips (Come sopravvivere nell Artico e altri suggerimenti essenziali)\", che, oltre a ripercorrere la storia del format, fornisce varie nozioni di sopravvivenza negli ambienti pi\u00f9 disparati. Ha ricevuto il Royal Society Junior Science Books Prize 2007."}
{"id": "2338735", "revid": "21880", "url": "https://it.wikipedia.org/wiki?curid=2338735", "title": "Chorisia", "text": ""}
{"id": "2338737", "revid": "113757", "url": "https://it.wikipedia.org/wiki?curid=2338737", "title": "Giovan Battista Canepa", "text": ""}
{"id": "2338739", "revid": "729019", "url": "https://it.wikipedia.org/wiki?curid=2338739", "title": "M\u00e1traszele", "text": "M\u00e1traszele \u00e8 un comune dell'Ungheria di 1.071 abitanti (dati 2001). \u00c8 situato nella provincia di N\u00f3gr\u00e1d."}
{"id": "2338741", "revid": "1543377", "url": "https://it.wikipedia.org/wiki?curid=2338741", "title": "Sistema McCune-Reischauer", "text": "Il sistema di romanizzazione McCune-Reischauer \u00e8 uno dei due sistemi pi\u00f9 utilizzati di traslitterazione del coreano, insieme alla latinizzazione riveduta, che sostitu\u00ec il McCune-Reischauer come sistema di latinizzazione ufficiale della Corea del Sud nell'anno 2000. In Corea del Nord si utilizza una variante del McCune-Reischauer come sistema di latinizzazione ufficiale.\nStoria.\nQuesto sistema fu ideato nel 1937 da due americani, George M. McCune ed Edwin O. Reischauer, venendo pubblicato due anni pi\u00f9 tardi ; l'obiettivo non \u00e8 quello di trascrivere l'hang\u016dl bens\u00ec quello di rappresentarne la pronuncia fonetica.\nQuesto sistema di latinizzazione \u00e8 molto utilizzato fuori della Corea. Una sua variante fu adottata come sistema ufficiale in Corea del Sud dal 1984 fino al 2000. Esiste un terzo sistema - la latinizzazione Yale, che \u00e8 un sistema di trascrizione - ma \u00e8 utilizzato solo in letteratura accademica, specialmente in linguistica.\nLa latinizzazione McCune-Reischauer risulta abbastanza complicata da utilizzare, a causa dell'abbondanza di tildi e segni diacritici (come ad esempio \"\u014f\", \"\u016d\"). Il principale inconveniente di questi caratteri \u00e8 la loro difficolt\u00e0 al momento di utilizzarli in ambito informatico. Questa infatti \u00e8 una delle ragioni per cui le autorit\u00e0 sudcoreane svilupparono la latinizzazione riveduta, che utilizza solo caratteri alfabetici.\nCiononostante, la latinizzazione McCune-Reischauer \u00e8 molto pi\u00f9 naturale per i parlanti italiani, perch\u00e9 riflette una forma molto pi\u00f9 simile alla pronuncia dei caratteri coreani.\nAspetti generali.\nIl sistema McCune-Reischauer \u00e8 - secondo molti - il pi\u00f9 semplice ed affine per i parlanti occidentali. Ad esempio, il coreano non ha distinzione fonologica fra consonanti sonore e sorde, ma esiste distinzione fonetica. Le consonanti aspirate come \"p'\", \"k'\" e \"t'\" si distinguono con un apostrofo da quelle non aspirate, il che risulta abbastanza intuitivo per gli occidentali. L'apostrofo si utilizza anche per distinguere la trascrizione di (rispettivamente caratteri \"n\" e \"g\") e (carattere \"ng\" quando va in fine di sillaba): \u2192 \"chan'g\u016dm\" opposto a \u2192 \"chang\u016dm\").\nIl sistema McCune-Reischauer viene per\u00f2 anche criticato, per il fatto che gli utenti casuali di solito omettono il segno di breve sulla \"o\" nella trascrizione di \uc5b4 e sulla \"u\" per la trascrizione di \uc73c, in quanto scrivere \"o\" e \"u\" senza le brevi \u00e8 molto pi\u00f9 semplice che aggiungerle (soprattutto perch\u00e9 le tastiere dei comuni elaboratori mancano di questo accento). Questo ovviamente pu\u00f2 creare confusioni, poich\u00e9 una \"o\" pu\u00f2 provenire tanto dalla latinizzazione di \uc624 quanto da quella di \uc5b4, allo stesso modo in cui \"u\" pu\u00f2 corrispondere a \uc6b0 o \uc73c. Gli utenti casuali o inesperti di solito omettono anche gli apostrofi che differenziano le consonanti aspirate (\u314b, \u314c, \u314d, e \u314a) da quelle corrispondenti non aspirate (\u3131, \u3137, \u3142, e \u3148), il che pu\u00f2 ugualmente indurre in confusione.\nI difensori del sistema McCune-Reischauer, tuttavia, sostengono che un utente casuale che non ha familiarit\u00e0 con il coreano pu\u00f2 avvicinarsi pi\u00f9 facilmente alla pronuncia corretta dei nomi o parole coreane anche se hanno omesso gli accenti brevi e gli apostrofi.\nLe frequenti omissioni di questi segni furono la ragione principale per cui il governo sudcoreano adott\u00f2 il sistema di latinizzazione riveduta nell'anno 2000. I detrattori di quest'ultimo sistema sostengono d'altro canto che esso non pu\u00f2 rappresentare fedelmente i suoni \uc5b4 e \uc73c in una forma riconoscibile, e che rappresenta scorrettamente le consonanti aspirate come se fossero realmente pronunciate.\nAltro svantaggio del sistema McCune-Reischauer \u00e8 che, a causa della frequente presenza di segni diacritici (accenti brevi e apostrofi), risulta complicato da utilizzare in ambito informatico e pu\u00f2 dar luogo ad incompatibilit\u00e0 o errori al momento di mostrare i testi. In ugual maniera, risulta impossibile da utilizzare quando si tratta di registrare domini di internet, dove si devono adoperare unicamente caratteri ASCII puri.\nMalgrado l'adozione ufficiale del nuovo sistema di latinizzazione riveduta, molti membri della comunit\u00e0 di studenti coreana (tanto fuori che dentro la Corea del Sud) cos\u00ec come le convenzioni geografiche e cartografiche internazionali, continuano generalmente ad usare il sistema McCune-Reischauer o la latinizzazione Yale. Anche dentro la Corea del Sud, l'uso del nuovo sistema non \u00e8 generalizzato, come accadde con la variante sudcoreana del sistema McCune-Reischauer che fu stabilita come sistema ufficiale fra il 1984/1988 ed il 2000.\nGuida alla latinizzazione.\nQuesta \u00e8 una guida semplificata del sistema McCune-Reischauer. \u00c8 molto utile per la trascrizione di nomi, ma non serve per trascrivere molte parole coreane, a causa del fatto che parecchi dei caratteri hang\u016dl utilizzati nella scrittura coreana variano la loro pronuncia a seconda della loro posizione nella parola. Ciononostante, alle orecchie di un parlante coreano, ogni carattere hangul ha unicamente una pronuncia, poich\u00e9 per un parlante esperto la pronuncia di ognuno di questi caratteri si \"sceglie\" automaticamente a seconda dei suoni tra i quali esso si trova.\nConsonanti.\n\u2020 La consonante \u3147 come iniziale di una sillaba indica assenza di suono davanti ad una vocale.\nFondamentalmente, quando si deve decidere se usare \"g\" o \"k\" (entrambe corrispondenti al carattere \u3131), \"b\" o \"p\" (carattere \u3142), \"d\" o \"t\" (carattere \u3137) e \"j\" o \"ch\" (carattere \u314a), si usa \"g\", \"b\", \"d\" o \"j\" se \u00e8 una consonante sonora, e \"k\", \"p\", \"t\" o \"ch\" se non lo \u00e8. Questo tipo di pronuncia ha la precedenza sulle regole della tabella di cui sopra.\nEsempi.\nEsempi semplici:\nEsempi di trascrizione con adattamento:\nEsempi in cui la pronuncia prevale sulle regole:\n\"Occasionalmente, due o pi\u00f9 parole hanno la stessa scrittura in hang\u016dl ma significati diversi a seconda della loro pronuncia. Per questo motivo, la latinizzazione si adatta in forma tale che sia possibile apprezzare questa differenza.\"\nVariante nordcoreana.\nNella variante nordcoreana del McCune-Reischauer, le consonanti aspirate non si rappresentano con un apostrofo bens\u00ec aggiungendo una \"h\". Ad esempio, \ud3c9\uc548 si trascrive come \"Phyongan\", mentre con il sistema originale dovrebbe trascriversi come \"P'y\u014fngan\".\nVariante sudcoreana.\nNella variante sudcoreana, che fu stabilita come sistema di latinizzazione ufficiale dal 1984 al 2000, \uc2dc si trascrive come \"shi\", mentre con il sistema originale sarebbe \"si\". Allo stesso modo, altri suoni come \uc0e4, \uc154 e cos\u00ec via, in cui la pronuncia del carattere \u3145 \u00e8 pi\u00f9 vicina a \"sh\" che a \"s\", si latinizzano come \"sh\" invece che come \"s\". Il sistema originale impiega \"sh\" solo nella combinazione \uc26c, come \"shwi\".\n\u315d si trascrive come \"wo\" anzich\u00e9 come \"w\u014f\". Poich\u00e9 il dittongo \"w\" (\u3157 o \u315c come semivocali) seguito da \"o\" (\u3157) non esiste nella fonetica coreana, il governo sudcoreano omise il simbolo diacritico in \"w\u014f\".\nSi utilizzano i trattini per distinguere tra \u11ab\u1100 (rispettivamente carattere \"n\" e carattere \"g\") e \u110b (carattere pronunciato come \"ng\" se va alla fine della sillaba) invece degli apostrofi come nel sistema originale. Gli apostrofi in questa variante si utilizzano solo per segnare i suoni aspirati.\nL'aspirazione segnata da un carattere \u314e (h aspirata) iniziale si indica con un apostrofo. Es.: \uc9c1\ud560\uc2dc () si scrive \"chik'alshi\", mentre utilizzando il sistema originale sarebbe \"chikhalsi\"."}
{"id": "2338743", "revid": "729019", "url": "https://it.wikipedia.org/wiki?curid=2338743", "title": "M\u00e1trasz\u0151l\u0151s", "text": "M\u00e1trasz\u0151l\u0151s \u00e8 un comune dell'Ungheria di 1.703 abitanti (dati 2001). \u00c8 situato nella provincia di N\u00f3gr\u00e1d."}
{"id": "2338745", "revid": "767487", "url": "https://it.wikipedia.org/wiki?curid=2338745", "title": "M\u00e1traterenye", "text": "M\u00e1traterenye \u00e8 un comune dell'Ungheria di 2.011 abitanti (dati 2001). \u00c8 situato nella provincia di N\u00f3gr\u00e1d."}
{"id": "2338750", "revid": "287204", "url": "https://it.wikipedia.org/wiki?curid=2338750", "title": "M\u00e1travereb\u00e9ly", "text": "M\u00e1travereb\u00e9ly \u00e8 un comune dell'Ungheria di 2.252 abitanti (dati 2001). \u00c8 situato nella provincia di N\u00f3gr\u00e1d."}
{"id": "2338751", "revid": "76963", "url": "https://it.wikipedia.org/wiki?curid=2338751", "title": "Danny Wallace", "text": "Biografia.\nNato in Scozia, ma cresciuto in Inghilterra, per la precisione nelle cittadine di Loughborough e Bath, Wallace ha cominciato a scrivere recensioni per una rivista di videogame gi\u00e0 all'et\u00e0 di 13 anni. Compiuta la maggiore et\u00e0, si \u00e8 dedicato a opere umoristiche, pubblicate soprattutto nella rivista \"Comedy Review\". In seguito, si \u00e8 specializzato in produzioni radiofoniche all'Universit\u00e0 di Westminster.\nA 22 anni, Wallace ha iniziato a lavorare per la BBC, facendo parte del gruppo di sceneggiatori che ide\u00f2 fortunate serie televisive quali \"Dead Ringers\", \"The Mighty Boosh\" e \"Ross Noble Goes Global\". In qualit\u00e0 di giornalista, Wallace ha lavorato per importanti testate quali \"The Guardian\" e \"The Independent\", e successivamente ha iniziato a scrivere per il settimanale \"Shortlist\" e a tenere un blog sul sito \"www.doyoutravel.com\".\nLavori.\nLibri.\nCome autore e coautore, Wallace ha pubblicato alcuni libri: \"Are You Dave Gorman\" (2002), \"Join Me\" (2004), \"Random Acts of Kindness: 365 Ways to Make the World a Nicer Place\" (2004), \"Yes Man\" (2006) e \"Friends Like These\" (2008), \"La ragazza di Charlotte Street\" (2012), \"Copia-e-incolla\" (2014).\nDi questi scritti i pi\u00f9 noti al grande pubblico sono \"Yes Man\", anche grazie alla trasposizione cinematografica ad opera della Warner Bros. con Jim Carrey nei panni del protagonista, e \"La ragazza di Charlotte Street\".\nTelevisione.\nWallace ha iniziato la sua carriera di conduttore televisivo nel 2004, e nel 2005 ha presentato un documentario comico intitolato \"How to Start Your Own Country\", in cui fingeva di fondare un microstato chiamato \"Lovely\" nel suo appartamento a Londra. Nell'agosto dello stesso anno ha condotto insieme a Davina McCall lo spettacolo del sabato sera trasmesso su BBC One intitolato \"He's Having a Baby\".\nTra il 2006 e il 2007 ha presentato per la BBC il quiz \"School's Out\", in cui alcune celebrit\u00e0 venivano sottoposte a quesiti incentrati su temi che avevano studiato ai tempi della scuola. Wallace ha presentato anche alcuni spettacoli per la tv satellitare Sky (tra cui \"Conspiracies...\", \"Secrets of the CIA\" e \"Danny Wallace's Hoax Files\") e non si \u00e8 fatto nemmeno mancare la conduzione di un reality show: l'edizione del 2007 di \"Castaway\", trasmessa in diretta su BBC One.\nAltri lavori.\nWallace \u00e8 stato tra gli ideatori e attori delle candid camera trasmesse nello show \"World Shut Your Mouth\", inoltre nel 2006 ha recitato un cameo in \"The IT Crowd\", una sitcom trasmessa da Channel 4.\nTutti i sabato mattina, tra il febbraio e l'ottobre del 2008, Wallace ha condotto un programma radiofonico sulla stazione radio Xfm London, mentre successivamente ha registrato un nuovo programma radiofonico per la BBC, intitolato \"New World Order\", e ha girato l'episodio pilota per il suo nuovo spettacolo televisivo, \"Mezmerized\", incentrato sul tema dell'ipnotismo."}
{"id": "2338752", "revid": "160003", "url": "https://it.wikipedia.org/wiki?curid=2338752", "title": "When Worlds Collide (Star Trek)", "text": ""}
{"id": "2338756", "revid": "767487", "url": "https://it.wikipedia.org/wiki?curid=2338756", "title": "Mih\u00e1lygerge", "text": "Mih\u00e1lygerge \u00e8 un comune dell'Ungheria di 681 abitanti (dati 2001). \u00c8 situato nella provincia di N\u00f3gr\u00e1d."}
{"id": "2338759", "revid": "6923", "url": "https://it.wikipedia.org/wiki?curid=2338759", "title": "Guy Du Faur de Pibrac", "text": "Frequent\u00f2 le corti di Carlo IX di Francia, Enrico III di Francia ed Enrico di Navarra.\nBiografia.\nNacque in una vecchia famiglia di magistrati, dove studi\u00f2 legge con Jacques Cujas, e dopo si rec\u00f2 a Padova.\nNel 1573 venne inviato da re Carlo IX ad accompagnare come cancelliere il suo fratello Enrico duca d'Angi\u00f2 (futuro Enrico III di Francia) in Polonia, paese in cui Enrico era stato eletto re. Il latino scorrevole di Pibrac piacque molto ai polacchi, ma la sua seconda visita in Polonia nel 1575, quando vi si rec\u00f2 per salvare la corona che Enrico III aveva abbandonato per tornare in Francia, non ebbe successo. Dopodich\u00e9 ebbe un lavoro nelle negoziazioni col cosiddetto partito dei Politici, che riusc\u00ec a tenere calmo per un po' di tempo.\nNel 1578 divenne il cancelliere di Margherita di Valois, regina di Navarra. Anche se lui aveva cinquanta anni, la sua bellezza e regali intellettuali lo portarono ad aspirare di ricevere l'affetto e le attenzioni della regina, invece venne rifiutato con sdegno."}
{"id": "2338772", "revid": "712828", "url": "https://it.wikipedia.org/wiki?curid=2338772", "title": "Nausica\u00e4 della Valle del Vento", "text": ""}
{"id": "2338774", "revid": "76963", "url": "https://it.wikipedia.org/wiki?curid=2338774", "title": "David Bradley (attore 1953)", "text": "Biografia.\nConosciuto spesso come Dai Bradley, \u00e8 divenuto famoso per aver interpretato, tra i vari film realizzati, il ruolo di Billy Casper in \"Kes\" (1969), diretto da Ken Loach.\nA proposito del suddetto film, lo stesso Bradley ha detto che la realizzazione dello stesso \u00e8 stata una felice realizzazione: il cast \u00e8 stato \"come un'enorme famiglia\", e l'attore ha trascorso molto del suo tempo giocando con gli altri giovani ragazzi che sono apparsi nel film.\nL'attore \u00e8 stato premiato dalla British Academy of Film and Television Arts per il suo ruolo.\nLa critica ha definito la prestazione cinematografica di Bradley \"uno dei grandi ritratti adolescenti nel cinema\".\nBradley ha lasciato la scuola all'et\u00e0 di 17 anni. Si \u00e8 trasferito a Londra e ha iniziato la sua formazione come attore presso il Royal National Theatre. In questo periodo di tempo ha lavorato con Anthony Hopkins, Joan Plowright e Derek Jacobi.\nHa ricevuto valide e stabili recensioni per la sua attivit\u00e0 teatrale.\nHa fatto numerose apparizioni in svariati film negli anni settanta e negli anni ottanta."}
{"id": "2338777", "revid": "89688", "url": "https://it.wikipedia.org/wiki?curid=2338777", "title": "Nausica\u00e4 della Valle del Vento (manga)", "text": ""}
{"id": "2338786", "revid": "729019", "url": "https://it.wikipedia.org/wiki?curid=2338786", "title": "Kalinin K-13", "text": "Il Kalinin K-13 \u00e8 un aereo da bombardamento progettato da Konstantin Alekseevi\u010d Kalinin nei primi anni trenta. Il velivolo venne sviluppato in risposta ad un requisito emesso dalla VVS sovietica, ma non fu mai costruito.\nStoria.\nSviluppo.\nL'OKB diretto da Kalinin inizi\u00f2 a lavorare al K-13 a partire dal 1933, in risposta ad una specifica emessa dall'aviazione sovietica per un nuovo aereo da bombardamento. In dettaglio, le caratteristiche richieste prevedevano un aereo a lungo raggio, in grado di trasportare una tonnellata di bombe ad una distanza di 5\u00a0000 km, volando a 4\u00a0000 metri di quota ad una velocit\u00e0 di almeno 350 km/h. Nel 1934, fu inoltre presentata anche una variante passeggeri, denominata Kalinin K-14, che fu sottoposta senza successo ai responsabili del trasporto aereo civile.\nUn simulacro del K-13 fu costruito a Vorone\u017e nel 1936, ma l'aereo fu giudicato inferiore rispetto ai progetti presentati da Tupolev ed Ilyushin, gli altri due uffici tecnici che avevano risposto alla specifica.\nDescrizione tecnica.\nIl K-13 utilizzava diverse soluzioni tecniche sviluppate per il Kalinin K-12. Questo aereo avrebbe dovuto essere un monoplano in metallo, spinto da due motori M-34 a raffreddamento liquido posizionati nelle ali. Il carico bellico di caduta previsto era di una tonnellata di bombe, mentre per difesa la dovevano essere montate tre mitragliatrici (due nella parte frontale ed una in una torretta in coda).\nL'equipaggio era di tre elementi.\nPer quanto riguarda invece la versione civile, questa avrebbe dovuto essere in grado di trasportare dodici passeggeri, oltre a due membri di equipaggio. La velocit\u00e0 era prevista in 429 km/h."}
{"id": "2338789", "revid": "1543377", "url": "https://it.wikipedia.org/wiki?curid=2338789", "title": "Napoli Aragonese", "text": "Napoli Aragonese \u00e8 un album dell'Ensemble Micrologus pubblicato nel 2001."}
{"id": "2338791", "revid": "155634", "url": "https://it.wikipedia.org/wiki?curid=2338791", "title": "Campionato mondiale di hockey su ghiaccio maschile 2009", "text": "Il 73\u00ba Campionato mondiale di hockey su ghiaccio \u00e8 stato assegnato dall'International Ice Hockey Federation alla Svizzera, che lo ha ospitato a Berna e a Kloten nel periodo tra il 24 aprile e il 10 maggio 2009. \u00c8 la decima volta che la Svizzera ha ospitato la fase finale del torneo dopo le edizioni del 1928, 1935, 1939, 1948, 1953, 1961, 1971, 1990 e 1998. L'assegnazione dei mondiali ha rappresentato una sorta di risarcimento per la mancata assegnazione dei Mondiali 2008, che sarebbero coincisi con il centenario della Lega Svizzera di Hockey su Ghiaccio: la IIHF infatti prefer\u00ec il Canada, che a sua volta festeggiava i 100 anni dalla nascita di Hockey Canada, anche perch\u00e9 la Svizzera era impegnata nell'organizzazione di Euro 2008.\nLa nazionale russa era la detentrice del titolo, in virt\u00f9 del successo ottenuto in Canada nel 2008. Il torneo \u00e8 stato vinto proprio dalla Russia, la quale ha conquistato il suo terzo titolo sconfiggendo in finale per il secondo anno consecutivo il Canada per 2-1. La Svezia ha ottenuto la medaglia di bronzo, sconfiggendo gli Stati Uniti per 4-2.\nVariazioni al formato.\nRispetto alla precedente edizione, sono due gli aspetti regolamentari modificati, ed in entrambi i casi si tratta di un ritorno a norme gi\u00e0 applicate in passato:\nPartecipanti.\nAl torneo prendono parte 16 squadre:\nRaggruppamenti.\nI gruppi del turno preliminare sono stati stabiliti in base alla Classifica mondiale IIHF stilata al termine del Campionato mondiale di hockey su ghiaccio 2008:\nSeconda fase.\nLe prime tre squadre di ogni gruppo preliminare avanzano alla seconda fase. Le dodici squadre vengono divise successivamente in due gruppi:le squadre dai gruppi A e D confluiscono nel Gruppo E, mentre le squadre dei gruppi B e C nel Gruppo F.\nOgni squadra conserva i punti ottenuti con le altre due squadre qualificate del proprio girone. In questa fase affrontano le altre tre squadre provenienti dall'altro girone preliminare.\nLe prime quattro squadre dei gruppi E ed F accedono alla fase a eliminazione diretta.\nGirone per non retrocedere.\nGirone G.\nEssendo la Germania il paese organizzatore dei Mondiali 2010, la nazionale tedesca era immune alla retrocessione. Al suo posto \u00e8 retrocessa in Prima Divisione la squadra seconda classificata nel girone G.\nClassifica finale.\nIl piazzamento finale \u00e8 stabilito dai seguenti criteri:\nRiconoscimenti.\nRiconoscimenti individuali\nAll-Star Team"}
{"id": "2338803", "revid": "287204", "url": "https://it.wikipedia.org/wiki?curid=2338803", "title": "Mensur", "text": "La Mensur (dal latino \"mensura\" = misura) \u00e8 un combattimento rituale tradizionale, chiamato anche \"duello studentesco\" o \"duello accademico\", che viene praticato ancora oggi da alcune confraternite studentesche della Germania, dell'Austria e della Svizzera, e in minor misura anche in Kosovo, Estonia, Lituania e Fiandre.\nLa particolarit\u00e0 del combattimento consiste non tanto nel voler ferire o sconfiggere l'avversario, quanto piuttosto nel dimostrare il proprio coraggio nell'affrontare il pericolo e le ferite senza retrocedere o mostrare timore: per questo le cicatrici che il combattimento poteva lasciare sul volto, erano considerate motivo di orgoglio ed esibite come segni di distinzione.\nStoria.\nCome fenomeno spontaneo il duello studentesco ha origini antiche, le cui radici affondano nel mondo universitario medievale.\nIl duello conobbe una regolamentazione a partire dal XVII secolo, epoca in cui si afferm\u00f2 in lingua tedesca il termine tecnico \"Mensur\", fino a raggiungere l'apice di diffusione all'inizio del XX secolo. La pratica della \"Mensur\" avviene soprattutto all'interno di circoli studenteschi (\"Corps\", \"Burschenschaft\", \"Landsmannschaft\", \"Turnerschaft\") delle nationes e delle universit\u00e0 tedesche.\nAgli inizi del Novecento la pratica tradizionale sub\u00ec l'opposizione del pi\u00f9 generale movimento antiduellistico, la cui prima assemblea in Germania si tenne a Lipsia nel 1902. Il movimento, cresciuto a 20 comitati locali nel 1907 e tremila soci, oltre a ridurre il numero di duelli in generale, costitu\u00ec anche l'associazione accademica \"Freie Studentenschaft\" che si opponeva alla pratica della \"Mensur\".\nUn noto personaggio storico del Novecento che possedeva una cicatrice sul volto, inflittagli da un rivale in un duello di \"Mensur\", era Heinrich Himmler, il quale il 17 giugno 1922, sei settimane prima di laurearsi, ebbe il suo primo duello; altro personaggio noto del Novecento che per lo stesso motivo possedeva una cicatrice sul volto era il tenente colonnello Otto Skorzeny, ufficiale austriaco delle SS.\nRituale.\nI due contendenti si posizionano uno di fronte all'altro tenendo alta una spada, che a turno viene calata contro l'avversario. Ciascuno degli sfidanti indossa protezioni abbastanza pesanti da scongiurare ferite mortali ma non tali da evitare cicatrici.\nSpesso capitava che i contendenti venissero feriti alla guancia sinistra o sulla testa; le cicatrici erano considerate motivo di orgoglio, tanto che a volte il perdente ferito era considerato con pi\u00f9 rispetto del vincitore, e le ferite ricevute esibite con orgoglio. Nella societ\u00e0 tedesca una cicatrice sul volto evidenziava l'appartenenza ad un certo tipo di censo e di ceto sociale.\nEtimologia.\nLa parola deriva dal latino \"mensura\" che vuol dire misura. Infatti, a differenza di altri tipi di duello, i contendenti devono rimanere ad una precisa distanza, evitando di spostarsi per schivare il colpo dell'avversario. Nelle universit\u00e0 germaniche era molto diffuso il duello con la spada, da praticarsi rigorosamente alla distanza (misura) stabilita. Cosicch\u00e9, nel medioevo, la cicatrice sulla guancia del duellante era diventata segno di appartenenza al ceto dei \"clerici\", cio\u00e8 degli studenti e, in senso lato, degli intellettuali."}
{"id": "2338809", "revid": "736476", "url": "https://it.wikipedia.org/wiki?curid=2338809", "title": "Jever", "text": "Jever \u00e8 una citt\u00e0 di 13.903 abitanti della Bassa Sassonia, in Germania.\n\u00c8 il capoluogo del circondario (\"Landkreis\") della Frisia (targa FRI) e produttrice di un'ottima birra pils che prende il nome della citt\u00e0.\nAmministrazione.\nGemellaggi.\nJever \u00e8 gemellata con:"}
{"id": "2338821", "revid": "119686384", "url": "https://it.wikipedia.org/wiki?curid=2338821", "title": "Jens Arne Svartedal", "text": "Biografia.\nSpecialista delle sprint a tecnica classica, in Coppa del Mondo ha esordito il 22 novembre 1997 nella 10\u00a0km a tecnica classica di Beitost\u00f8len vinta da Bj\u00f8rn D\u00e6hlie (51\u00b0), ha ottenuto il primo podio l'8 marzo 2000 nella spint a tecnica classica di Oslo (2\u00b0) e la prima vittoria il 19 dicembre 2001 nella sprint a tecnica classica di Asiago. Ha vinto la Coppa del Mondo di specialit\u00e0 nella sprint della stagione 2006-2007, mentre nella stagione precedente era arrivato secondo nella classifica generale di Coppa dietro al tedesco Tobias Angerer.\nIn carriera ha preso parte a due edizioni dei Giochi olimpici invernali, (44\u00b0 nella 15 km, 2\u00b0 nella sprint a squadre, 5\u00b0 nella staffetta e (23\u00b0 nella 50 km), e a tre dei Campionati mondiali, vincendo una medaglia.\nDalla stagione 2010-2011 gareggia esclusivamente in Marathon Cup.\nCoppa del Mondo.\nCoppa del Mondo - vittorie.\nLegenda:TC = tecnica classicaTL = tecnica libera"}
{"id": "2338822", "revid": "112065094", "url": "https://it.wikipedia.org/wiki?curid=2338822", "title": "Varel", "text": "Varel \u00e8 una citt\u00e0 di 24.954 abitanti della Bassa Sassonia, in Germania.\n\u00c8 il centro maggiore, ma non il capoluogo, del circondario (\"Landkreis\") della Frisia (targa FRI).\nVarel si fregia del titolo di \"Comune indipendente\" (\"Selbst\u00e4ndige Gemeinde\").\nNel suo territorio si trova lo sbocco del fiume Jade nel Mare del Nord.\nStoria.\nNel 1438 \u00e8 costituita la signoria di Varel e Kniphausen sotto la sovranit\u00e0 dei conti di Oldenburgo. Nel 1651 la signoria \u00e8 riconosciuta libera in perpetuo per i baroni von Aldenburg, ramo cadetto dei conti di Oldenburg-Holstein, che erano divenuti nobili dell'impero nel 1648.\nIl libero feudo signorile \u00e8 costituito dai due borghi di Kniphausen e Varel, da tre villaggi ed un castello con circa 3.000 abitanti. Il suo territorio \u00e8 distinto in due parti sulla costa del mare del Nord per un totale di circa 28 chilometri quadrati.\nRiconosciuta dall'imperatore signoria indipendente e sovrana nel 1667 rimane sotto la protezione della Danimarca e della Scozia, da cui ricava il cantone della sua bandiera dal 1695 al 1702.\nIl barone Antonio G\u00fcnther von Aldenburg (1653-1680) diviene conte dell'impero nel 1653. A lui succede il figlio Antonio II (1681-1738). La figlia Carlotta Sofia (1738-1800) \u00e8 l'unica erede sovrana e nel 1733 si unisce in matrimonio con William Bentinck (1704-74), figlio cadetto del duca di Portland. Ma la crisi matrimoniale porta ad un lungo contenzioso che vede la contessa impegnata a tutelare l'integrit\u00e0 della signoria a difesa del figlio minore. Antonio III Cristiano Federico Bentinck (1743-1798) succede alla madre nel 1774 e si vede riconosciuti tutti i titoli e le prerogative sovrane in virt\u00f9 del trattato stipulato nel 1767 con l'Oldenburgo.\nSuo figlio Guglielmo II Gustavo Federico regna sullo staterello fino al 1807, quando la signoria \u00e8 annessa dal nuovo regno d'Olanda. Tuttavia a seguito di ripetute proteste del conte Guglielmo III Gustavo (1818-1835) la sovranit\u00e0 \u00e8 nuovamente riconosciuta con l'indipendenza della signoria proclamata l'8 giugno 1825, entrando cos\u00ec a far parte come 40\u00ba stato della Confederazione Germanica.\nTuttavia, il 7 agosto 1845 la signoria \u00e8 mediatizzata sotto il conte Guglielmo IV Federico Cristiano (1835-1845) ed annessa all'Oldenburgo e la famiglia si estingue in linea diretta nel 1855.\nSuddivisione amministrativa.\nVarel si divide in 22 zone, corrispondenti all'area urbana e a 21 frazioni (\"Ortsteil\"):"}
{"id": "2338824", "revid": "300067", "url": "https://it.wikipedia.org/wiki?curid=2338824", "title": "Cleveland Cavaliers 2008-2009", "text": "La stagione 2008-09 dei Cleveland Cavaliers fu la 39\u00aa nella NBA per la franchigia.\nI Cleveland Cavaliers vinsero la \"Central Division\" della \"Eastern Conference\" con un record di 66-16. Nei play-off vinsero il primo turno con i Detroit Pistons (4-0), la semifinale di conference con gli Atlanta Hawks (4-0), perdendo poi la finale di conference con gli Orlando Magic (4-2)."}
{"id": "2338826", "revid": "938", "url": "https://it.wikipedia.org/wiki?curid=2338826", "title": "\u00c1lvaro de Menda\u00f1a de Neira", "text": "Era il nipote di Lope Garc\u00eda de Castro, vicer\u00e9 del Per\u00f9. \u00c8 famoso soprattutto per i due viaggi di esplorazione che guid\u00f2 nel Pacifico nel 1567 e nel 1595, alla ricerca della Terra Australis.\nRicerca della Terra Australis.\nLo storico Brett Hilder parl\u00f2 di \"spiriti ardenti in Per\u00f9, che ispirarono tre viaggi spagnoli nel Pacifico sud-occidentale nei 40 anni compresi tra il 1565 ed il 1605\". Uno di questi spiriti ardenti fu sicuramente il soldato spagnolo Pedro Sarmiento de Gamboa, che giunse in Per\u00f9 nel 1557. Sarmiento de Gamboa mostr\u00f2 interesse per le storie Inca riguardanti ori e ricchezze raccolti in terre situate ad occidente. L'idea di Sarmiento riguardo ad una spedizione nel Pacifico fu presentata al governatore Lope Garc\u00eda de Castro, il quale approv\u00f2 essendo convinto, come molti altri spagnoli, dell'esistenza di una grande terra meridionale. Lo storico Miriam Estensen afferma che Castro lo considerava anche un buon metodo per mantenere pace ed ordine. I personaggi pi\u00f9 \"irrequieti e deleteri\" furono incoraggiati ad unirsi alle esplorazioni, rendendo quindi pi\u00f9 sicura la colonia. Le lusinghe di possibili ricchezze resero i viaggi molto attraenti per queste persone, spesso appartenenti ai ceti pi\u00f9 bassi della societ\u00e0.\nSarmiento de Gamboa fu leggermente amareggiato di non essere stato nominato capitano-generale della spedizione. Il comando fu dato al nipote del governatore Castro, il giovane e relativamente inesperto \u00c1lvaro de Menda\u00f1a de Neira. Sarmiento fu imbarcato col ruolo di cosmografo. Negli scritti di Sarmiento egli si autodichiara capitano della nave ammiraglia, ed almeno allo stesso livello del pilota e navigatore Hernando Gallego. Mentre l'obbiettivo di Sarmiento erano le ricchezze che si potevano conquistare, la priorit\u00e0 di Menda\u00f1a era la conversione dei pagani al cristianesimo. All'interno dei posti di comando si crearono profonde spaccature, perfino prima della partenza.\nIl primo viaggio del 1567-1569.\nLe due navi, la \"Los Reyes\" (nave ammiraglia) da 200 tonnellate e la \"Todos Santos\" da 140, salparono da Callao, in Per\u00f9, il 20 novembre 1567, con a bordo circa 150 persone tra navigatori, soldati, sacerdoti e schiavi.\nDopo aver avvistato una piccola isola verso met\u00e0 gennaio (probabilmente Nui nell'odierna Tuvalu), trovarono un importante pezzo di terra il 7 febbraio 1568. Gli diedero il nome di Santa Isabel, sbarcandovi per molti giorni. Gli spagnoli vennero subito a contatto con gli abitanti delle Isole Salomone, ed i primi rapporti furono cordiali. La spedizione spagnola aveva per\u00f2 bisogno di cibo ed acqua fresca, il che port\u00f2 presto a conflitti dato che gli abitanti locali non erano in grado di fornire il materiale richiesto. Il motivo del contendere furono soprattutto i maiali, disperatamente necessari per gli spagnoli e vitali per l'economia dei nativi. Le differenze culturali erano ampissime; in un famoso resoconto si parla di spagnoli orripilati dal fatto di vedersi offrire \"un quarto di un ragazzo comprensivo di braccio e mano\" che gli isolani esortarono Menda\u00f1a a mangiare. Gli indiani furono particolarmente offesi del rifiuto degli spagnoli.\nDopo aver costruito un piccolo brigantino furono esplorate le vicine isole di Malaita, Guadalcanal, Makira e Choiseul. I tentativi di barattare il cibo portarono ad alcuni benvenuti amichevoli, incomprensioni, veloci ritirate, riappacificazioni occasionali, furti e violente rappresaglie. Infine, durante una riunione tenutasi tra capitani, piloti, soldati e navigatori il 7 agosto 1568, fu presa la decisione di tornare in Per\u00f9. Menda\u00f1a avrebbe voluto salpare verso sud, mentre Sarmiento de Gamboa e molti soldati cercarono di convincere gli altri a stabilire una nuova colonia.\nLe due navi ripartirono verso nord per poi dirigersi ad est, oltrepassando le isole Marshall e l'isola di Wake, prima di raggiungere la costa messicana alla fine di gennaio del 1569. Si tratt\u00f2 di un viaggio lungo e difficoltoso, in cui molti morirono per scorbuto.\nRisultato del primo viaggio.\nL'inimicizia tra Menda\u00f1a e Sarmiento scoppi\u00f2 ancora prima che le navi giungessero a Callao nel settembre del 1569. Sarmiento de Gamboa accus\u00f2 Menda\u00f1a, mentre Menda\u00f1a fece arrestare Sarmiento. Entrambi sgomitarono per guadagnarsi favori ed importanza, ed i loro racconti del viaggio sono significativamente differenti.\nLa cosa principale era che la Grande Terra Meridionale non era stata scoperta. Le isole trovate, oggi chiamate isole Salomone, non avevano mostrato che poco oro. Non c'erano spezie, e gli abitanti non erano stati convertiti al cristianesimo.\nIl viaggio del 1595-1596.\nUna spedizione pi\u00f9 grande e costosa fu pianificata all'inizio del 1590, dopo che Menda\u00f1a aveva passato anni a chiedere l'appoggio di Madrid e Lima. Quattro navi e 378 uomini, donne e bambini avrebbero dovuto stabilire una colonia sulle isole Salomone. Di nuovo, i comandanti del viaggio avevano \"personalit\u00e0 estremamente divergenti\". Menda\u00f1a era ancora uno di loro, accompagnato dalla moglie Do\u00f1a Isabel Barreto, dalla sorella e dai tre fratelli di lei. Il capo pilota era un giovane navigatore portoghese di nome Pedro Fern\u00e1ndez de Quir\u00f3s. Un rissoso vecchio soldato, Pedro Merino Manrique, fu scelto come maestro di campo. Manrique provoc\u00f2 liti ancora prima della partenza della flotta.\nLe quattro navi, la \"San Geronimo\" (la Capitana), la \"San Isabel\" (la Almiranta), la piccola fregata \"Santa Catalina\" ed il galeone \"San Felipe\" lasciarono Callao il 9 aprile 1595. Il morale fu alto il primo mese, e furono celebrati quindici matrimoni. Menda\u00f1a fece preparare a Quir\u00f3s carte che raffiguravano solo il Per\u00f9 e le isole Salomone.\nIl 21 luglio 1595 le navi raggiunsero le isole Marchesi, (che presero il nome dalla moglie del vicer\u00e9 del Per\u00f9, Garc\u00eda Hurtado de Mendoza, marchese di Ca\u00f1ete) accolti da 400 uomini in canoa. Nonostante gli spagnoli ne ammirassero la \"graziosa forma\" e la carnagione \"quasi bianca\", le relazioni divennero subito violente. Quando la spedizione ripart\u00ec due settimane dopo, Quir\u00f3s stim\u00f2 che 200 isolani erano stati uccisi.\nNonostante le assicurazioni di Menda\u00f1a che le Salomone erano vicine, non furono raggiunte prima dell'8 settembre, e questa volta si tratt\u00f2 dell'isola di Nendo, che essi chiamarono \"Santa Cruz\". La \"San Isabel\" era per\u00f2 scomparsa, e nonostante le ricerche dei due vascelli pi\u00f9 piccoli non fu possibile ritrovarla. Sul luogo dell'odierna Graciosa Bay fu fondato un insediamento. Le relazioni con gli isolani ed il loro capo Malope iniziarono bene, con la fornitura di cibo ed aiuto nella costruzione degli edifici. Il morale spagnolo era per\u00f2 basso, ed una malattia (quasi certamente malaria) colp\u00ec il gruppo. Manrique fu ucciso per ordine di, e davanti a, Menda\u00f1a, e poco dopo il generoso Malope fu ucciso dai soldati. I rapporti peggiorarono velocemente fino a portare ai soliti episodi di violenza.\nScossi da divisioni interne e da una mortalit\u00e0 sempre crescente, le lotte intestine aumentarono e l'insediamento inizi\u00f2 a cadere a pezzi. Lo stesso Menda\u00f1a mor\u00ec il 18 ottobre 1595, lasciando la moglie come erede ed il governatore, il fratello Lorenzo, come capitano-generale. Il 30 ottobre si decise di abbandonare l'insediamento. Dopo la partenza del 18 novembre 1595, 47 persone morirono nel giro di un mese.\nSolitamente si assegna a Pedro Fern\u00e1ndez de Quir\u00f3s il merito di aver condotto la \"San Geronimo\" nelle Filippine senza l'aiuto di carte, giungendo a Manila l'11 febbraio 1596. Oltre 50 persone morirono nelle dodici settimane di viaggio da Santa Cruz, in parte a causa del rifiuto di Dona Isabel di condividere con gli altri la propria riserva personale di cibo ed acqua. La fregata (che trasportava il corpo di Menda\u00f1a) scomparve durante il viaggio, mentre il galeone \"San Felipe\" arranc\u00f2 fino all'estremit\u00e0 meridionale di Mindanao, molti giorni dopo.\nConseguenze.\nDei 378 uomini che salparono dal Per\u00f9, circa in 100 sopravvissero, ma dieci di loro morirono poco dopo l'arrivo a Manila. A Do\u00f1a Isabel Barreto furono resi gli onori e Quir\u00f3s fu lodato per il suo servizio ed assolto da ogni responsabilit\u00e0 per le uccisioni di Santa Cruz. Tre mesi dopo Do\u00f1a Isabel spos\u00f2 il cugino del governatore. Continu\u00f2 ad essere agitata per un possibile ritorno alle isole Salomone. Mor\u00ec nel 1612.\nTornato in Per\u00f9 nel giugno del 1597, Quir\u00f3s inizi\u00f2 la campagna di ritorno alle isole Salomone, guidando gli spagnoli verso la nuova avventura nel 1605. La spedizione fu fallimentare, e le isole rimasero intoccate fino al 1767, quando Philip Carteret avvist\u00f2 Santa Cruz e Malaita."}
{"id": "2338827", "revid": "1543377", "url": "https://it.wikipedia.org/wiki?curid=2338827", "title": "Gilera Racing", "text": "Gilera Racing \u00e8 la divisione sportiva della Gilera.\nIl team ha preso nel 2001 e nel 2002 la denominazione di Gilera Racing Team, dal 2003 il nome \u00e8 Metis Gilera.\nMotomondiale.\nTra il 1950 ed il 1957 vinse, con una versione perfezionata e senza compressore della 4 cilindri d'anteguerra, sei campionati Mondiali piloti nella classe 500 con Umberto Masetti, Geoff Duke e Libero Liberati, sei titoli di campione del Mondo costruttori, tre Tourist Trophy, otto campionati Italiani ed una Milano-Taranto.\nDopo il ritiro dalle competizioni internazionali, concordata con le altre case motociclistiche nazionali, e dopo una fugace apparizione nel Campionato Mondiale della classe 250 nel 1992 e nel 1993 con la GFR, si ripresent\u00f2 nel 2001 nella classe 125 con una propria moto (la Gilera 125 GP), poi nel 2006 partecip\u00f2 alle classi 125 e 250 utilizzando moto Aprilia, facenti sempre capo al Gruppo Piaggio.\nLa moto per la classe 125 non fu progettata all'interno del reparto corse, ma fu l'evoluzione della Derbi da Gran Premio, arrivata all'interno del Gruppo Piaggio in seguito all'acquisizione della casa spagnola, ma comunque sia, una moto distinta sotto ogni particolare dalle moto Aprilia (difatti rimaneva identica alle vecchie Derbi), che invece verranno usate a partire dal 2006, sia per la classe 125 che 250.\nNel 2001 conquist\u00f2 la vittoria nel campionato Mondiale della classe 125 con Manuel Poggiali, il sammarinese vinse tre Gran Premi (Francia, Portogallo e Valencia), e centr\u00f2 undici podi, che lo portarono in testa alla classifica generale davanti a Youichi Ui, vincitore di sei prove, riportando il titolo in casa Gilera dopo 44 anni, quando fu Libero Liberati a vincere la classe 500.\nDopo sette anni, un altro successo venne conseguito nel motomondiale 2008, nella classe 250 con Marco Simoncelli. Anche in questo caso si trattava di una motocicletta marchiata Gilera il cui progetto si deve per\u00f2 all'Aprilia."}
{"id": "2338828", "revid": "287204", "url": "https://it.wikipedia.org/wiki?curid=2338828", "title": "Alvaro de Mendana de Neira", "text": ""}
{"id": "2338831", "revid": "228587", "url": "https://it.wikipedia.org/wiki?curid=2338831", "title": "Ensemble Scintille di Musica", "text": "L'Ensemble Scintille di Musica \u00e8 un gruppo vocale-strumentale italiano specializzato nell'esecuzione di musiche rinascimentali.\nIl gruppo.\nIl gruppo nasce dalla collaborazione tra Francesca Torelli e Angelo Branduardi.\nL'album d'esordio \u00e8 \"Futuro antico III\", terzo capitolo della serie di album di Angelo Branduardi dedicati alla riscoperta del patrimonio musicale del passato.\nComponenti.\nI componenti comprendono, oltre la direttrice Francesca Torelli e Angelo Branduardi, anche alcuni studenti della professoressa Torelli.\nL'elenco che segue \u00e8 relativo alla formazione dell'album \"Futuro antico V\".\nDiscografia.\nLa discografia \u00e8 costituita da 5 CD:"}
{"id": "2338833", "revid": "132266", "url": "https://it.wikipedia.org/wiki?curid=2338833", "title": "Judge Advocate General's Corps", "text": "Il Judge Advocate General's Corps, noto anche come JAG o JAG Corps (in italiano: Corpo della magistratura militare) \u00e8 il nome di peculiari corpi specialistici previsti dall\u2019organica militare e che si occupano di gestire le questioni legali e giudiziarie delle forze armate degli Stati Uniti d'America ovvero l'aeronautica, la Marina, la Guardia costiera, l'Esercito e il corpo dei Marine.\nIl JAG \u00e8 incaricato sia della istituzione di procedimenti legali nei confronti dei militari che della loro difesa, cos\u00ec come previsto dal Codice uniforme di giustizia militare (UCMJ).\nCaratteristiche e attivit\u00e0.\nMarine e Guardia costiera USA non hanno un corpo specifico giudiziario ma una divisione interna, cui fanno parte e ufficiali di vascello e/o di linea (\"line officers\") quindi non dei \u201ccorpi tecnici\u201d (\"staff corps officers\").\nNell'Esercito USA i \"judge advocates\" mantengono lo status di ufficiali di linea e teoricamente possono assumere anche altre funzioni, mentre quelli di Aviazione e della Marina svolgono solo la funzione di giudici e/o avvocati della magistratura militare. Gli ufficiali del Corpo sono gli ufficiali capo della Corte marziale e delle Commissioni d'inchiesta. Il JAG provvede anche ai membri del servizio con una vasta gamma di servizi legali gratuiti e di supporto alle operazioni militari di combattimento fornendo delucidazioni ai comandanti circa la legge sui conflitti armati.\nNella cultura di massa.\nLa serie televisiva \"JAG - Avvocati in divisa\" \u00e8 ispirata a quello della Marina."}
{"id": "2338834", "revid": "182396", "url": "https://it.wikipedia.org/wiki?curid=2338834", "title": "Clipeus", "text": ""}
{"id": "2338841", "revid": "287204", "url": "https://it.wikipedia.org/wiki?curid=2338841", "title": "Phou Bia", "text": "Il Phou Bia (Lao: \u0e9e\u0eb9 \u0ec0\u0e9a\u0e8d; letteralmente, \"montagna di birra\") \u00e8 una montagna del Laos, situata all'interno della Catena Annamita, nella Provincia di Xiangkhoang. Con 2.819 metri sul livello del mare \u00e8 la cima pi\u00f9 elevata del paese."}
{"id": "2338846", "revid": "25152", "url": "https://it.wikipedia.org/wiki?curid=2338846", "title": "Sepoltura di Bah\u00e1'u'll\u00e1h", "text": ""}
{"id": "2338847", "revid": "682087", "url": "https://it.wikipedia.org/wiki?curid=2338847", "title": "John Rockerduck", "text": ""}
{"id": "2338850", "revid": "25152", "url": "https://it.wikipedia.org/wiki?curid=2338850", "title": "Tomba di Bah\u00e1'u'll\u00e1h", "text": ""}
{"id": "2338851", "revid": "284938", "url": "https://it.wikipedia.org/wiki?curid=2338851", "title": "YF-12", "text": ""}
{"id": "2338854", "revid": "119563444", "url": "https://it.wikipedia.org/wiki?curid=2338854", "title": "Nicole Gontier", "text": "Biografia.\nOriginaria di Champorcher, nel 2007 \u00e8 entrata a far parte della nazionale italiana, nella squadra juniores. In Coppa Europa ha esordito nel 2010 nell'inseguimento della Val Martello, chiuso al 32\u00ba posto. Vanta tre partecipazioni iridate giovanili: Ruhpolding 2008 (44\u00aa nell'individuale, 51\u00aa nello sprint, 49\u00aa nell'inseguimento), Canmore 2009 (24\u00aa nell'individuale, 15\u00aa nello sprint, 20\u00aa nell'inseguimento, medaglia di bronzo nella staffetta insieme a Dorothea Wierer e ad Alexia Runggaldier) e Torsby 2010 (20\u00aa nell'individuale, 41\u00aa nello sprint, 24\u00aa nell'inseguimento, 9\u00aa nella staffetta). Nel 2011 ai Mondiali juniores di Nov\u00e9 M\u011bsto si \u00e8 piazzata 28\u00aa nello sprint, 34\u00aa nell'inseguimento e ha vinto la medaglia d'argento nella staffetta.\nIn Coppa del Mondo ha esordito il 29 novembre 2012 a \u00d6stersund (78\u00aa) e ha ottenuto il primo podio il 9 gennaio 2015 a Oberhof (3\u00aa).\nIn carriera ha partecipato a due edizioni dei Giochi olimpici invernali, (54\u00aa nella sprint, 45\u00aa nell'individuale, 49\u00aa nell'inseguimento, 6\u00aa nella staffetta) e (44\u00aa nella sprint, 48\u00aa nell'inseguimento, 38\u00aa nell'individuale), e a tre dei Campionati mondiali, vincendo due medaglie."}
{"id": "2338861", "revid": "1793900", "url": "https://it.wikipedia.org/wiki?curid=2338861", "title": "Castello di Maisons-Laffitte", "text": "Il castello di Maisons-Laffitte (\"Ch\u00e2teau de Maisons-Laffitte\" in francese) \u00e8 una residenza di campagna situata nel comune di Maisons-Laffitte, a nord-ovest di Parigi. \u00c8 classificato come Monumento storico di Francia.\nIl palazzo fu costruito tra il 1642 ed il 1646 su progetto di Fran\u00e7ois Mansart per Ren\u00e9 de Longueil, personaggio politico appartenente alla nobilt\u00e0 di toga. Esso rappresenta una delle pi\u00f9 significative opere del barocco francese, con un verticalismo riconducibile tuttavia al gusto gotico.\nLa pianta dell'edificio \u00e8 rettangolare, delimitata da due ali non molto pronunciate, che sul retro formano due semplici risalti. In alzato, la parte centrale \u00e8 caratterizzata da un avancorpo su tre piani, impaginato mediante la sovrapposizione degli ordini architettonici.\nIl \"gran gabinetto\", detto \"gabinetto all'italiana\", ha perso il suo rivestimento del XVII secolo a favore di una decorazione datante dal XIX secolo, ma ha conservato la sua coupola, il cui tamburo \u00e8 ornato di coppie di termini che si tengono per la vita. Questa cupola prefigura nella propria decorazione il gran salone del castello di Vaux-le-Vicomte."}
{"id": "2338862", "revid": "767487", "url": "https://it.wikipedia.org/wiki?curid=2338862", "title": "Giovanni Gavagnin", "text": "Carriera.\nIn Serie A ha vestito le maglie di Varese, Napoli e Caserta e ha segnato un totale di 4156 punti.\nInoltre, ha allenato Varese, Napoli e Caserta.\nHall of Fame.\nDal 5 gennaio 2010 \u00e8 entrato a far parte dell'\"Italia Basket Hall of Fame\"."}
{"id": "2338864", "revid": "339392", "url": "https://it.wikipedia.org/wiki?curid=2338864", "title": "La bella addormentata nel castello dei misteri", "text": ""}
{"id": "2338865", "revid": "155613", "url": "https://it.wikipedia.org/wiki?curid=2338865", "title": "Ch\u00e2teau de Maisons-Laffitte", "text": ""}
{"id": "2338866", "revid": "486946", "url": "https://it.wikipedia.org/wiki?curid=2338866", "title": "La leggenda del drago Shenron", "text": ""}
{"id": "2338867", "revid": "216805", "url": "https://it.wikipedia.org/wiki?curid=2338867", "title": "Innocenzo dell'Immacolata", "text": "Biografia.\nNacque il 10 marzo 1887 a Santa Cecilia del Valle de Oro, vicino alla costa della provincia di Lugo (Galizia). All'et\u00e0 di 14 anni decise di diventare un passionista cos\u00ec entr\u00f2 nel seminario di Pe\u00f1afiel, nei pressi di Valladolid. Divenne membro della congregazione all'et\u00e0 di 18 anni nel 1905 prendendo il nome di Innocenzo dell'Immacolata. Studi\u00f2 poi filosofia, teologia ed altre materie ecclesiastiche a Deusto.\nA Mieres, non lontano da Tur\u00f3n, nel 1910 divenne suddiacono, quindi diacono nel 1912 e infine venne ordinato sacerdote nel 1920. Da sacerdote predic\u00f2 e insegn\u00f2 in alcune scuole.\nIl 5 ottobre 1934, un gruppo di miliziani fece irruzione nella scuola dei Fratelli delle scuole cristiane a Tur\u00f3n, dove Innocenzo insegnava in quel periodo e faceva da confessore per gli allievi, e catturarono Innocenzo insieme con otto lasalliani. Vennero quindi incarcerati nella cosiddetta \"Casa del Popolo\" e condannati a morte dal comitato rivoluzionario perch\u00e9 questi avevano una certa influenza in paese, dato che tutti mandavano i loro figli alla loro scuola. Il 9 marzo vennero condotti al cimitero della citt\u00e0, schierati davanti alle loro fosse e quindi fucilati.\nSant'Innocenzo e i nove lasalliani furono beatificati il 19 aprile 1990 da papa Giovanni Paolo II, che li canonizz\u00f2 il 21 novembre 1999."}
{"id": "2338868", "revid": "155613", "url": "https://it.wikipedia.org/wiki?curid=2338868", "title": "Ch\u00e2teau de Maisons", "text": ""}
{"id": "2338878", "revid": "819238", "url": "https://it.wikipedia.org/wiki?curid=2338878", "title": "Stazione di Luni", "text": "La stazione di Luni, situata sulla linea ferroviaria Genova-Pisa, \u00e8 la fermata ferroviaria a servizio del comune di Luni e del comune di Castelnuovo Magra, essendo edificata al confine tra i due territori, in una zona chiamata \"Luni Stazione\".\nStoria.\nGi\u00e0 pianificato nell'anno precedente (come fermata in localit\u00e0 Mano di Ferro, tra Avenza e Sarzana, e con denominazione \"Movodifeno\"), l'impianto venne inaugurato il 1\u00ba maggio 1885 e abilitato al servizio viaggiatori e bagagli, dopo l'attivazione del tratto di ferrovia Tirrenica da Massa a Sarzana, aperto il 15 maggio 1863 e poi prolungato fino alla Spezia il 4 agosto 1864, dalle Strade Ferrate dell'Alta Italia.\nNel 1889, contestualmente all'attivazione del raddoppio da Avenza a Sarzana, venne dotata di scalo merci per il servizio a grande velocit\u00e0. Il 15 agosto 1905 tale servizio venne esteso da a e tra il 1921 e il 1922 vennero impiantati nuovi binari di per il carico e scarico delle merci.\nCon il progressivo declino del traffico merci venne poi declassata a semplice fermata lungo la linea.\nStrutture e impianti.\nCostituendo semplice fermata in piena linea l'impianto, che si affaccia sulla strada statale 1 Via Aurelia, dispone dei soli due binari di corsa serviti rispettivamente da due banchine. Gli edifici di stazione, ivi compreso il fabbricato viaggiatori, sono in disuso.\nTra il 1924 e il 1926, da una statistica delle FS, risultavano i seguenti impianti:\nNei pressi della stazione \u00e8 possibile raggiungere la principale attrazione del posto, il museo archeologico della citt\u00e0 romana di Luni.\nMovimento.\nLa stazione \u00e8 servita da alcuni dei treni delle relazioni regionali Trenitalia svolte nell'ambito dei contratti di servizio stipulati con la Regione Toscana denominati anche \"Memorario\"."}
{"id": "2338879", "revid": "102924717", "url": "https://it.wikipedia.org/wiki?curid=2338879", "title": "Hakomakura", "text": "L' \u00e8 un sostegno per il collo a forma di forcella, utilizzato dalla \"geisha\" al modo di un normale cuscino. Poggiando il collo sull'\"hakomakura\", la testa resta libera, sollevata rispetto al \"futon\". Evita cos\u00ec che, dormendo con il capo sul guanciale, si possa disfare la complessa acconciatura caratteristica che la impegna, insieme agli esperti pettinatori, in estenuanti sedute che possono durare anche ore."}
{"id": "2338881", "revid": "3831", "url": "https://it.wikipedia.org/wiki?curid=2338881", "title": "Rivista Storica Italiana", "text": ""}
{"id": "2338885", "revid": "767487", "url": "https://it.wikipedia.org/wiki?curid=2338885", "title": "Enzo Amadori", "text": "Biografia.\nDiplomato in elettronica, inizia professionalmente l'attivit\u00e0 di cantante nel 1945; l'anno successivo vince il \"Giro umbro della canzone\", e ottiene un contratto discografico con La voce del padrone.\nIncide moltissimi dischi a 78 giri per tutto il decennio seguente, partecipando a moltissime trasmissioni radiofoniche e televisive.\nNel 1960 fonda dapprima le edizioni musicali Arlecchino e poi ad una casa discografica con lo stesso nome, entrambe con sede a Milano; continua comunque l'attivit\u00e0 di cantante.\nTra gli artisti con cui ha lavorato come discografico ricordiamo Bruno Castiglia (il leader dei Bisonti), Luciano Fineschi, Riz Samaritano, Giancarlo Cajani, e Pino Amendola, chitarrista e leader dei Pochets, che ha rilevato l'azienda di Amadori e ne \u00e8 tuttora il titolare.\nTra i suoi successi come cantante ricordiamo \"Attender\u00f2\", \"Fine di stagione\" e \"Malefica luna\"; come compositore ha scritto canzoni per molti artisti, tra cui ricordiamo \"Ragazzi e dadi\" per I Bisonti."}
{"id": "2338886", "revid": "76963", "url": "https://it.wikipedia.org/wiki?curid=2338886", "title": "Stefan Bartmann", "text": "Biografia.\nStefan Bartmann nacque e crebbe a Berlino, figlio maggiore del dott. prof. Karl Bartmann e della sua moglie Gisela Zunkel. Dopo gli studi di sociologia, si dedic\u00f2 al mondo della cinematografia, diventando regista. Dagli anni '80 ha lavorato in particolare per il piccolo schermo ed ha diretto la produzione di numerose serie TV.\nTra le sue opere pi\u00f9 conosciute, ricordiamo \"Rosamunde Pilcher - Una rosa dal passato\" e \"Paradiso rubato\".\nOggi vive in Irlanda."}
{"id": "2338887", "revid": "4541", "url": "https://it.wikipedia.org/wiki?curid=2338887", "title": "Ums Paradies betrogen", "text": ""}
{"id": "2338888", "revid": "262457", "url": "https://it.wikipedia.org/wiki?curid=2338888", "title": "Tripi\u1e6daka", "text": ""}
{"id": "2338894", "revid": "36426", "url": "https://it.wikipedia.org/wiki?curid=2338894", "title": "Battaglia di San Romano (trittico)", "text": ""}
{"id": "2338896", "revid": "125412563", "url": "https://it.wikipedia.org/wiki?curid=2338896", "title": "Pratt &amp; Whitney J58", "text": "Il Pratt &amp; Whitney JT11D (o J58 secondo la nomenclatura delle United States Armed Forces) era un motore aeronautico a ciclo variabile sviluppato dalla Pratt &amp; Whitney ed utilizzato sui Lockheed A-12, SR-71 e YF-12. Si trattava di un autoturboreattore, sorta di ibrido tra un motore a turbogetto ed uno statoreattore.\nStoria del progetto.\nIl JT11D fu inizialmente sviluppato negli anni cinquanta dalla Pratt &amp; Whitney prima come programma interno autofinanziato e successivamente per soddisfare le specifiche di progetto di una versione migliorata (poi cancellata) del North American A3J-1 della United States Navy che prevedevano una velocit\u00e0 di crociera di Mach 2,5 con brevi punte a Mach 3.\nIl motore venne definito nella sua struttura principale nel 1956 mentre l'assemblaggio dei primi prototipi inizi\u00f2 nel 1957. Nell'agosto dell'anno successivo furono completate le prove per le 50 ore di funzionamento, mentre nell'agosto del 1959 la US Navy piazz\u00f2 l'ordine per la costruzione di 30 prototipi. In seguito per\u00f2, la United States Air Force (che nel frattempo aveva preso in considerazione il J58 per motorizzare il suo aereo da ricognizione Lockheed A-12), subentr\u00f2 alla Marina che aveva deciso di ritirarsi dal progetto per il vertiginoso aumento dei costi. Secondo le convenzioni di nomenclatura delle forze armate statunitensi, era prevista l'assegnazione di un codice alfanumerico costituito da una lettera iniziale che identificava il tipo di motore (in questo caso \"J\", per motore turbogetto) e un numero pari (\"58\") che definiva la US Navy come destinataria del progetto. Nonostante il passaggio all'Aeronautica, il JT11D mantenne la denominazione J58 invece di assumere un nuovo codice con numero dispari.\nNel 1960 il motore venne rivisto con l'aggiunta di uno stadio del compressore e del postbruciatore.\ndopo una lunga gestazione ritardata da una serie di problemi di produzione, vol\u00f2 per la prima volta su un A-12 il 5 ottobre 1962.\nRimase in produzione fino al 22 novembre 1989\nTecnica.\nIl J58 era essenzialmente costituito da un turbogetto con postbruciatore. Rispetto alla prima versione (J58-P-2) sviluppata per la US Navy, la configurazione finale (J58-P-4) vide pesanti modifiche quali l'aggiunta di uno stadio al compressore assiale (che pass\u00f2 a nove stadi) in modo da aumentare il rapporto di compressione, l'aggiunta del postbruciatore ed i sei tubi di bypass che, prelevando aria dal quarto stadio del compressore, la convogliavano nel postbruciatore bypassando i restanti cinque stadi del compressore, la camera di combustione principale e la turbina.\nLo spillamento d'aria aveva i benefici effetti di mitigare i problemi di stallo e pompaggio\nche affliggevano il compressore dei primi prototipi e di arricchire di ossigeno i gas di scarico nel postbruciatore permettendo di ottenere temperature e spinte pi\u00f9 elevate.\nIl funzionamento \"ibrido\" tra la modalit\u00e0 di turbogetto (a basse velocit\u00e0 ed altitudini) e quella a met\u00e0 strada tra un turboventola e uno statoreattore, in cui l'aria compressa dalla presa d'aria ed i primi stadi del compressore era direttamente utilizzata nel postbruciatore, consentiva al J58 ed al suo ciclo termodinamico \"variabile\" di ottimizzare il rendimento ai vari regimi di volo.\nLa camera di combustione di tipo tubo-anulare era seguita da due stadi di turbina collegati da un albero al compressore.\nA causa delle elevate temperature di esercizio, nel motore era impiegato un particolare lubrificante a base siliconica. Essendo solido a temperatura ambiente, doveva essere preriscaldato a 70\u00a0\u00b0C prima dell'avviamento del motore.\nPresa d'aria.\nLa presa d'aria si componeva di una parte fissa esterna costituita dalla cappottatura anteriore del motore entro cui erano ricavate delle aperture regolabili, una spina centrale mobile che adattava la geometria della presa d'aria a seconda delle condizioni di volo dotata di superfici porose per lo sfogo dell'aria e un sistema di controllo dello strato limite per il corretto posizionamento degli urti interni. I movimenti della spina centrale e delle aperture di sfogo erano comandati da un controllo automatico (DAFICS). Fino a piedi di altitudine, la spina era fissa nella posizione pi\u00f9 avanzata. Al di sopra di questa quota e per velocit\u00e0 superiori a Mach 1,6 la spina (ricoperta di piccoli fori attraverso cui viene aspirato lo strato limite meno energetico per prevenirne il distacco), si ritraeva gradualmente.\nLe aperture anteriori di sfogo dell'aria sulla cappottatura restavano chiuse fino a Mach 1,4 per poi essere regolate dal sistema di controllo automatico per mantenere l'urto normale (interno) in prossimit\u00e0 della sezione di gola. Nella porzione posteriore della presa d'aria, altre aperture regolabili provvedevano a regolare il flusso di raffreddamento che scorreva esternamente al motore e che veniva poi reimmesso nella parte finale dell'ugello di scarico.\nDurante il volo supersonico il sistema automatico di controllo regolava la posizione della spina e delle aperture anteriori della presa d'aria in modo da regolare la quantit\u00e0 d'aria e massimizzare la pressione in ingresso al motore. In caso di espulsione dell'urto dalla presa d'aria, il sistema di controllo provvedeva automaticamente a \"riavviare\" la presa d'aria aprendo le valvole di sfogo anteriori e spostando in avanti la spina centrale. Una volta ricatturato l'urto, la spina e le aperture anteriori venivano automaticamente regolati secondo le condizioni di volo.\nCompressore.\nIn ingresso al compressore era posto uno stadio statorico con venti palette a geometria variabile (IGV, chiamate in inglese \"Inlet Guide Vanes\") che regolavano la portata in entrata a seconda della velocit\u00e0 di volo e del regime di rotazione del motore. Al decollo e durante l'accelerazione a velocit\u00e0 supersonica, le palette assumevano la posizione per la massima portata in ingresso (parallele al flusso d'aria), mentre in crociera ed ai regimi intermedi si portavano in parziale chiusura.\nTra i quattro stadi di bassa pressione ed i cinque di alta pressione erano presenti una ventina di fori chiusi da valvole che consentivano lo spillamento di aria che, aggirando il compressore di alta pressione, la camera di combustione e la turbina veniva convogliata mediante sei tubi che correvano lungo il motore direttamente nel postbruciatore. Inoltre, mediante delle ulteriori valvole, la stessa aria era espulsa all'esterno durante le fasi di avviamento del motore o per ovviare ad un eventuale stallo del compressore.\nLo spillamento di aria dal compressore di bassa pressione consente di modulare il rapporto di compressione totale (all'incirca tra 6 e 8) in modo da limitare a la temperatura dell'aria in uscita dal compressore di alta per una temperatura di in ingresso al compressore di bassa pressione.\nI primi stadi del compressore erano costruiti utilizzando leghe di titanio (in particolare Ti-8-1-1 e\nTi-5-2.5), grazie alla loro leggerezza, robustezza e resistenza allo scorrimento viscoso fino a temperature di 460\u00a0\u00b0C.\nCamera di combustione.\nOtto tubi di fiamma tra loro interconnessi e contenuti in un involucro anulare costituivano la camera di combustione. Quarantotto atomizzatori di combustibile erano installati a gruppi di sei, ciascuno per ogni tubo di fiamma. Ogni atomizzatore aveva un ugello primario con area fissa ed uno secondario con area variabile (che si apriva in funzione del calo di pressione nell'ugello primario) che iniettavano il combustibile in camera di combustione attraverso un'apertura comune.\nDate le elevate altitudini e velocit\u00e0 di crociera caratteristiche dei velivoli sul quale fu installato il J58, fu necessario impiegare un combustibile (JP-7) con un punto di infiammabilit\u00e0 particolarmente elevato che veniva utilizzato anche per il raffreddamento di strutture e sistemi di bordo. Al posto delle normali candelette di accensione, quindi, fu installato un particolare impianto che provvedeva all'accensione del combustibile mediante l'iniezione di trietilborano (TEB), una sostanza che si incendia spontaneamente a contatto con l'aria. Un piccolo serbatoio contenente 600 cc di questa sostanza era installato su ogni motore e garantiva fino a sedici avviamenti del motore o del postbruciatore.\nTurbina.\nNegli anni sessanta la Pratt &amp; Whitney fu pioniera nell'introduzione di processi metallurgici per la produzione di superleghe con grano monocristallino. Il J58 fu il primo motore in assoluto sul quale vennero sperimentate palette prodotte con questa tecnologia che permetteva di ottenere notevoli risultati in termini di resistenza alle alte temperature e basso scorrimento viscoso (\"creep\").\nLa temperatura in ingresso alla turbina era di circa 1100\u00a0\u00b0C, un valore record per quei tempi. Le palette del primo stadio erano cave e raffreddate internamente con aria prelevata a valle del compressore di alta pressione.\nPostbruciatore.\nLe prime versioni di J58 non erano dotate di postbruciatore. Sul J58-P4 il postbruciatore era abbastanza compatto, con un ugello convergente-divergente a geometria variabile comandato da dieci attuatori idraulici che, a partire da una velocit\u00e0 dei gas di scarico di 0,9 Mach, allargava i petali dell'ugello a formare un condotto divergente fino alla massima apertura che si aveva per Mach 2,4. L'ugello era in grado di accelerare i gas in uscita dalla turbina da una velocit\u00e0 di Mach 0,4 ad oltre Mach 3.\nInternamente il postbruciatore era formato da quattro anelli concentrici destinati ad \"ancorare\" la fiamma retti da otto supporti che assicuravano anche l'ottimale distribuzione della fiamma una volta accesa dall'iniziale iniezione di TEB. A monte di questa struttura, un sistema di deflettori uniformava il flusso proveniente dai sei tubi che prelevavano l'aria dal compressore miscelandolo con i gas di scarico in uscita dalla turbina."}
{"id": "2338897", "revid": "1318658", "url": "https://it.wikipedia.org/wiki?curid=2338897", "title": "Chiesa del Val-de-Gr\u00e2ce", "text": "La chiesa di Nostra Signora dell'Ospedale del Val-de-Gr\u00e2ce (in francese: \"\u00e9glise Notre-Dame de l'h\u00f4pital du Val-de-Gr\u00e2ce\") si trova a Parigi, nel V \"arrondissement\". Si tratta di un importante esempio d'architettura barocca francese (il cosiddetto \"classicismo barocco\").\nStoria.\nLa chiesa fu edificata per volere della regina Anna d'Austria per adempiere ad un voto fatto alla Vergine Maria in seguito alle sue ripetute difficolt\u00e0 di concepimento; difficolt\u00e0 che avevano fatto s\u00ec che la famiglia reale rimanesse senza un erede per ben 23 anni dopo il matrimonio, avvenuto nel 1615.\nCostruita su progetto di Fran\u00e7ois Mansart nel 1645, fu completata da Jacques Lemercier nel 1667. La chiesa \u00e8 dedicata a Maria madre di Ges\u00f9, come si legge sul frontone del tempio: \"Iesu nascenti Virginio Matri\".\nDescrizione.\nArchitettura.\nLa facciata, su due ordini, \u00e8 preceduta da un pronao classicheggiante, mentre, ai lati del prospetto, due volute raccordano il registro inferiore con quello superiore. Nel suo impianto generale si ispira alle facciate delle chiese romane coeve, in particolare alla facciata della chiesa di Santa Susanna di Carlo Maderno, dal quale si distacca per\u00f2 per un pi\u00f9 deciso riferimento alle forme classiche.\nL'interno, a pianta longitudinale, riprende lo stile delle chiese romane, con la navata centrale e le grandi cappelle laterali che si concludono nella zona della cupola. Qui, nei pilastri che sostengono la volta, si aprono quattro cappelle che affacciano direttamente verso l'invaso della cupola, mediante passaggi in diagonale; in questo modo viene rafforzata la centralit\u00e0 della costruzione. La decorazione dell'interno \u00e8 ancora una volta ispirata ai modelli romani dell'epoca, come ad esempio nell'altare maggiore in cui spicca il baldacchino di gusto berniniano.\nOrgano a canne.\nNella chiesa si trova un organo a canne costruito da Aristide Cavaill\u00e9-Coll e modificato da Koenig nel 1928 e da Delangue-Hurvy fra il 1992 e il 1993. A trasmissione meccanica con leva Barker, dispone di due tastiere di 56 note ciascuna ed una pedaliera di 32."}
{"id": "2338898", "revid": "36426", "url": "https://it.wikipedia.org/wiki?curid=2338898", "title": "Battaglia di san Romano", "text": ""}
{"id": "2338903", "revid": "729019", "url": "https://it.wikipedia.org/wiki?curid=2338903", "title": "G\u00fcller S\u00f6hne", "text": "La G\u00fcller S\u00f6hne A.G. \u00e8 una ditta svizzera con sede a H\u00fcttikon, nel cantone di Zurigo, fondata nel 1845 da J.J. G\u00fcller come ditta individuale e incisoria.\nStoria.\nNel 1865 il titolare ebbe l'idea di inserire i piccoli elementi mobili, allora usati per comporre manualmente le date su un portadate per ottenere il timbro datario, su dei cilindri rotanti liberamente su un asse, in modo da poter rapidamente modificare la data semplicemente ruotando il rocchetto e da evitare il pericolo di perdersi.\nIl timbro venne adottato dalla direzione delle poste di Berna nel 1866 e dal 1867 G\u00fcller fabbric\u00f2 i timbri datari per le poste svizzere: fino al 1966 ne furono prodotti circa 46.000 esemplari.\nAnche le Poste Italiane utilizzano tale timbro, che appunto viene chiamato dagli addetti ai lavori Timbro Guller."}
{"id": "2338905", "revid": "1666646", "url": "https://it.wikipedia.org/wiki?curid=2338905", "title": "Casey Jones", "text": "Casey Jones \u00e8 un personaggio della serie a fumetti e a cartoni animati delle Tartarughe Ninja.\nCasey \u00e8 un giovane che, avendo visto troppe serie TV poliziesche, \u00e8 diventato un vigilante irrequieto e assetato di giustizia, che condivide una stretta alleanza con Raffaello (col quale stringe una grande amicizia) e con le altre tartarughe, e che aiuta spesso anche in battaglia. Non utilizza armi vere e proprie, preferendo coprirsi il volto con una maschera da hockey e brandire mazze sportive.\nPi\u00f9 precisamente il suo armamentario \u00e8 composto da quattro mazze di cui, di solito, una o due da baseball, una o due da hockey ed una da golf. Il suo migliore amico \u00e8 Raffaello.\nCaratteristiche.\nCome le tartarughe, Casey Jones \u00e8 un vigilante ed \u00e8 una parodia dei vigilanti classici presenti nei fumetti. L'aspetto con cui \u00e8 pi\u00f9 spesso rappresentato \u00e8 quella di un giovane uomo dal fisico molto palestrato e dai lunghi capelli scuri, che in battaglia indossa una maschera da hockey sul ghiaccio e guanti da ciclismo tagliati, e porta le sue armi in una sacca da golf sulle spalle.\nIl suo ruolo e la sua personalit\u00e0 nelle vicende cambia a seconda della versione.\nPoteri e abilit\u00e0.\nCasey possiede forza, resistenza, agilit\u00e0, velocit\u00e0 e riflessi eccezionali per un essere umano normale, ed \u00e8 molto abile nel combattimento corpo a corpo, queste capacit\u00e0 gli permettono di sconfiggere grossi gruppi di nemici da solo. Casey ha chiesto a Raffaello di migliorarlo nel combattimento corpo a corpo, conseguendo ottimi risultati nel giro di pochissimo tempo cos\u00ec riuscendo a tener testa ad una tartaruga ninja del calibro di Leonardo. In combattimento utilizza una o due mazze da baseball, una o due da hockey ed una da golf e indossa una maschera da hockey. Oltre alle capacit\u00e0 combattive, Casey \u00e8 anche un abile meccanico riuscendo a riparare qualsiasi veicolo ed ha delle ottime abilit\u00e0 da guida e per muoversi usa la sua moto."}
{"id": "2338908", "revid": "149485", "url": "https://it.wikipedia.org/wiki?curid=2338908", "title": "Governo degli Stati Uniti d'America", "text": ""}
{"id": "2338916", "revid": "72396", "url": "https://it.wikipedia.org/wiki?curid=2338916", "title": "Centro per lo studio dei testi sacri bahai", "text": "Il Centro per lo studio dei testi sacri bahai \u00e8 il punto di riferimento mondiale per lo studio e la traduzione dei testi sacri della religione bahai.\nAl \"Centro\" fanno capo gli studiosi, credenti e non, che si occupano della fede bahai o che intendono tradurne i testi sacri nelle altre lingue; dispone, infatti, di una ampia documentazione che lo rende un punto di partenza essenziale per lo studio della fede, sia dal punto di vista storico che strettamente religioso.\nL'edificio.\nL'edificio fu costruito nell'Arco Bahai che riunisce il complesso di edifici amministrativi del Centro Mondiale Bahai sul Monte Carmelo a Haifa, in Israele, e che comprende anche la Casa Universale di Giustizia, il Centro Internazionale di Insegnamento e l'Archivio Internazionale Bahai.\nLa linea ad \"arco\", su cui \u00e8 inserita la costruzione, \u00e8 stata voluta da Shoghi Effendi, che ha, cos\u00ec, inteso materializzare simbolicamente una profezia di Bah\u00e1'u'll\u00e1h.\nLo stile architettonico del \"Centro\", progettato da Hossein Amanat, \u00e8 neoclassico, come gli altri edifici dell\"'Arco\", che gli fanno da cornice.\nLa sua costruzione fu annunziata nel 1987, iniziata nel 1992 e completata nel 1999."}
{"id": "2338922", "revid": "539155", "url": "https://it.wikipedia.org/wiki?curid=2338922", "title": "Pleyel", "text": "Pleyel \u00e8 un'antica fabbrica francese di pianoforti, organi e clavicembali.\nStoria.\nLa storia di Pleyel si confonde con quella delle sue produzioni, e degli imprenditori che hanno contribuito a creale la sua storia e la sua leggenda. La Salle Pleyel \u00e8, infatti, il prolungamento diretto e logico della fabbrica di pianoforti Pleyel.\nIgnace Pleyel (1757-1831).\nNato a Ruppersthal in Austria, figlio di Martin, maestro di scuola, il giovane Ignaz studi\u00f2 musica prima presso il compositore Johann Baptist Vanhal, e poi, a partire dal 1772, fu allievo di Joseph Haydn ad Eisenstadt. \nTrasferitosi in Francia, dove assunse il nome francese di Ignace, lavor\u00f2 a partire dal 1797 come editore musicale (\"la maison Pleyel\"); a lui si deve la prima edizione (1801) dei quartetti per archi del suo maestro Haydn.\nIn seguito divenne uno dei pi\u00f9 famosi costruttori di pianoforti francesi del XIX secolo, facendo concorrenza anche ad altri grandi altri artigiani come S\u00e9bastien \u00c9rard. Quando mor\u00ec, nel 1831, gli succedette, nella compagnia da lui stesso fondata, il figlio Camille.\nUna differenza sostanziale tra i pianoforti di Pleyel e quelli di \u00c9rard consiste anche nell'assenza, all'interno dei primi, del meccanismo del doppio scappamento, in quanto Pleyel seguiva le tecniche di costruzione degli artigiani inglesi. Il doppio scappamento, tuttavia, \u00e8 oggi diffuso e generalmente presente in tutti i pianoforti a coda.\nI pianoforti di Pleyel sono tutt'oggi di grande prestigio, ed anche al suo tempo furono molto apprezzati da grandi compositori come Fryderyk Chopin o Franz Liszt. Il primo, tra l'altro, asseriva di preferire, quando suonava per s\u00e9 stesso, un pianoforte verticale che uno a coda, per un maggior senso di \"intimit\u00e0\", che si riconosce nel timbro proprio degli strumenti di Pleyel.\nCamille Pleyel (1788\u20131855).\nCompositore meno prolifico del padre, Camille Pleyel fu un concertista di talento alla corte del re d'Inghilterra. Egli viaggi\u00f2 molto in Europa visitando gli altri costruttori di pianoforte, in particolare Broadwood ed Erard, che furono con Pleyel, i pionieri della fabbricazione del pianoforte.\nCamille diede un grande impulso alla sua fabbrica portandola a rinomanza internazionale, grazie anche alla sua professione di concertista. Egli si attorni\u00f2 di musicisti che girando il mondo esportarono il nome di Pleyel nel mondo intero. Egli pose grande attenzione all'aspetto tecnico degli strumenti perfezionandone il funzionamento a seguito dei consigli provenienti dai musicisti di cui si circondava. Nel 1834, la Pleyel produceva 1.000 pianoforti all'anno occupando 100 dipendenti.\nVista la diffusione dei suoi strumenti in tutto il mondo, studi\u00f2 un sistema di tropicalizzazione per adattare uno strumento cos\u00ec delicato ai diversi climi in cui andavano ad essere venduti.\nAuguste Wolff (1821-1887).\nAuguste Wolff fu socio di Camille Pleyel dal 1853. Anche lui nato in una famiglia di musicisti, fu un compositore talentuoso. Wolff sar\u00e0 un costruttore di pianoforti d'eccezione e contribuir\u00e0 notevolmente allo sviluppo della fabbrica con notevoli innovazioni nel perfezionamento dello strumento. I pianoforti Pleyel divennero presto noti per la loro sonorit\u00e0 ed eleganza.\nNel 1865, Wolff cre\u00f2 sul boulevard Ornano, \u00e0 Saint-Denis, una grande fabbrica di 55.000\u00a0m\u00b2 equipaggiata con macchine a vapore, pi\u00f9 di cento macchine utensili, canalizzazioni per il riscaldamento, di aria compressa e di vapore, realizzando 2.500 pianoforti l'anno nel 1887.\nGustave Lyon (1857-1936).\nDal 1883, Gustave Lyon, genero di Wolff, assunse la guida della \"Manufacture Pleyel\". Politecnico, ingegnere minerario e bravo musicista, mise a profitto le sue conoscenze scientifiche per migliorare la qualit\u00e0 degli strumenti e scoprire i misteri dell'acustica. Nel 1889, quando la Pleyel realizzava il suo 100.000\u00ba pianoforte, Lyon fu insignito di una onorificenza all\"'Exposition universelle de Paris\". Egli modernizz\u00f2 la fabbrica creata da Wolff trenta e passa anni prima. I pianoforti Pleyel continuarono ad essere molto apprezzati dalla nuova generazione di musicisti sedotti dall'armonia cos\u00ec particolare di questi strumenti europei molto apprezzati da Camille Saint-Sa\u00ebns, F\u00ebdor Ivanovi\u010d \u0160aljapin, Rimsky-Korsakov e anche Wanda Landowska. Fu per questa grande interprete che Pleyel decise di costruire anche dei clavicembali.\nParallelamente alla sua attivit\u00e0 di costruttore di pianoforti, Lyon s'interesso agli studi di acustica divenendo un esperto al quale gli architetti si rivolgevano per migliorare l'acustica delle sale da concerto.\nNel 1925, Lyon diede inizio alla costruzione della Salle Pleyel, in \"rue du faubourg Saint-Honor\u00e9\", A Parigi. Ma la grande depressione del 1929 risult\u00f2 fatale al gruppo Pleyel: i pianoforti Pleyel fallirono nel 1933, et la Salle Pleyel fu acquisita dalla banca Cr\u00e9dit Lyonnais nel 1934.\nAlla morte di Gustave Lyon, i pianoforti Pleyel e la Salle Pleyel divennero pertanto due entir\u00e0 separate.\nPer contrastare la concorrenza nel 1961 l'azienda decise una fusione con \u00c9rard e Gaveau che si erano gi\u00e0 associati l'anno precedente. I problemi continuarono a persistere soprattutto per la crescente presenza asiatica sul mercato; i tre grandi marchi furono costretti a depositare i bilanci nel 1965. Successivamente, dal 1971 al 1994, i pianoforti \"Pleyel\", \"\u00c9rard\" e \"Gaveau\" furono costruiti in Germania dalla Schimmel, mantenendo le tipologie e i marchi originali.\nHubert Martigny (nato nel 1939).\nIl Cr\u00e9dit Lyonnais rimase proprietario della Salle Pleyel fino al 1998, data nella quale la vendette al \"Consortium de R\u00e9alisation\"(CDR). Appreso dalla stampa, nel 1997, che la Salle Pleyel era in vendita, l'industriale Hubert Martigny decise di presentare un'offerta (10 milioni di euro), un progetto artistico ed un progetto di ristrutturazione. La coerenza del progetto e l'ambizione del proponente fecero la differenza. In un primo momento il Cr\u00e9dit Lyonnais aveva pensato di demolire la sala e beneficiare del terreno per edificare un nuovo edificio da adibire ad uffici. Il progetto non pot\u00e9 essere realizzato per una legge del 1945 che impediva la trasformazione di una sala da spettacolo in un edificio di diverso impiego.\nNel 1998, Hubert Martigny diviene l'unico privato al mondo ad essere proprietario di una sala da concerti sinfonici. Egli si accorge allora che il marchio \"Pleyel\" appartiene a degli investitori italiani proprietari dell'ultima fabbrica di pianoforti in Francia, la \"Pleyel and Co\" a Al\u00e8s. In quel momento materializza l'idea stravagante di riaccorpare la Salle Pleyel ed i pianoforti Pleyel, e riacquista questi ultimi. Ci\u00f2 \u00e8 quanto realizza nel 2000, sette anni dopo la scissione.\nInveste molto denaro nella ristrutturazione della fabbrica di pianoforti e decide di lanciare il rinnovamento della sala, investendo 33 milioni di euro dei suoi denari personali. Ottiene cos\u00ec un permesso di ristrutturazione dell'immobile nel luglio 2004, e firma un contratto di promozione immobiliare con la societ\u00e0 Sodearif del gruppo Bouygues. L'8 novembre 2004, si impegna ad affittare per cinquant'anni la Salle Pleyel all\"'Etablissement Public de la Cit\u00e9 de la Musique\". Nel 2056, la \"Cit\u00e9 de la Musique\" diventer\u00e0 proprietaria della sala Pleyel e dei suoi annessi per il prezzo simbolico di un euro.\nNel gennaio 2005, \"Bouygues B\u00e2timent \u00cele-de-France-R\u00e9novation Priv\u00e9e\" prende possesso dell'immobile per una campagna di lavori della durata di 19 mesi, fino al 31 luglio 2006. Il 1\u00ba settembre 2006, la \"Cit\u00e9 de la Musique\", rileva la direzione della \u00ab nouvelle salle Pleyel \u00bb.\nLa Salle Pleyel venne inaugurata il 13 settembre 2006. Una nuova stagione musicale di 160 concerti permette, per la prima volta, di accogliere simultaneamente due orchestre residenti ed una orchestra ospite. L'Orchestre de Paris, l'Orchestre Philharmonique de Radio France, la London Symphony Orchestra, la Berliner Philharmoniker e tante altre ritrovano il palcoscenico della Pleyel.\nLa fabbrica di pianoforti Pleyel.\nEssa \u00e8 divenuta nel 2000 di propriet\u00e0 di Hubert Martigny, che ha anche comprato la \u00c9rard e la Gaveau. Vittima negli ultimi anni della concorrenza spietata dei costruttori asiatici, ha chiuso nel 2007 la fabbrica di Al\u00e8s, aperta nel 1973, per reinstallarsi a Saint-Denis.\nLa produzione di Saint-Denis \u00e8 stata ridotta e limitata ai soli pianoforti a coda di alta gamma con un gruppo di 15 esperti artigiani operanti in uno stabilimento moderno di soli 1.300 m2.\nLa \"Manufacture Pleyel\" ha installato uno \"Show-Room\" di pianoforti Pleyel alla Salle Pleyel esponendo i suoi modelli prestigiosi dedicati a \"Marco Del Re\", \"Aki Kuroda\" e \"Jean Cortot\", e dei grandi designer: \"Andr\u00e9e Putman\" ha creato per Pleyel il pianoforte \"Voie Lact\u00e9e\", di 2,17 metri, esposto al \"Designers' Days\" 2008 a Parigi e all'Ambasciata di Francia a New York nel quadro della retrospettiva \"Beyond Style\" consacrata ai designer nel settembre 2008.\nI \"Pianos Pleyel\" e la Salle Pleyel appartengono all'uomo d'affari francese Hubert Martigny (cofondatore di \"Altran Technologies\"). \nNel Settembre del 2009 il costruttore di fortepiani Paul McNulty ha costruito una copia del pianoforte Pleyel, modello del 1830, che attualmente fa parte della collezione al Fryderyk Chopin Institute a Varsavia: lo strumento \u00e8 stato usato nel corso del primo \u201cConcorso Internazionale Chopin su strumenti storici\u201d."}
{"id": "2338930", "revid": "155613", "url": "https://it.wikipedia.org/wiki?curid=2338930", "title": "Palazzo del Parlamento di Bretagna", "text": "Il palazzo del Parlamento di Bretagna, successivamente noto come palazzo di Giustizia, \u00e8 un edificio di Rennes (Francia).\nSorse nel 1604, su progetto dell'architetto Salomon de Brosse, e fu sede del Parlement de Bretagne dalla sua costruzione fino al 1790.\nDal 1804 ospita la corte di appello della citt\u00e0. Danneggiato durante un incendio, nel 1994, \u00e8 stato quindi restaurato.\nEsso pu\u00f2 essere considerato la prima vera opera del classicismo barocco francese.\nInfatti, rispetto ai palazzi costruiti fino ad allora, le ali assumono qui una minore importanza, mentre il centro della facciata \u00e8 sottolineato da due coppie di colonne binate sulle quali poggia un frontone rotondo, cos\u00ec da sottolineare l'asse centrale della costruzione."}
{"id": "2338931", "revid": "2068538", "url": "https://it.wikipedia.org/wiki?curid=2338931", "title": "Discografia degli Eurythmics", "text": ""}
{"id": "2338934", "revid": "122220902", "url": "https://it.wikipedia.org/wiki?curid=2338934", "title": "Elaberet", "text": "Elaberet o Eleberet \u00e8 una localit\u00e0 dell'Eritrea, sotto-zona della regione dell'Anseba. Si trova lungo il corso di questo fiume, sulla strada che unisce Asmara a Cheren. \u00c8 nota per essere al centro di un'importante zona agricola specializzata in coltivazione irrigue di primizie, agrumi e piante da frutto.\nStoria.\nLa colonizzazione inizi\u00f2 nel 1908, ai tempi della Colonia eritrea, L'Azienda Agricola di Elaberet, a met\u00e0 strada tra Asmara e Cheren (Eritrea), \u00e8 stata fondata all'inizio del '900 da Pietro Casciani e Maria Casciani. Dopo la morte di Pietro Casciani, la gestione \u00e8 passata ai figli, Filippo e Felice. Negli anni '60 i fratelli Casciani cedettero una quota societaria a Guido De Nadai che, qualche anno dopo, ne divenne titolare esclusivo. \nNel 1975 il governo rivoluzionario etiopico Derg nazionalizz\u00f2 l'attivit\u00e0 dando vita ad una azienda agricola statale. Con l'indipendenza dell'Eritrea, .\nDintorni.\nNei dintorni di Elabret si trova il celebre santuario di Debra Sina (Monte Sinai in tigrino) dove si venera la Vergine Maria e che \u00e8 meta ogni anno di molte migliaia di pellegrini provenienti da tutta l'Eritrea."}
{"id": "2338956", "revid": "1782831", "url": "https://it.wikipedia.org/wiki?curid=2338956", "title": "RaiSat Fiction", "text": "RaiSat Fiction \u00e8 stato un canale satellitare tematico della Rai, prodotto da RaiSat in esclusiva sul bouquet pay-TV di D+/Telepi\u00f9.\nPalinsesto.\nTrasmetteva un mix di prodotti italiani, inglesi, francesi e tedeschi quali fiction poliziesche, soap opera, film d'azione e sceneggiati in costume. Inoltre, venivano mandate in onda alcune autoproduzioni del canale, quali approfondimenti e dietro le quinte delle pi\u00f9 importanti fiction prodotti dalla Rai. La programmazione era rivolta all'intera famiglia e comprendeva molte prime visioni per l'Italia.\nIl palinsesto era strutturato in cinque ore di programmazione al giorno, che venivano poi ripetute per le 24 ore.\nLa chiusura.\nNel luglio del 2003, con l'arrivo di Sky al posto di D+ e Stream TV, la partnership con RaiSat venne meno e il canale chiuse i battenti, insieme ad altre tre reti del gruppo (Album, Art e Show). Venne sostituito da RaiSat Premium che riprende circa la stessa programmazione."}
{"id": "2338957", "revid": "213431", "url": "https://it.wikipedia.org/wiki?curid=2338957", "title": "Rai Sat Fiction", "text": ""}
{"id": "2338958", "revid": "62004", "url": "https://it.wikipedia.org/wiki?curid=2338958", "title": "John Torrio", "text": ""}
{"id": "2338964", "revid": "287204", "url": "https://it.wikipedia.org/wiki?curid=2338964", "title": "Ambroise Marie Fran\u00e7ois Joseph Palisot de Beauvois", "text": ""}
{"id": "2338965", "revid": "110157", "url": "https://it.wikipedia.org/wiki?curid=2338965", "title": "Discografia di Annie Lennox", "text": ""}
{"id": "2338967", "revid": "235890", "url": "https://it.wikipedia.org/wiki?curid=2338967", "title": "Approssimazione semiclassica", "text": ""}
{"id": "2338971", "revid": "21880", "url": "https://it.wikipedia.org/wiki?curid=2338971", "title": "Beauv.", "text": ""}
{"id": "2338973", "revid": "21880", "url": "https://it.wikipedia.org/wiki?curid=2338973", "title": "P.Beauv.", "text": ""}
{"id": "2338979", "revid": "433605", "url": "https://it.wikipedia.org/wiki?curid=2338979", "title": "Terremoto di Foggia del 1731", "text": "Il terremoto di Foggia fu un evento disastroso, di intensit\u00e0 pari al IX grado della scala Mercalli, che si verific\u00f2 il 20 marzo 1731 e colp\u00ec il Tavoliere delle Puglie nonch\u00e9 il settore nord delle Murge.\nNella citt\u00e0 di Foggia crollarono molti edifici e ci furono pi\u00f9 di vittime, ma in realt\u00e0 l'epicentro era localizzato alcune decine di chilometri pi\u00f9 a sud, verosimilmente presso Stornara o Stornarella.\nLocalit\u00e0.\nIl terremoto interess\u00f2 diversi comuni. Nella seguente tabella, costruita in base al \"Database Macrosismico Italiano del 2004\", vengono riportate le dieci pi\u00f9 colpite, ordinate per intensit\u00e0 della scossa:\nPrecedenti.\nIl terremoto della Daunia del 1361, di intensit\u00e0 pari a Mw 6.0, aveva colpito duramente il settore meridionale del Tavoliere con epicentro localizzato ad Ascoli Satriano.\nIl terremoto della Capitanata del 1627, di intensit\u00e0 pari Mw 6.7, provoc\u00f2 diverse migliaia di morti sebbene l'epicentro fosse localizzato assai pi\u00f9 a nord, nell'estremo settore settentrionale del Tavoliere tra San Severo e Lesina."}
{"id": "2338981", "revid": "322321", "url": "https://it.wikipedia.org/wiki?curid=2338981", "title": "Jos\u00e9 Saraiva Martins", "text": "Biografia.\nDopo la professione religiosa il 22 agosto 1950 completa gli studi a Roma e riceve l'ordine sacro il 16 marzo 1957, successivamente insegna e diviene poi il rettore della Pontificia Universit\u00e0 Urbaniana. Teologo e studioso, il 26 maggio 1988 papa Giovanni Paolo II lo ha nominato segretario della Congregazione dei seminari e degli istituti di studi, elevandolo in pari tempo alla dignit\u00e0 di arcivescovo e assegnandogli la sede titolare di Tuburnica. Viene consacrato in questo ruolo il 2 luglio 1988.\nElevato al rango di cardinale da papa Giovanni Paolo II nel concistoro del 21 febbraio 2001, \u00e8 stato prefetto della Congregazione delle cause dei santi fino al 9 luglio 2008, giorno in cui gli \u00e8 succeduto l'arcivescovo Angelo Amato.\n\u00c8 inoltre membro della Congregazione per il culto divino e la disciplina dei sacramenti, della Congregazione per i vescovi, del Pontificio consiglio della pastorale per gli operatori sanitari e del Consiglio speciale per l'Europa della Segreteria generale del Sinodo dei vescovi.\nIl 12 luglio 2003 la citt\u00e0 di Bisignano gli ha conferito la cittadinanza onoraria. \u00c8 inoltre cittadino onorario di Pontremoli.\nL'8 novembre 2003 riceve nella I edizione del Premio Internazionale Bonifacio VIII il massimo riconoscimento accademico dall'Accademia Bonifaciana. \u00c8 il primo cardinale \u2013 ed ecclesiastico dopo il Santo Padre Giovanni Paolo II (1\u00ba ottobre 2003) \u2013 a ricevere tale conferimento.\nNell'anno 2004, in seguito alle sue ripetute visite alla citt\u00e0 di Monte San Giovanni Campano, gli viene conferita la cittadinanza onoraria.\nIl 24 febbraio 2009 papa Benedetto XVI lo ha promosso all'ordine dei cardinali vescovi, assegnandogli la sede suburbicaria di Palestrina.\nIl 6 gennaio 2012 ha compiuto ottant'anni, perdendo il diritto di partecipare ai futuri conclavi.\nIl 9 luglio 2016 papa Francesco lo ha nominato suo inviato speciale a presiedere il XXIV congresso mariologico mariano internazionale, che ha avuto luogo a F\u00e1tima (Portogallo) dal 6 all'11 settembre 2016, in vista del centenario delle apparizioni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2338982", "revid": "83531", "url": "https://it.wikipedia.org/wiki?curid=2338982", "title": "Palazzo Reale (Amsterdam)", "text": "Il Palazzo Reale, in olandese \"Koninklijk Paleis\" o \"Paleis op de Dam\", \u00e8 un edificio storico di Amsterdam, nei Paesi Bassi.\nSorge sulla centrale piazza Dam ed \u00e8 noto anche come \"Municipio di Amsterdam\"; in quanto fu costruito per ospitare la sede del Comune, per poi essere trasformato in residenza reale.\nSuperbo esempio dell'Architettura barocca olandese, rappresenta anche il pi\u00f9 importante monumento storico e culturale di tutto il Secolo d'oro olandese; oltre che il capolavoro di Jacob van Campen.\nVenne dichiarato Rijksmonument nel 1970.\nStoria e descrizione.\nIl Municipio.\nSul sito dove oggi si trova il palazzo, sorgeva il municipio gotico trecentesco della citt\u00e0.\nDivenuto ormai vetusto e pericolante, gi\u00e0 dal 1639 se ne decise la ricostruzione. Nel 1648, con la Pace di Vestfalia che metteva fine alla Guerra dei Trent'anni e riconosceva l'indipendenza della Repubblica delle Sette Province Unite dalla Spagna, inizi\u00f2 un periodo di euforia e ricchezza, il \"Gouden eeuw\", ovvero il Secolo d'oro olandese.\nIl progetto venne commissionato al celebre architetto Jacob van Campen, che present\u00f2 un piano molto ambizioso, su una scala mai adottata prima in Europa per un palazzo civico. Era il pi\u00f9 grande palazzo amministrativo dell'Europa di allora, definita l\"'Ottava meraviglia\". L'edificio doveva, infatti, riflettere la ricchezza e il prestigio della citt\u00e0 liberale di Amsterdam. I borgomastri di Amsterdam si immaginavano i consoli di una nuova Roma, e a questo intento Van Campen concep\u00ec un progetto ispirato al Classicismo di Palladio o Scamozzi; la costruzione cost\u00f2 8,5 milioni di fiorini, una somma enorme a quei tempi.\nL'edificio poggia su 13.659 pali di legno e venne costruito in una pietra arenaria dal color ocra molto chiaro proveniente da Bentheim, in Germania. Presenta una pianta quadrilatera improntata su due cortili interni. Le superfici sono ritmate da quattro ordini di finestre inquadrate da due ordini di lesene corinzie. Due facciate gemelle, la principale sulla piazza e l'altra posteriore, sono incentrate su un avancorpo aggettante con frontone triangolare a rilievi.\nFra il 1650 e il 1664 Artus Quellinus il Vecchio si occupa di tutto l'apparato scultoreo-decorativo del palazzo. Sotto la sua direzione lavorarono suo cugino Artus Quellinus il Giovane, Rombout Verhulst, Bartholomeus Eggers e Gabriel de Grupello. Probabilmente vi collabor\u00f2 anche et Grinling Gibbons.\nLa facciata principale, sul Dam, ha il timpano coronato dalle statue bronzee della \"Pace\", al centro, riferita alla Pace di Vestfalia del 1648, e della \"Prudenza\" e della \"Giustizia\", ai lati. Nel timpano il complesso rilievo marmoreo mostra la ricchezza generata dalla pace: La personificazione della citt\u00e0 di Amsterdam fra divinit\u00e0 marine e allegorie, a testimoniare il dominio sui mari.\nIl fronte principale, tuttavia, non ha mai avuto un portale d'accesso monumentale. Infatti l'entrata \u00e8 costituita da sette modeste arcate a tutto sesto che accolgono altrettante porte, a simboleggiare l'apertura del municipio a tutti i cittadini. Il numero sette riecheggia le Province Unite, ora indipendenti, dell'Olanda, Zelanda, Utrecht, Gheldria, Overijssel, Frisia, e Groninga. Domina la facciata principale la torre ottagonale con cupola alta 52 metri, che serviva da torre d'avvistamento delle navi. \u00c8 sormontata da un segnavento a forma di cocca, la nave simbolo di Amsterdam.\nLa facciata posteriore \u00e8 coronata dalla statua di Atlante che sostiene il globo terrestre; \u00e8 affiancato dalla \"Sobriet\u00e0\" e dalla \"Vigilanza\". Nel timpano \u00e8 di nuovo raffigurata la \"Vergine urbana\" ai cui piedi sono le statue del fiume Amstel e dell'IJ. Amsterdam allunga le braccia per ricevere i tesori dai quattro continenti allora conosciuti: Africa, Europa, Asia e America. Dietro ad Amsterdam - il centro del mondo - \u00e8 una nave da carico, vecchio stemma della citt\u00e0.\nNel 1654 Van Campen entr\u00f2 in conflitto col Consiglio comunale, e la costruzione del palazzo venne affidata a Dani\u00ebl Stalpaert; l'opera scultorea venne realizzata dal celebre.\nIl 29 luglio 1655, il nuovo municipio venne inaugurato con una grande festa, anche se l'edificio non era completamente terminato. Il poeta Joost van den Vondel compose un poema per l'occasione: \"Inwydinge du Stadthuis\".\nNel 1664 i celebri mastri campanari Fran\u00e7ois e Pieter Hemony aggiunsero alla torre del municipio un carillon di 9 campane. L'edificio pot\u00e9 definirsi finito nel 1665, anche se i lavori per la sontuosa decorazione interna durarono fino a tutto il XVIII secolo.\nIl Palazzo Reale.\nCon la Rivoluzione francese la Casa d'Orange-Nassau venne cacciata dal Paese e vi venne instaurata la Repubblica Batava. Nel 1808 Napoleone Bonaparte, trasformando la repubblica nel Regno d'Olanda la diede in mano al fratello minore Luigi.\nLuigi, divenuto re d'Olanda, dopo aver soggiornato all'Aia e poi a Utrecht, decise di installarsi ad Amsterdam. Il Municipio venne allora trasformato in residenza reale. Grandi lavori di ristrutturazione furono intrapresi, le gallerie vennero divise in stanze, il balcone dorato venne aggiunto alla facciata e il mobilio interno rimpiazzato da uno nuovo in stile Impero. Tuttavia Luigi Bonaparte non am\u00f2 molto soggiornare ad Amsterdam, e destin\u00f2 il palazzo a \"Museo Reale\".\nDopo l'annessione dell'Olanda alla Francia nel 1810, l'edificio divenne palazzo imperiale, con lo stesso titolo del Castello di Fontainebleau, di quello di Laeken a Bruxelles o del Palazzo del Quirinale a Roma.\nServir\u00e0 allora da residenza del governatore generale d'Olanda, Charles-Fran\u00e7ois Lebrun.\nCon la sconfitta di Napoleone nella Battaglia di Lipsia del 1813 termin\u00f2 l'occupazione francese e il palazzo ritorn\u00f2 ad essere municipio della citt\u00e0. Ma nel 1815, con la Restaurazione, il re Guglielmo I dei Paesi Bassi ritorn\u00f2 sul trono e riport\u00f2 il palazzo a residenza reale.\nNel 1936 il palazzo sul Dam diviene ufficialmente propriet\u00e0 del Regno dei Paesi Bassi, e i sovrani ne dispongono unicamente per i ricevimenti ufficiali in citt\u00e0.\nInterno.\nIl palazzo \u00e8 impiantato su un piano rettangolare attorno a due cortili separati da un'ala trasversale interamente occupata dalla \"Burgerzaal\", la \"Sala Civica\".\nSi accede all'interno da uno scalone che conduce alla \"Burgerzaal\"; essa \u00e8 allineata con la \"Schepenzaal\", \"Sala degli Scabini\" impiantata nell'avancorpo della facciata posteriore, sul lato ovest, e alla \"Vierschaar\", \"Tribunale\" sull'avancorpo della facciata principale, lato est.\nAgli angoli della sala civica si diramano quattro gallerie che corrono intorno ai due cortili e danno accesso alle altre sale municipali. Le Gallerie presentano una ricca decorazione scultorea e alle sue estremit\u00e0 presenta gli altorilievi dei pianeti secondari legati agli dei: Diana (Luna), Mercurio, Giove, Apollo, Marte, Venere, Saturno e Cibele (Terra).\nBurgerzaal.\nLa \"Sala Civica\" \u00e8 la pi\u00f9 grande del palazzo, sorge, trasversale, al centro dell'edificio. Misura 60 metri di larghezza, 120 di lunghezza e 25 di altezza. \u00c8 improntata su due livelli e rivestita interamente in marmo bianco. Simboleggia una miniatura dell'universo. I pavimenti sono di marmo con intarsi delle mappe dell'emisfero orientale e occidentale e una carta delle stelle del cielo del Nord. Il cielo del Sud sarebbe dovuto comparire sul soffitto, ma non fu mai realizzato. Il presente dipinto risale agli inizi del XVIII secolo e rappresa la \"Gloria di Amsterdam\". La sala simboleggia la potenza di Amsterdam: i cittadini di Amsterdam possono qui percorrere il mondo, come i loro commercianti e marinai lo fecero nella realt\u00e0.\nSopra il portale d'ingresso della sala dal lato della piazza \u00e8 la statua della \"Citt\u00e0 di Amsterdam\" che guarda verso il basso, il mondo ai suoi piedi. Alla sua sinistra \u00e8 la \"Forza\", con una pelle di leone sulla testa; e alla destra la \"Sapienza\" con le insegne di Minerva, dea della saggezza. Ai lati due bassorilievi in marmo con rappresentazioni del \"Buon governo\". Domina sul secondo livello la figura della \"Pace\".\nSull'altro portale della sala civica \u00e8 l'ingresso alla \"Schepenzaal\", la Sala degli Scabini, con la statua della \"Giustizia\" con la spada e la bilancia; fra le statue del \"Tempo\", con la clessidra, e della \"Guerra\", con le armi. La Giustizia calpesta le figure dell'\"Avarizia\", con le sembianze di Re Mida con le orecchie d'asino, e dell'\"Invidia\" raffigurata da Medusa con i serpenti in testa. Domina dal secondo livello la figura di Atlante che sorregge il globo terrestre, capolavoro di Artus Quellinus il Vecchio.\nAi quattro angoli, sopra gli archi d'accesso alle gallerie, sono raffigurati i quattro elementi: \"Terra\", \"Acqua\", \"Aria\" e \"Fuoco\", che nel XVII secolo si pensava che avessero creato l'universo. Dominano al di sopra le statue della \"Prudenza\" (sud-est), \"Giustizia\" (nord-est), \"Vigilanza\" (sud-ovest) e \"Sobriet\u00e0\" (nord-ovest).\nI lampadari in cristallo vennero aggiunti al tempo del re Luigi Bonaparte. Originariamente vi erano appese 12 lampade ad olio su ogni lampadario; nel 1937 vennero elettrificati.\nSchepenzaal.\nLa \"Sala degli Scabini\" sorge oltre la Sala civica, sull'avancorpo della facciata posteriore. Detta anche del Consiglio, vi si riunivano lo Scoltetto, Procuratore e capo della polizia, con nove Scabini della citt\u00e0 di Amsterdam.\nSu entrambi i lati della sala \u00e8 un camino, e quello della parete sud \u00e8 sormontato da un dipinto raffigurante \"Mos\u00e8 discende dal Sinai con i Dieci Comandamenti\", opera del 1662 di Ferdinand Bol. Il fregio in marmo sotto il dipinto, raffigurante l\"'Adorazione del Vitello d'oro\", \u00e8 opera di Quellinus, del 1656.\nSul lato nord si trova un dipinto di Jurriaen Ovens con la \"Giustizia fra la Pace e la Prudenza\".\nVierschaar.\nLa \"Sala del Tribunale\" sorge fra la Sala civica e lo scalone, sull'avancorpo della facciata principale.\nTradizionalmente, un tribunale era una corte, spesso a cielo aperto, dove lo Scoltetto e gli Scabini emanavano le sentenze penali e di condanna a morte rigorosamente in pubblico. Ci\u00f2 giustifica la collocazione del Vierschaar in Piazza Dam, dove gli atti, secondo l'antica tradizione germanica, dovevano essere emanati davanti a un pubblico assemblato. L'edificio, infatti, non ebbe mai un ingresso monumentale, come neanche il vecchio municipio medievale, proprio per garantire l'accessibilit\u00e0 a tutti.\nLa sala, poco profonda, venne quasi completamente rivestita di marmi. Artus Quellinus il Vecchio ne disegn\u00f2 l'insieme, dove scultura e architettura si fondono. Contro la parete di fondo sono i banchi da dove gli ufficiali della citt\u00e0 emanavano il verdetto. I borgomastri potevano assistere dai loro uffici, al primo piano, che davano direttamente sul Vierschaar.\nDietro i banchi sono tre scene in altorilievo a grandezza naturale: \"Storia del re greco Zaleuco di Locri\", le \"Sentenze del console romano Lucio Giunio Bruto\" e il \"Giudizio di Salomone\". Le scene sono separate da \"Cariatidi Pentite\", a riecheggiare le donne Korai, che come punizione per il loro tradimento alla citt\u00e0 di Atene divennero schiave.\nA Govert Flinck venne commissionata una serie di grandi dipinti: sette sul tema dei Batavi e quattro con le immagini dei \"Buoni patrioti\". Quando Flinck mor\u00ec nel 1660, Rembrandt venne incaricato di dipingere la Congiura di Giulio Civile. Tuttavia Rembrandt dipinse un quadro molto scuro, con caratteri relativamente piccoli e molto di spazio vuoto. L'opera venne respinta, e Jurriaen Ovens, gi\u00e0 allievo di Flinck, comp\u00ec l'opera seguendo i progetti di Flinck. La tela di Rembrandt, oggi \u00e8 conservata nel \"Nationalmuseum\" di Stoccolma."}
{"id": "2338985", "revid": "1305772", "url": "https://it.wikipedia.org/wiki?curid=2338985", "title": "Mr. Gone", "text": "Mr. Gone \u00e8 un album del gruppo musicale statunitense Weather Report, pubblicato nel settembre del 1978.\nMusicisti.\nThe Pursuit of the Woman with the Feathered Hat\nRiver People\nYoung and Fine\nThe Elders\nMr. Gone\nPunk Jazz\nPinocchio\nAnd Then\nClassifica.\nAlbum"}
{"id": "2338986", "revid": "287204", "url": "https://it.wikipedia.org/wiki?curid=2338986", "title": "Gliese 581 e", "text": "Gliese 581 e \u00e8 un pianeta extrasolare che orbita intorno alla nana rossa Gliese 581, visibile nella costellazione della Bilancia e distante 20,5 anni luce dalla Terra.\nScoperta.\nLa scoperta del pianeta \u00e8 stata annunciata dal gruppo di Michel Mayor dell'osservatorio di Ginevra il 21 aprile 2009, scoperta effettuata tramite lo strumento HARPS del telescopio da 3,6 m dell'European Southern Observatory a La Silla, in Cile. Il gruppo di Mayor ha impiegato la tecnica della misurazione della velocit\u00e0 radiale, che permette di determinare le dimensioni dell'orbita e la massa di un pianeta sulla base delle piccole perturbazioni gravitazionali indotte nel moto della stella madre.\nCaratteristiche.\nCon una massa minima pari a 1,7 masse terrestri, Gliese 581 e rappresenta il pi\u00f9 piccolo pianeta extrasolare scoperto attorno a una stella della sequenza principale e il pi\u00f9 vicino alla massa della Terra. Il pianeta, per via della grande vicinanza alla stella madre (~0,03 unit\u00e0 astronomiche \u2013 UA \u2013), ricade al di fuori della zona abitabile del sistema planetario; una simile distanza rende difficile la presenza di un'atmosfera (l'irraggiamento della stella ne causerebbe la fuga dalla gravit\u00e0 del pianeta) e fa supporre temperature superficiali superiori a 500 K.\n\u00c8 inoltre probabile che il pianeta subisca dalla sua stella un intenso riscaldamento mareale, simile e forse pi\u00f9 intenso di quello che il satellite Io subisce da Giove. La grande vicinanza alla stella fa s\u00ec inoltre che il pianeta completi un'orbita in circa 3,15 giorni."}
{"id": "2338987", "revid": "110157", "url": "https://it.wikipedia.org/wiki?curid=2338987", "title": "Norden", "text": "Norden \u00e8 una citt\u00e0 di 25.280 abitanti della Bassa Sassonia, in Germania.\nAppartiene al circondario (\"Landkreis\") di Aurich (targa AUR).\nNorden si fregia del titolo di \"Comune indipendente\" (\"Selbst\u00e4ndige Gemeinde\"). Nella chiesa di San Ludgeri \u00e8 presente un pregevole organo monumentale realizzato da Arp Schnitger.\nSuddivisione amministrativa.\nNorden si divide in 11 zone, corrispondenti all'area urbana e a 10 frazioni (\"Ortsteil\"):"}
{"id": "2338990", "revid": "155613", "url": "https://it.wikipedia.org/wiki?curid=2338990", "title": "Paleis op de Dam", "text": ""}
{"id": "2338995", "revid": "155613", "url": "https://it.wikipedia.org/wiki?curid=2338995", "title": "Palazzo Reale di Amsterdam", "text": ""}
{"id": "2338997", "revid": "439868", "url": "https://it.wikipedia.org/wiki?curid=2338997", "title": "Aurich", "text": "Aurich \u00e8 una citt\u00e0 di 40.496 abitanti della Bassa Sassonia, in Germania.\nCapoluogo, nonch\u00e9 centro maggiore, del circondario (\"Landkreis\") omonimo (targa AUR), Aurich si fregia del titolo di \"Comune indipendente\" (\"Selbst\u00e4ndige Gemeinde\")."}
{"id": "2339000", "revid": "767487", "url": "https://it.wikipedia.org/wiki?curid=2339000", "title": "Los Amigos Invisibles", "text": "Los Amigos Invisibles sono un gruppo musicale venezuelano che fonde generi di musica latino-americana con altri quali Dance, Acid jazz, House e Funk mescolati con ritmi latini. Oltre a pubblicare undici album acclamati dalla critica, la band \u00e8 lodata a livello internazionale per i suoi esplosivi spettacoli dal vivo in quasi 60 paesi.\nFormazione.\n\"Julio Brice\u00f1o\" (\"Chulius\"): voce, percussioni minori.\n\"Jos\u00e9 Luis Pardo\" (\"Cheo\" o \"DJ Afro\"): chitarre, composizione.\n\"Armando Figueredo\" (\"Odnam\"): tastiere.\n\"Mauricio Arcas\" (\"Maurimix\"): congas, percussioni.\n\"Jos\u00e9 Rafael Torres\" (\"Catire\"): basso.\n\"Juan Manuel Roura\" (\"Mamel\" o \"Mamulo\"): batteria, percussioni.\nCollegamenti esterni.\nsito ufficiale"}
{"id": "2339001", "revid": "155613", "url": "https://it.wikipedia.org/wiki?curid=2339001", "title": "Koninklijk Paleis Amsterdam", "text": ""}
{"id": "2339006", "revid": "599013", "url": "https://it.wikipedia.org/wiki?curid=2339006", "title": "Den Gamle By", "text": "Den Gamle By (\u201cLa citt\u00e0 vecchia\u201d, \u201cil vecchio villaggio\u201d) \u00e8 un museo all'aperto nella citt\u00e0 danese di \u00c5rhus, ideato nel 1909 ed inaugurato nel 1914 del XVI, XVII, XVIII, XIX e XX secolo provenienti da 20 diverse localit\u00e0 della Danimarca.\nIl museo attira circa 3,5 milioni di visitatori l'anno.\nCaratteristiche.\nA differenza della maggior parte dei musei all'aperto, che rappresentano la vita rurale, \"Den Gamle By\" rappresenta, al contrario, la vita cittadina, ed \u00e8 \u2013 come tale \u2013 il pi\u00f9 antico museo del genere.\nNel museo si trovano: un ufficio postale, un ufficio della dogana, una scuola, un teatro, 5 giardini, 10 tra botteghe e drogherie, 26 o 27 fra stanze e cucine e 34 fra officine e laboratori di artigiani.\nMolti di questi edifici \u2013 per lo pi\u00f9 con facciate a graticcio \u2013 sono aperti al pubblico, che pu\u00f2 cos\u00ec visitare le stanze decorate nello stile originale.\nA fare da \u201ccontorno\u201d vi sono poi degli \u201cattori\u201d vestiti con i costumi d'epoca da mercante, fabbro, ecc.\nStoria.\nIdeatore del \"Gamle By\" fu un certo Peter Holm (1873 \u2013 1950), un insegnante e traduttore del luogo, che nel 1908 ebbe l'idea di \u201criutilizzare\u201d la tenuta del sindaco di \u00c5rhus, altrimenti destinata alla demolizione.\nPer questo motivo \"Den Gamle By\" apr\u00ec i battenti nel 1914 con il nome di \"Den gamle Borgmesterg\u00e5rd\", ovvero \u201cla tenuta del sindaco\u201d.\nEsposizioni.\nOltre agli edifici storici, sono presenti nel museo anche 5 esposizioni permanenti.\nVi sono anche, inoltre, altre esposizioni minori, dove vengono mostrati, tra l'altro, costumi d'epoca, ecc."}
{"id": "2339009", "revid": "767487", "url": "https://it.wikipedia.org/wiki?curid=2339009", "title": "Camille Pleyel", "text": "Biografia.\nFiglio di Ignace Pleyel, comp\u00ec suoi studi sotto la guida del padre, famoso pianista, e quindi li perfezion\u00f2 con Desormy, Dussek e Steibelt. Inizi\u00f2 a viaggiare per l'Europa e fu sicuramente a Londra. Dal 1817 divenne socio della fabbrica di pianoforti Pleyel, fondata dal padre nel 1807, che prese il nome di \"Ignace Pleyel et Fils a\u00een\u00e9\", e dal 1824 ne detenne il controllo totale. Nel 1829, si associa con Kalkbrenner per realizzare una fabbrica di pianoforti famosa, i cui strumenti vennero impiegati dai pi\u00f9 famosi musicisti del tempo come Franz Liszt e Fryderyk Chopin. Intorno agli anni 1830 cre\u00f2 due sale da concerto, antenate della futura Salle Pleyel: la prima a partire dal 1830, un salone di centocinquanta posti, e poi, dal 1838, una sala di cinquecento posti annessa alla fabbrica di pianoforti. \nAl di fuori delle sue attivit\u00e0 commerciali, Camille Pleyel \u00e8 stato anche un compositore e pianista. Egli compose un quartetto, tre trio per pianoforte, violino e violoncello ed un gran numero di rond\u00f2 e fantasie. \nSua moglie, Marie-F\u00e9licit\u00e9-Denise Pleyel, nata Moke, (1811-1875) \u00e8 stata una virtuosa di pianoforte, che acquis\u00ec una grande notoriet\u00e0 suonando, all'et\u00e0 di 14 anni, il primo concerto di Kalkbrenner. Ella, pur avendo ricevuto una proposta di matrimonio da Berlioz, spos\u00f2 Camille Pleyel il 5 aprile 1831. Si separarono nel 1835, e Marie Pleyel effettu\u00f2 ancora qualche concerto in Europa prima di trasferirsi a Bruxelles, a partire dal 1847, dove si dedic\u00f2 all'insegnamento.\nNominato cavaliere della L\u00e9gion d'Honneur, Camille Pleyel mor\u00ec a Parigi. Il suo socio Auguste Wolff, genero di Kalkbrenner, assunse il controllo della fabbrica Pleyel."}
{"id": "2339016", "revid": "1005847", "url": "https://it.wikipedia.org/wiki?curid=2339016", "title": "W\u0142odzimierz Cimoszewicz", "text": "Biografia.\nEsponente di Alleanza della Sinistra Democratica, si candid\u00f2 alle elezioni presidenziali del 1990 ottenendo il 9% dei voti. Dopo aver ricoperto l'incarico di Ministro degli affari esteri nei governi di Leszek Miller (2001-2004) e di Marek Belka (2004-2005), dal gennaio all'ottobre 2005 fu Maresciallo del Sejm (ossia presidente della camera bassa dell'Assemblea nazionale).\nInsieme a Leszek Miller, nel 2004 firm\u00f2 il Trattato di Atene, che spian\u00f2 la strada all'accesso della Polonia nell'Unione europea (insieme ad altre nove nazioni).\nIl 28 giugno 2005 annunci\u00f2 di volersi candidare alle imminenti elezioni presidenziali. Secondo un sondaggio di Rzeczpospolita, Cimoszewicz era in vantaggio col 28% dei voti, contro il 19% dei Lech Kaczy\u0144ski, il 17% di Andrzej Lepper, il 15% di Zbigniew Religa e l'11% di Donald Tusk; al secondo turno avrebbe vinto contro qualunque altro candidato.\nIl 9 luglio successivo suscit\u00f2 scalpore il suo rifiuto di testimoniare davanti alla commissione Orlen: Cimoszewicz accus\u00f2 7 dei suoi 8 membri di essere schierati politicamente, di essere di parte e di voler ostacolare la sua candidatura presidenziale. Fu costretto cos\u00ec a ritirarsi dalla corsa elettorale.\nIn occasione delle elezioni parlamentari del 2007 ottenne un seggio al Senato come candidato indipendente."}
{"id": "2339021", "revid": "287204", "url": "https://it.wikipedia.org/wiki?curid=2339021", "title": "Wlodzimierz Cimoszewicz", "text": ""}
{"id": "2339032", "revid": "767487", "url": "https://it.wikipedia.org/wiki?curid=2339032", "title": "Oronzo Mario Scarano", "text": "Figlio di un falegname, mostr\u00f2 una spiccata propensione per l'arte musicale; il padre lo fece studiare a Napoli perch\u00e9 perfezionasse le sue conoscenze artistiche. Scarano fu quindi affidato al maestro Giorgio Miceli, e cominci\u00f2 una vasta produzione musicale.\nNel 1872 venne portata sulla scena la sua prima opera, \"La forza del denaro\". Nello stesso giorno, per\u00f2, si rappresentava anche un'opera del maestro Miceli, che ottenne per\u00f2 un successo di gran lunga minore. Miceli, per vendicarsi di questo affronto, fece passare Scarano per uno iettatore.\nNonostante questo, la carriera di Scarano prosegu\u00ec, con opere come \"Il tartufo\", \"Lo starnuto di Giove\", \"Trappola d'amore\" e soprattutto \"La tazza da the\", che gli valse il primo premio di un concorso nazionale. Perfino Giuseppe Verdi lo elogi\u00f2. Costretto a rompere un contratto con l'editore Ricordi, che non si decideva a far rappresentare l'opera \"Marion Delorme\", Scarano vide la propria carriera volgere verso il declino. Nonostante opere come \"Caporal Mim\u00ec\" (1894) e il melodramma \"Renata\" (1896), col quale vinse un premio a Berlino, Oronzo Mario Scarano mor\u00ec povero a Napoli il 28 dicembre 1901."}
{"id": "2339033", "revid": "121137199", "url": "https://it.wikipedia.org/wiki?curid=2339033", "title": "Episcopio (Lecce)", "text": "L'Episcopio \u00e8 il palazzo in cui ha la residenza l'arcivescovo di Lecce. \u00c8 situato nella centralissima Piazza del Duomo.\nStoria.\nLa costruzione originaria del palazzo risale al XV secolo, al tempo del vescovo Guidano. Venne ricostruito a cavallo dei secoli XVI-XVII per volont\u00e0 del vescovo Scipione Spina. Nel XVIII secolo fu oggetto di alcuni lavori che ne abbellirono il prospetto e ne ingrandirono gli ambienti. Nel 1758 venne costruita l'attuale facciata da Emanuele Manieri. L'architetto leccese elimin\u00f2 la scala esterna, e fece del prospetto un capolavoro del barocco.\nDescrizione.\nIl prospetto dell'Episcopio si dispone ad angolo retto e si allinea, pertanto, a destra del Seminario e a sinistra del Duomo. Sia le nove arcate del lato destro che le sei del lato opposto (3+3) sono intercalate da colonne doriche. Considerando il prospetto si nota, sul portale lo stemma del vescovo Sozi Carafa, al secondo ordine, tre nicchie in cui sono ospitate statue (quella della Vergine al centro), mentre il fastigio contiene un orologio del 1761 realizzato dal leccese Domenico Panico.\nAll'interno, nel quale nel 1797 furono ospitati i sovrani di Napoli, ci sono gli appartamenti di rappresentanza, con una vasta galleria, quelli di abitazione del vescovo e gli uffici della Curia diocesana.\nNella galleria \u00e8 possibile ammirare la statua policroma dell\"'Assunta\" e alcuni dipinti, tra i quali una \"Vergine col Bambino\" del Catalano, la \"Crocifissione di San Pietro\" di Luca Giordano, una tavola veneziana della \"Vergine col Bambino\" ed una \"Sacra Famiglia\", entrambe provenienti dalla Chiesa del Carmine."}
{"id": "2339037", "revid": "36426", "url": "https://it.wikipedia.org/wiki?curid=2339037", "title": "Micheletto da Cotignola", "text": ""}
{"id": "2339045", "revid": "46291", "url": "https://it.wikipedia.org/wiki?curid=2339045", "title": "Adansonia za", "text": "Adansonia za \u00e8 un albero appartenente alla famiglia delle Malvacee endemico del Madagascar.\nDescrizione.\n\u00c8 un albero con tronco grossolanamente cilindrico, alto da 5 a 30 m, con un diametro che pu\u00f2 superare i 3 m. Ha una corteccia di colore grigio.Le foglie, caduche, sono composte da 5-8 foglioline lunghe sino a 3\u00a0cm.\nI fiori hanno 5 petali fusi alla base, di colore giallo e rosso. Fiorisce da novembre a febbraio.I frutti sono ovoidali, lunghi da 10 a 30\u00a0cm, di colore nero, contengono numerosi semi reniformi.\nDistribuzione e habitat.\n\"Adansonia za\" ha il pi\u00f9 ampio areale tra le specie di \"Adansonia\" presenti in Madagascar, essendo diffuso dal sud, all'ovest sino al nord-ovest dell'isola.\n\u00c8 presente in differenti habitat: dalla foresta decidua secca alla foresta spinosa alla savana, sino ad 800 m di altitudine.\nImpollinazione.\n\u00c8 usualmente impollinata da farfalle notturne della famiglia Sphingidae."}
{"id": "2339048", "revid": "274334", "url": "https://it.wikipedia.org/wiki?curid=2339048", "title": "Manuele Comneno (figlio di Andronico I)", "text": "Biografia.\nEra figlio dell'imperatore bizantino Andronico I Comneno (1183-1185), e della di lui prima moglie il cui nome non \u00e8 noto, mentre incerto \u00e8 anche l'anno di morte dello stesso Andronico.\nVerso il 1180 Manuele spos\u00f2 Rusudan, figlia di Giorgio III della Georgia. Egli cos\u00ec divenne cognato della regina Tamara di Georgia. Quando il padre fu deposto, nel settembre del 1185, ed ucciso, Manuele fu accecato. Egli potrebbe essere morto a seguito delle ferite riportate ma non si hanno notizie in merito, n\u00e9 si sa altro di lui dopo tale evento.\nFigli.\nManuele e Rusudan ebbero due figli:"}
{"id": "2339058", "revid": "287204", "url": "https://it.wikipedia.org/wiki?curid=2339058", "title": "Francis Walsingham", "text": "Biografia.\nFrancis Walsingham \u00e8 noto per essere stato uno dei maggiori diplomatici dell'epoca di Elisabetta I Tudor: a lui si deve una linea politica pervicacemente antispagnola, con la quale dimostr\u00f2 di essere uno fra i primi a comprendere il potenziale della flotta inglese come strumento di potenza militare mondiale. \nInoltre \u00e8 ritenuto uno dei primi organizzatori di servizi di spionaggio statali in epoca moderna. Durante tutto il periodo in cui Walsingham ricopr\u00ec la carica di primo segretario di Stato inglese, l'Inghilterra era costantemente informata sulle operazioni militari spagnole e, mediante un informatore, sulle trame dell'ambasciatore spagnolo Bernardino de Mendoza, di cui ottenne l'espulsione. \nGrazie a lui, in quella circostanza, vennero anche scoperti e puniti il cosiddetto complotto di Throckmorton (1584), che aveva come obiettivo l'eliminazione fisica della regina Elisabetta I e il complotto Babington, che gli forn\u00ec l'argomento per il processo a Maria Stuarda, con l'accusa di alto tradimento. Walsigham anzi fu uno dei maggiori sostenitori della condanna a morte di Mary Stuart, regina di Scozia, la quale, durante la presentazione delle prove contro di lei al processo, dichiar\u00f2: \"tutto questo \u00e8 opera di \"Monsieur\" de Walsingham per la mia eliminazione\": egli replic\u00f2 che \"Dio mi \u00e8 testimone che da privato non ho fatto nulla di indegno per un uomo onesto, e come segretario di Stato nulla al di sotto del mio dovere\".\nElevando l'accusa - a coloro che manifestavano fede cattolica - di violare le leggi promulgate da William Cecil, I barone Burghley, cerc\u00f2 inoltre di unificare con metodi polizieschi il regno d'Inghilterra con quello di Scozia. \nLa sua visione politica si estendeva anche al di fuori dei confini territoriali inglesi e della contesa marinara con la Spagna: gi\u00e0 ambasciatore inglese a Parigi agli inizi del settimo decennio del XVI secolo (era presente al massacro di San Bartolomeo), mantenne un interesse per la Francia anche da segretario di Stato, assoldando Christopher Marlowe durante la permanenza di questi Oltremanica nel successivo decennio. Nuove evidenze documentarie, peraltro, attestano che il suo interesse di politica estera non si fermava alle Alpi, ma contemplava l'invio di informatori anche in Italia: ci\u00f2 da un lato in direzione veneto-morava per una politica antiasburgica, dall'altro in direzione toscana in chiave antipontificia.\nNonostante gli onori e le ricche concessioni ricevute dalla Regina, nel suo testamento lament\u00f2 l'esistenza di debiti ed il magro stato delle finanze familiari.\nLetteratura.\nFrancis Walsingham compare come personaggio nell'ultimo capitolo della trilogia di Ken Follett \"La Colonna di Fuoco\", romanzo del 2017.\nCompare come personaggio nel romanzo di Glenn Cooper \"Il sigillo del cielo\", quarto episodio della serie di Cal Donovan.\n\u00c8 uno dei personaggi principali del film \"Elizabeth\" (1998), interpretato dall'attore Geoffrey Rush. "}
{"id": "2339059", "revid": "1226", "url": "https://it.wikipedia.org/wiki?curid=2339059", "title": "Leto I Atreides", "text": ""}
{"id": "2339063", "revid": "196390", "url": "https://it.wikipedia.org/wiki?curid=2339063", "title": "Maria I Stuart", "text": ""}
{"id": "2339064", "revid": "36426", "url": "https://it.wikipedia.org/wiki?curid=2339064", "title": "Tardo gotici", "text": ""}
{"id": "2339065", "revid": "486946", "url": "https://it.wikipedia.org/wiki?curid=2339065", "title": "Flotta inglese", "text": ""}
{"id": "2339066", "revid": "1149807", "url": "https://it.wikipedia.org/wiki?curid=2339066", "title": "Episodi di Detective Conan (quinta stagione)", "text": "Questa \u00e8 una lista degli episodi della quinta stagione della serie anime \"Detective Conan\"."}
{"id": "2339074", "revid": "671029", "url": "https://it.wikipedia.org/wiki?curid=2339074", "title": "Bank e Monument", "text": "Bank e Monument sono due stazioni congiunte che permettono l'interscambio tra cinque linee della metropolitana di Londra e la Docklands Light Railway. Insieme formano la settima stazione pi\u00f9 frequentata dell'intera rete. Le stazioni sono ufficialmente un'unica stazione, conosciuta operativamente come \"Bank and Monument Complex\", anche se i nomi differenti rimangono in uso nelle entrate della stazione, sui binari e sulla mappa della metropolitana: in particolare, la stazione \u00e8 chiamata Bank su tutte le linee ad esclusione delle linee Circle e District, dove \u00e8 chiamata Monument.\nLe due parti della stazione prendono nome, rispettivamente, dalla Banca d'Inghilterra e dal monumento al grande incendio di Londra.\nStoria.\nMetropolitan Inner Circle Completion Railway, 1884.\nLa Metropolitan Railway (MR) e la Metropolitan District Railway (MDR) aveva, alla fine del 1876, costruito la maggior parte dell'Inner Circle (la attuale linea Circle), raggiungendo Aldgate e Mansion House rispettivamente. Le societ\u00e0 erano in disaccordo sul completamento del tracciato dato che la MDR era in difficolt\u00e0 finanziarie e la MR era preoccupata che il completamento avrebbe ridotto i ricavi a causa della maggiore concorrenza da parte della MDR nella zona della City. I finanzieri della City, desiderosi di vedere la linea completata, costituirono la Metropolitan Inner Circle Completion Railway nel 1874 per collegare Mansion House e Aldgate. Costretti ad intervenire, la MR compr\u00f2 l'azienda ed insieme alla MDR cominciarono la costruzione del tratto finale dell'Inner Circle nel 1879.\nLa stazione di Monument apr\u00ec il 6 ottobre 1884. Inizialmente la stazione era servita da treni di entrambe le societ\u00e0 come parte del servizio circolare Inner Circle ma diversi schemi operativi furono usati nell'arco di vita della stazione. Il servizio Inner Circle ottenne un'identit\u00e0 separata come linea Circle nel 1949 sebbene i suoi treni fossero ancora forniti dalle linee District e Metropolitan.\nWaterloo &amp; City Railway, 1898.\nLa Waterloo &amp; City Railway fu costruita dalla London and South Western Railway (L&amp;SWR) come collegamento tra il suo capolinea a Waterloo e la City. La stazione, con i binari sotto Queen Victoria Street e vicina alla Mansion House, apr\u00ec l'8 agosto 1898. La stazione fu originariamente chiamata City.\nLe rampe verso i binari furono successivamente dotate di uno dei pochi sistemi di marciapiede mobile di tutto il sistema di metropolitane, insolitamente inclinate leggermente. La pubblicit\u00e0 alla stazione della Waterloo &amp; City spesso ha la forma di grandi murales dipinti sui muri e sulle pareti delle uscite in pendenza, e formano uno dei pi\u00f9 grandi spazi pubblicitari della metropolitana.\nCity &amp; South London Railway, 1900.\nLa prima stazione chiamata Bank apr\u00ec il 25 febbraio 1900 quando la City &amp; South London Railway (C&amp;SLR, ora parte della linea Northern) apr\u00ec l'estensione da Borough a Moorgate. L'antico capolinea, King William Street, in una galleria con allineamento differente, fu chiusa in contemporanea.\nIl sito stabilito per l'edificio della stazione era la chiesa settecentesca di St Mary Woolnoth all'angolo di Lombard Street, per cui la C&amp;SLR aveva ottenuto il permesso di demolizione. Le proteste del pubblico fecero cambiare piani alla societ\u00e0, con la costruzione di una biglietteria sotterranea ed un'entrata con ascensore nella cripta della chiesa. Questo spinse a traslare i corpi, rinforzando la cripta con un telaio d'acciaio e fondamenta pi\u00f9 solide. Insolitamente per stazioni che furono successivamente dotate di scale mobili, l'accesso originale via ascensore dalla biglietteria \u00e8 tuttora usato.\nCentral London Railway, 1900.\nL'apertura del capolinea orientale della Central London Railway (CLR, la attuale linea Central) fu il 30 luglio 1900.\nCome avvenne con la C&amp;SLR, gli alti costi dei terreni nella City, insieme alla presenza della Royal Exchange, della Banca d'Inghilterra, e della Mansion House, costrinsero a costruire una stazione interamente sotterranea. Il permesso fu concesso dalla Corporazione della Citt\u00e0 di Londra per costruire la stazione sotto il grande incrocio di strade presenti in questo punto, purch\u00e9 si costruissero sottopassaggi pubblici che permettessero ai pedoni di attraversare le strade. Per evitare di indebolire la strada soprastante, gli ascensori della stazione furono installati in pozzi separati, anzich\u00e9 accoppiarli due per pozzo come era solito farsi.\nPer evitare di dover pagare compensazioni per le vibrazioni causate dalla costruzione e dall'operazione ai proprietari degli edifici, le gallerie della CLR seguirono direttamente le strade di Londra. Questo implic\u00f2 che i binari posti esattamente al di sotto di Threadneedle Street e di Poultry hanno una curva molto stretta tra di loro, tale che da un estremo del binario non si vede l'altro. Oltretutto, a est della stazione di Bank, i tunnel della linea Central hanno curve molto strette per evitare i caveau della Banca d'Inghilterra.\nLa vicinanza delle stazioni della CLR, della W&amp;CR e della C&amp;SLR, ed il fatto che i treni che da esse partivano andavano in direzioni differenti, implic\u00f2 che entro breve tempo le biglietterie fossero collegate. A livello profondo, il collegamento tra i binari della CLR e della C&amp;SLR si fece solo dopo l'introduzione delle scale mobili negli anni 1920.\nCollegamento con Monument, 1933.\nLa parte meridionale dei binari della C&amp;SLR (allora parte della \"Linea Edgware-Highgate Morden\") era vicina a quelli della stazione di Monument e, nel 1933, si costru\u00ec una scala mobile per collegarli. In questo punto i nomi delle due stazioni divennero Bank per Monument e Monument per Bank.\nDocklands Light Railway, 1991.\nLa Docklands Light Railway costru\u00ec un'estensione in galleria per arrivare a binari paralleli (ma pi\u00f9 profondi) ai binari della linea Northern, che apr\u00ec nel 1991. I binari della DLR fornirono anche un corridoio tra di loro, collegandosi alla linea Central ad un estremo, raggiungendo poi i binari attraverso la base dei pozzi degli ascensori ormai in disuso. Monument fu collegata all'altro estremo, ad un'estensione del binario in direzione ovest, con il risultato che non era pi\u00f9 necessario attraversare gli affollati binari della linea Northern per cambiare linea. In aggiunta, si costru\u00ec un nuovo collegamento alla linea Waterloo &amp; City dalla hall alla linea Central ed alla biglietteria della linea Northern. Questo incrocio \u00e8 noto al personale come il \"Cruciform\" dato che vi convergono quattro corridoi, uno dalla biglietteria della linea Northern passando per le scale mobili, uno dai binari della linea Waterloo &amp; City, uno dal lato DLR e Monument del complesso ed il finale dal retro dei binari della linea Central.\nDurante la costruzione di queste gallerie, gli operai portarono alla luce parte di uno dei tunnel scudo usati da Greathead durante la costruzione della linea Waterloo &amp; City. Questo scudo si trova nel passaggio tra i binari della linea Waterloo &amp; City e quelli della linea Central, e pu\u00f2 essere tuttora visto dai passeggeri quando ci camminano attraverso.\nEventi notevoli.\nL'11 gennaio 1941, durante il Blitz, 56 people furono uccise e 69 persone ferite quando la biglietteria della Central Line fu colpita da una bomba tedesca. Il cratere di 40 metri di lunghezza e 30 di larghezza dovette essere coperto con un ponte Bailey perch\u00e9 il traffico lo potesse oltrepassare. La stazione rimase chiusa per due mesi.\nIl 7 settembre 2003, la stazione di Bank fu usata per un esercizio di simulazione di disastro, che fu indicato come \"il pi\u00f9 realistico esercizio di disastro in diretta del suo genere\". L'evento, che dur\u00f2 svariate ore e coinvolse circa 500 tra poliziotti, pompieri, ambulanze e personale della Metropolitana di Londra, aveva lo scopo di preparare i servizi di emergenza per una decontaminazione di massa nel caso di un attacco chimico, biologico, radiologico o nucleare.\nProgetti.\nLa stazione ferroviaria originale della Central London Railway aveva ascensori che raggiungevano direttamente i binari, ma con l'introduzione delle scale mobili che passavano attraverso i pozzi, questo accesso per le persone con ridotta mobilit\u00e0 non \u00e8 pi\u00f9 disponibile. L'unica parte della stazione completamente accessibile ai disabili sono i binari della DLR, utilizzando gli ascensori dalla strada (ancora utilizzando parte della chiesa di St. Mary Woolnoth - la canonica).\nOltre ai problemi di accessibilit\u00e0, Bank \u00e8 una delle stazioni pi\u00f9 intasate all'ora di punta di tutta la rete metropolitana. Di conseguenza, Transport for London si \u00e8 impegnata a trasformare significativamente la stazione e rimuovendo alcuni colli di bottiglia, ed a migliorare notevolmente l'accesso per le persone di mobilit\u00e0 ridotta.\nStrutture e impianti.\nDa nord a sud seguendo King William Street, l'attuale disposizione della stazione \u00e8:\nCi sono due punti nel complesso dove ci sono tre linee in gallerie situate una sopra l'altra. Sotto l'incrocio stradale di Bank la linea Central \u00e8 la pi\u00f9 vicina alla superficie, con la linea Northern che passa al di sotto e la DLR ancora pi\u00f9 in profondit\u00e0. All'incrocio di Monument la linea Circle \u00e8 la pi\u00f9 in alto, con ancora una volta la linea Northern e la DLR al di sotto. Come \u00e8 tipico nel sistema della Metropolitana di Londra la struttura riflette l'ordine in cui le linee furono costruite, con ogni nuova linea costretta a passare al di sotto di quelle gi\u00e0 esistenti.\nIn nessun punto del complesso ci sono intersezioni tra binari di diverse linee. Le linee W&amp;C e DLR hanno entrambe il capolinea a Bank ma in parti del complesso decisamente separate; a causa delle differenti caratteristiche tecniche, in particolare la dimensione delle gallerie, non sarebbe possibile far passare i treni dell'una per l'altra.\nSia la stazione di Bank che quella di Monument sono incluse nella \"Travelcard Zone 1\".\nInterscambi.\nNelle vicinanze della stazione effettuano fermata numerose linee urbane automobilistiche, gestite da London Buses."}
{"id": "2339082", "revid": "1149807", "url": "https://it.wikipedia.org/wiki?curid=2339082", "title": "Episodi di Detective Conan (sesta stagione)", "text": "Questa \u00e8 una lista degli episodi della sesta stagione della serie anime \"Detective Conan\"."}
{"id": "2339083", "revid": "2157484", "url": "https://it.wikipedia.org/wiki?curid=2339083", "title": "Episodi di Detective Conan (settima stagione)", "text": "Questa \u00e8 una lista degli episodi della settima stagione della serie anime \"Detective Conan\"."}
{"id": "2339090", "revid": "1149807", "url": "https://it.wikipedia.org/wiki?curid=2339090", "title": "Episodi di Detective Conan (ottava stagione)", "text": "Questa \u00e8 una lista degli episodi dell'ottava stagione della serie anime \"Detective Conan\"."}
{"id": "2339092", "revid": "2519", "url": "https://it.wikipedia.org/wiki?curid=2339092", "title": "\u00c1ngel de Peredo", "text": "Biografia.\nDurante il suo governo fond\u00f2 la citt\u00e0 di Santa Maria de Guadalupe nei pressi della fortezza di San Miguel Arc\u00e1ngel de Colcura, precedentemente eretta da Pedro Porter Casanate a sud-est dell'attuale citt\u00e0 di Lota, nella valle del Colcura. \nAlla fine del suo mandato il nuovo governatore, Francisco de Meneses Brito, accus\u00f2 Peredo di aver creato pi\u00f9 posti per ufficiali di quelli necessari all'esercito, vendendone i titoli. Ordin\u00f2 il suo arresto, ma Peredo riusc\u00ec a fuggire dal Cile. Meneses attacc\u00f2 anche gli amici di Peredo, tra i quali si trovava l'oidor Alonso de Sol\u00f3rzano y Velasco, il quale si oppose alle scelte del nuovo governatore. In tutta risposta Meneses lo rimosse dal suo incarico esiliandolo.\nPeredo divenne governatore della provincia di Tucum\u00e1n tra il 1670 ed il 1674. Nel 1673 invi\u00f2 una grande spedizione punitiva contro i Mocov\u00ed ed altre trib\u00f9 del Gran Chaco che stavano saccheggiando la regione."}
{"id": "2339093", "revid": "287204", "url": "https://it.wikipedia.org/wiki?curid=2339093", "title": "Angel de Peredo", "text": ""}
{"id": "2339094", "revid": "1149807", "url": "https://it.wikipedia.org/wiki?curid=2339094", "title": "Episodi di Detective Conan (nona stagione)", "text": "Questa \u00e8 la lista degli episodi della nona stagione della serie anime \"Detective Conan\"."}
{"id": "2339095", "revid": "15756", "url": "https://it.wikipedia.org/wiki?curid=2339095", "title": "Episodi di Detective Conan (decima stagione)", "text": "Questa \u00e8 una lista degli episodi della decima stagione della serie anime \"Detective Conan\"."}
{"id": "2339098", "revid": "1149807", "url": "https://it.wikipedia.org/wiki?curid=2339098", "title": "Episodi di Detective Conan (undicesima stagione)", "text": "Questa \u00e8 una lista degli episodi dell'undicesima stagione della serie anime \"Detective Conan\"."}
{"id": "2339099", "revid": "1073227", "url": "https://it.wikipedia.org/wiki?curid=2339099", "title": "Episodi di Detective Conan (dodicesima stagione)", "text": "Questa \u00e8 una lista degli episodi della dodicesima stagione della serie anime \"Detective Conan\"."}
{"id": "2339101", "revid": "76963", "url": "https://it.wikipedia.org/wiki?curid=2339101", "title": "Anne Ramsay", "text": "Infanzia e studi.\nAnne Ramsay nasce a Los Angeles County, California e cresce nel Southern California. Studia teatro alla UCLA dove si laurea con un diploma di maturit\u00e0."}
{"id": "2339102", "revid": "1149807", "url": "https://it.wikipedia.org/wiki?curid=2339102", "title": "Episodi di Detective Conan (tredicesima stagione)", "text": "Questa \u00e8 una lista degli episodi della tredicesima stagione della serie anime \"Detective Conan\"."}
{"id": "2339103", "revid": "712828", "url": "https://it.wikipedia.org/wiki?curid=2339103", "title": "Canto del cielo perduto", "text": " \u00e8 il primo manga di Yuana Kazumi. L'opera \u00e8 uscita in Giappone nel 2001 ed in Italia nel giugno del 2007. Il fumetto \u00e8 un volume unico che raccoglie due storie brevi: \"Canto del cielo perduto\" e \"Il dominio delle stelle\", che narrano la stessa vicenda raccontata da due punti di vista diversi.\nTrama.\n\"Canto del cielo perduto\".\nNel futuro l'umanit\u00e0 \u00e8 costretta a rifugiarsi sottoterra per colpa dell'inquinamento provocato dall'ultima guerra. Mana sogna di riportare gli esseri umani in superficie con il progetto dell'istituto di cui \u00e8 a capo suo nonno, per poter cos\u00ec rivedere il cielo. I due sono in possesso di Ciel, un vecchio sbant (robot) che mentre canta crea proiezioni olografiche di ci\u00f2 che ricorda della superficie, tranne il cielo. Un giorno, Kunio (padre di Mana) e la moglie uccidono il nonno furiosi per la volont\u00e0 espressa nel suo testamento; Ciel, sconvolto dalla scena a cui assiste, impazzisce e li ferisce a morte. Quando Mana torna e scopre cosa \u00e8 successo, Ciel torna in s\u00e9 e fugge spaventato dimenticando l'accaduto. Incontra casualmente Jam, Iku Fujiwara ed il fratello Yu, membri del club \"Cielo blu\", che decidono di aiutarlo a vedere il cielo.\n\"Il dominio delle stelle\".\nAr \u00e8 uno sbant ritrovato dalla polizia in pessime condizioni, che viene mandato in laboratorio per essere riparato dalla dottoressa Hazuki, una ragazza che tenta di riportare in vita il fidanzato morto racchiudendo la sua anima dentro lo sbant, in quanto lui desiderava morire. L'esperimento non riesce ed Ar diventa un contenitore vuoto senza piet\u00e0, ma la sua coscienza non si estingue completamente. Mentre si scontra con Ciel, nel laboratorio scoppia un incendio ed Hazuki rimane coinvolta."}
{"id": "2339106", "revid": "1149807", "url": "https://it.wikipedia.org/wiki?curid=2339106", "title": "Episodi di Detective Conan (quattordicesima stagione)", "text": "Questa \u00e8 una lista degli episodi della quattordicesima stagione della serie anime \"Detective Conan\"."}
{"id": "2339108", "revid": "124969313", "url": "https://it.wikipedia.org/wiki?curid=2339108", "title": "CodeLite", "text": "CodeLite \u00e8 un IDE libero, open source e multipiattaforma. \u00c8 scritto in C++ usando wxWidgets. Attualmente, CodeLite \u00e8 orientato verso il C/C++.\nCodeLite \u00e8 disponibile per Windows, GNU/Linux e macOS.\nCodeLite viene sviluppato e debuggato usando se stesso come piattaforma di sviluppo.\nStoria.\nNell'agosto del 2006, Eran Ifrah, autore del progetto, inizi\u00f2 lo sviluppo di CodeLite. L'idea era quella di creare una libreria per il \"code completion\" basato su \"ctags\", SQLite (da qui appunto, CodeLite) ed un parser basato su Yacc che potesse essere usato da un IDE.\nLiteEditor, un'applicazione demo, fu sviluppata per dimostrare le funzionalit\u00e0 di CodeLite. Col passare del tempo, LiteEditor risult\u00f2 essere un ambiente di sviluppo efficiente e cos\u00ec nacque CodeLite."}
{"id": "2339111", "revid": "39224", "url": "https://it.wikipedia.org/wiki?curid=2339111", "title": "Santuario Arcivescovile della Beata Vergine dei Miracoli (Corbetta)", "text": ""}
{"id": "2339113", "revid": "15756", "url": "https://it.wikipedia.org/wiki?curid=2339113", "title": "Veniano", "text": "Veniano (\"Venian\" in dialetto comasco, : ) \u00e8 un comune italiano di abitanti della provincia di Como in Lombardia.\nStoria.\nIl nome Veniano deriva probabilmente dal latino \"Vetenianum\", cio\u00e8 luogo coltivato a vigne, oppure dall'etrusco \"Vetemmia\".\nInserita nel Contado del Seprio, nel XIII secolo la localit\u00e0 era nota come \"Vetennianum\".\nAnticamente il territorio era controllato dallo Stato della Chiesa: l'antico borgo infatti presentava un monastero (presente nella storica via Monterubiano) alle dipendenze del sopracitato Stato, i cui monaci gestivano l'economia agricola locale.\nNel 1346 \"Vetegnano\" risulta far parte delle localit\u00e0 che, all'interno della pieve di Appiano, erano incaricate della manutenzione della strada cosiddetta \"de Bol\u00e0\".\nAi tempi del Ducato di Milano, dopo che gli Sforza conquistarono il territorio, Veniano venne suddivisa in poche ed estese propriet\u00e0: la signoria del borgo pass\u00f2 attraverso molte famiglie, tra cui i Del Rio Noriega (1650), fino ai Litta Rusca (1739) e agli Imbonati, nobili del Milanese.\nNel 1644 Veniano risulta essere composto da due comuni: Veniano Inferiore e Veniano Superiore. Poco oltre la met\u00e0 del Settecento entrambe le comunit\u00e0 risultano sempre far parte del feudo della famiglia Rusca e inserite all'interno della pieve di Appiano. Nel 1757 le due comunit\u00e0 risultano costituire un'unica entit\u00e0 comunale, che con l'attivazione delle province della Lombardia austriaca segu\u00ec il destino della pieve appianese, venendo inserita nel 1786 nella Provincia di Gallarate e cinque anni pi\u00f9 tardi spostata in quella di Milano.\nVeniano fu incluso nella Provincia di Como per la prima volta da Napoleone nel 1801, ripensando un originario progetto volto a includerlo nella Provincia di Varese.\nIl comune fu annesso tra il 1809 e il 1815 a Guanzate.\nVeniano, che ai tempi del Regno Lombardo-Veneto era ancora noto con la dicitura \"Veniano Inferiore e Superiore\" (con la seconda frazione della prima), divenne poi frazione di Appiano nel 1927, durante il fascismo. Nel 1950 il comune si separ\u00f2 da Appiano Gentile, con le due comunit\u00e0 di Veniano Inferiore e Superiore riunite nel comune autonomo di Veniano.\nSimboli.\nLo stemma del Comune di Veniano \u00e8 stato concesso con decreto del presidente della Repubblica del 14 luglio 1975.\nLa partizione dello scudo divide i simboli delle due frazioni che compongono il paese: Superiore e Inferiore. Nella parte alta la corona \u00e8 il simbolo della concessione di queste terre, compresi i territori di Turate e di Mozzate, da parte di Liutprando, re dei Longobardi, al monastero di San Pietro in Ciel d'Oro di Pavia; la fascia ondeggiante rappresenta il torrente Antiga che lambisce il territorio comunale; le api sono il simbolo dell'attivit\u00e0 industriale. Nella seconda parte l'albero e la vite rampicante sul suo tronco rappresentano le attivit\u00e0 agricole che costituivano la maggiore risorsa economica del paese e il parco della Pineta; la catena montuosa raffigura le Alpi, visibili da tutto il territorio.\nGeografia antropica.\nFrazioni.\nIl comune di Veniano si trova in posizione collinare e da gran parte del suo territorio \u00e8 possibile godere di un ampio panorama dell'arco alpino.\nSi divide in due frazioni principali, i cui abitati sono oggi contigui: Veniano Superiore e Veniano Inferiore.\nVeniano Superiore.\nIl borgo nasce attorno all'antica chiesa di San Fermo, poi dedicata a San Lorenzo, e alla sua piazza.\nIn posizione centrale rispetto ai due borghi \u00e8 situata Villa Carcano, risalente ai primi dell'Ottocento, progettata dall'architetto Frigerio e oggi sede del municipio.\nSul luogo in cui anticamente sorgeva una cappella dedicata a Santa Cristina insiste oggi una piccola chiesa, all'interno del complesso della Casa della Giovent\u00f9.\nVeniano Inferiore.\nLa borgata nasce attorno al nucleo antico delle corti di via Risorgimento, vicino alla Piazza Sant'Antonio dove si trova la chiesa parrocchiale di Sant'Antonio abate, risalente al 1500; al suo interno conserva preziosi quadri di Isidoro Bianchi e Bartoli da Trieste.\nAi margini dall'abitato si trovano altri due luoghi di culto: la chiesa di Santa Maria del Carmine (di origine incerta ma precedente al 1200), a navata unica, conserva al suo interno dei pregevoli affreschi di un pittore sconosciuto datati al 1312 e una pala d'altare ritraente la Beata Vergine del Carmine con ai suoi piedi le anime del purgatorio; tale chiesa \u00e8 stata parrocchia fino alla met\u00e0 del Seicento quando San Carlo Borromeo colloc\u00f2 la parrocchia in Sant'Antonio.\nL'altro edificio religioso si trova vicino all'area industriale del paese, \u00e8 dedicato alla Madonna di Loreto e dai venianesi viene chiamato \"Chiesolo\" (in dialetto \"G\u00e8si\u00f6\u00f6\"); risale al 1300 e nell'interno a navata unica conserva alcuni dipinti oggi deteriorati a causa della forte umidit\u00e0 presente. Anche l'antica statua della Madonnina di Loreto \u00e8 conservata presso la parrocchia.\nAttorno alle prime case di questo antico borgo si costruirono due palazzi storici:\nAltre frazioni.\nL'altra piccola frazione, separata da una zona verde ove scorre il torrente Antiga, \u00e8 la Cascina Somigliana; da essa si accede alla localit\u00e0 Pinetina, situata al confine tra i territori di Appiano Gentile e Veniano, dove un tempo sorgeva la cascina Gessaga di propriet\u00e0 della famiglia di Paolo Carcano. Vi sono inoltre altre piccole frazioni come la Cascina Monterubiano e le Riviere di Mezzo tra Appiano e Veniano.\nMonumenti e luoghi d'interesse.\nArchitetture religiose.\nChiesa parrocchiale di sant'Antonio abate: risalente ai primi del Cinquecento, era originariamente un piccolo oratorio situato nel centro di Veniano Inferiore; con la trasformazione in chiesa parrocchiale avvenuta nel 1583, dopo la visita di San Carlo Borromeo, sub\u00ec numerosi ingrandimenti fino alla pianta attuale di tre navate con la facciata rinnovata nel 1956 a cura dell'architetto Frigerio.\nEsternamente, si presenta con una facciata neoclassica. All'interno, a tre navate, la navata sinistra \u00e8 dedicata alla B.V. del Rosario con una statua della Madonna posta sopra l'altare risalente al 1904; la navata centrale con l'altare maggiore e l'ambone di Giovanni Battista Calligari del 1897; infine la navata destra edificata nel 1884 ospita l'altare con la statua di Sant'Antonio Abate. Nella stessa navata sono presenti due importanti quadri: quello del battesimo di Ges\u00f9, opera di Bellasio di Mendrisio, e la deposizione dalla croce con san Carlo e sant'Antonio Abate di Isidoro Bianchi (eseguita come prima pala di Altare nel 1687).\nAntica Chiesa di Santa Maria del Carmine: di origine molto antiche, sorta intorno all'anno 1000 come piccola cappella su una delle principali vie che collegava Milano con la Svizzera; i primi dati storici risalgono al 1289, nel 1312 venne affrescato l'interno e anche l'esterno da un pittore con varie scene tra quali l'esposizione del Santissimo Sacramento e la Vergine con il Bambino. Rimangono ancora coperti dall'intonaco il rimanente ciclo di affreschi riportati alla luce nel restauro avvenuto nel 1978.\nLa chiesa di Santa Maria divenne la prima parrocchiale del Paese di Veniano nel 1528 fino al 1601, quando in seguito alla visita di San Carlo Borromeo fu stabilita la sede parrocchiale nella chiesa di sant'Antonio. Da allora non ha subito cambiamenti strutturali rimanendo a navata unica come descritta da san Carlo nel 1588.\nChiesa di San Lorenzo: risale anch'essa al 1500, ma le prime notizie storiche risalgono al 1569 in cui \u00e8 descritta come una piccola cappella dedicata a San Fermo. Fino al 1649 rimase nel territorio della parrocchia di Appiano, venne ingrandita nell'Ottocento. Al suo interno, a navata unica, presenta numerosi affreschi e una pala d'altare ritraente il martirio di San Lorenzo; fino al 1935 vi era conservato un quadro ritraente Sant'Eurosia, poi scomparso.\nIl gi\u00e0 citato Chiesolo a Veniano Inferiore, nei pressi della zona industriale e al limitare del bosco del Parco della Pineta di Appiano Gentile e Tradate.\nSociet\u00e0.\nEvoluzione demografica.\nDemografia pre-unitaria.\n\"(Fonte: lombardiabeniculturali)\"\nCultura.\nEventi.\nLe festivit\u00e0 patronali religiose sono due come le frazioni:\nNella stagione estiva, le sagre \"Giugno Venianese\" e \"Sagra Venianese\" in luglio organizzate dal Corpo Musicale Venianese e dall'associazione Pro Loco Veniano.\nInfrastrutture e trasporti.\nAttraversata dalla viabilit\u00e0 provinciale, fra il 1910 e il 1934 la localit\u00e0 era servita da due fermate poste lungo la Tranvia Como-Appiano Gentile-Mozzate denominate Veniano Superiore e Veniano Inferiore.\nSport.\nCalcio.\nLa principale squadra di calcio del comune \u00e8 l\"'A.S.D. C.D.G. Veniano 1984\" che milita nel girone G lombardo di 2\u00aa Categoria. \u00c8 nata nel 1984. I colori sociali sono il blu e il rosso."}
{"id": "2339120", "revid": "1522738", "url": "https://it.wikipedia.org/wiki?curid=2339120", "title": "Pan Tadeusz", "text": "Pan Tadeusz, czyli Ostatni zajazd na Litwie. Historia szlachecka z roku 1811 i 1812 we dwunastu ksi\u0119gach wierszem (in lingua polacca: \"Il signor Tadeusz, ovvero l'ultima incursione armata in Lituania. Storia di nobilt\u00e0 degli anni 1811 e 1812 in dodici libri di versi\") \u00e8 un poema in 12 volumi del poeta, scrittore e filosofo polacco Adam Mickiewicz, del quale \u00e8 l'opera pi\u00f9 nota; essa \u00e8 considerata l'epopea nazionale polacca.\nL'opera fu dapprima pubblicata nel giugno 1834 a Parigi, ed \u00e8 considerata uno degli ultimi grandi poemi epici europei. Esso viene studiato nelle scuole polacche come accade in Italia per I promessi sposi come opera del Romanticismo in Polonia.\nTrama e ambientazione.\nLa storia si svolge in cinque giorni del 1811 ed un giorno del 1812, in un momento della storia polacca in cui la Confederazione Polacco-Lituana era gi\u00e0 stata divisa tra Russia, Prussia, ed Austria (vedi Spartizioni della Polonia) e quindi sparita dalla mappa politica d'Europa, nonostante che Napoleone avesse istituito il Ducato di Varsavia nel 1807.\nL'ambientazione \u00e8 all'interno della zona russa nel paesino lituano di Soplicowo. \"Pan Tadeusz\" racconta la storia di due nobili famiglie feudali, e l'amore tra Tadeusz Soplica (che d\u00e0 il titolo all'opera) di una famiglia, e Zosia dell'altra. Storia nella storia, la rivolta spontanea degli abitanti contro la guarnigione occupante russa. Poich\u00e9 Mickiewicz pubblic\u00f2 il proprio poema come esule a Parigi, non dovette dar conto ai censori russi.\nComposizione dell'opera.\nL'opera \u00e8 composta dalle seguenti parti:\nContenuti.\nTra le citazioni del \"Pan Tadeusz\" pi\u00f9 note, le righe iniziali sembrano quasi un paradosso:\nIl paradosso sta nel fatto che il poema nazionale polacco inizia con l'invocazione alla Lituania. L'apparente contraddizione \u00e8 da ricercare nella geopolitica dell'epoca. Infatti l'invocazione \u00e8 riferita non al territorio dell'attuale stato lituano, ma alla Confederazione Polacco-Lituana. Per molto tempo infatti Polonia e Lituania sono state unite, quindi i loro nomi potevano anche essere usati come sinonimi, sebbene confini tra le due nazioni confederate fossero comunque esistenti.\nMickiewicz infatti crebbe nell'ambiente multiculturale della Confederazione Polacco-Lituana, che aveva unito gran parte di quelli che oggi sono i diversi Paesi di Polonia, Lituania, Bielorussia ed Ucraina. Egli \u00e8 spesso considerato di origini lituane dai lituani, mentre i Bielorussi lo dichiarano essere uno di loro, dal momento che nacque nel territorio dell'attuale Bielorussia.\nOltre che capolavoro della letteratura polacca e mondiale, \u00e8 meno noto che la traduzione del \"Pan Tadeusz\" rappresenta un capisaldo anche per un'altra lingua, l'esperanto, poich\u00e9 con tale traduzione il poliglotta Antoni Grabowski riusc\u00ec a far emergere delle potenzialit\u00e0 della lingua nella poesia che ancora non erano emerse nelle precedenti composizioni in versi, nemmeno da quelle dello stesso autore della lingua Zamenhof (che oltre ad avere in essa composto poesie originali, aveva gi\u00e0 tradotto varie opere per poter valutare le capacit\u00e0 espressive della lingua, tra cui la Bibbia ed alcune opere di William Shakespeare).\nTraduzioni.\nL'opera fu presto tradotta in varie lingue (gi\u00e0 prima del 1900 era stata pubblicata in dieci lingue, italiano incluso)."}
{"id": "2339121", "revid": "729019", "url": "https://it.wikipedia.org/wiki?curid=2339121", "title": "Luftstreitkr\u00e4fte und Luftverteidigung der Deutschen Demokratischen Republik", "text": "Le Luftstreitkr\u00e4fte und Luftverteidigung der Deutschen Demokratischen Republik, ossia \"Forze e Difesa aeree della Repubblica Democratica Tedesca\", erano l'aeronautica militare della Repubblica Democratica Tedesca (RDT) e parte integrante delle forze armate della RDT (Nationale Volksarmee). Essa venne fondata nel 1956, dopo l'ingresso della RDT nel Patto di Varsavia; ottenne il nome completo nel 1957, dopo la fusione con la Difesa aerea (\"Luftverteidigung\").\n\"Luftstreitkr\u00e4fte\" era il nome utilizzato dalle forze aeree dell'Impero tedesco tra il 1910 e la fine della Prima guerra mondiale, mentre la Germania Ovest adott\u00f2 il nome Luftwaffe, gi\u00e0 utilizzato dal Terzo Reich a partire dal 1935.\nLa Luftstreitkr\u00e4fte utilizzava essenzialmente aeromobili sovietici, tra cui i cacciabombardieri Sukhoi Su-22 e caccia MiG; l'inventario includeva anche elicotteri, aerei leggeri e da addestramento fabbricati in Cecoslovacchia. Le forze aeree della Germania Est erano di gran lunga superiori a quelle degli altri paesi del Patto di Varsavia. Esse, infatti, erano equipaggiate con i migliori aeromobili di fabbricazione sovietica e non con i soliti mezzi da esportazione, perch\u00e9 nelle strategie sovietiche la RDT svolgeva compiti di prima linea in un'eventuale guerra contro la NATO; questa importanza strategica comport\u00f2 anche un pi\u00f9 pressante controllo dell'Unione Sovietica sulle attivit\u00e0 della Luftstreitkr\u00e4fte.\nDopo l'unione tra le due Germanie, la Luftwaffe prese il controllo della Luftstreitkr\u00e4fte ed equipaggi\u00f2 i propri piloti con alcuni degli aeromobili cos\u00ec ottenuti, anche se la maggior parte degli equipaggiamenti appartenenti alla DDR erano obsoleti se paragonati con gli standard NATO e vennero in gran parte venduti ad altri paesi. Tuttavia, la Luftwaffe ha mantenuto il MiG-29 in entrambi i ruoli di \"difesa aerea\" e \"attacco\" per via delle sue eccellenti capacit\u00e0. Infatti, il MiG-29G (aggiornato con alcune componenti NATO) risult\u00f2 essere, per lungo tempo, il pi\u00f9 sofisticato caccia da superiorit\u00e0 aerea a disposizione della Luftwaffe, almeno fino all'ingresso in servizio dell'Eurofighter Typhoon."}
{"id": "2339125", "revid": "287204", "url": "https://it.wikipedia.org/wiki?curid=2339125", "title": "Densit\u00e0 di numero", "text": "La densit\u00e0 di numero (in inglese: \"number density\"), \u00e8 una grandezza intensiva utilizzata per descrivere una concentrazione di una sostanza nello spazio, a patto che essa sia composta di oggetti numerabili (particella): sia cio\u00e8 un sistema discreto. Si tratta della concentrazione nello spazio della quantit\u00e0 di sostanza (mentre con densit\u00e0 normalmente si indica la concentrazione nello spazio della massa).\nViene comunemente indicata con il simbolo \"n\" e viene utilizzata per esempio in fisica, chimica, astronomia per descrivere la concentrazione nello spazio o in un'altra sostanza (particelle, molecole, fononi, galassie, copie di mondi fisici, etc.) nel dominio fisico tridimensionale. In chimica, la quantit\u00e0 di sostanza viene tradizionalmente espressa in moli, corrispondente ad un numero di Avogadro di oggetti. In questo caso, la densit\u00e0 di numero viene espressa nelle unit\u00e0 di misura chimiche e viene chiamata frazione molare, o concentrazione molare.\nLa densit\u00e0 superficiale di numero (numero di entit\u00e0 per unit\u00e0 di superficie) e la densit\u00e0 lineare di numero (numero di entit\u00e0 per unit\u00e0 di lunghezza) sono definite in modo analogo. In chimica, a volte ci si riferisce alla densit\u00e0 di numero con il termine \"concentrazione di numero\", indicato con \"C\", particolarmente se confrontata con delle concentrazioni.\nDefinizione.\nLa densit\u00e0 di numero \u00e8 la grandezza che corrisponde alla quantit\u00e0 di sostanza per unit\u00e0 di volume:\ndove\nSi assume che \"N\" sia sufficientemente grande che una sua approssimazione all'intero pi\u00f9 vicino non introduca un errore significativo e che il valore della densit\u00e0 di numero sia statisticamente stazionario, cio\u00e8 che non sia significativamente influenzato da fluttuazioni statistiche del numero di elementi nel volume \"V\". Ci\u00f2 si verifica quando le dimensioni del volume oggetto di indagine superano una soglia opportuna.\nIn meccanica statistica, si usa la relazione al rovescio per definire come parametro integrale la quantit\u00e0 di sostanza:\nPer definire realmente (in senso meccanico) la densit\u00e0 di numero locale (in un punto dello spazio), si utilizzano i momenti statistici delle distribuzioni locali delle quantit\u00e0 meccaniche, cio\u00e8 le distribuzioni sulle particelle presenti in quel punto dello spazio tridimensionale.\nLa densit\u00e0 costituisce in effetti il primo momento statistico della distribuzione.\nA titolo di esempio, si pu\u00f2 citare la densit\u00e0 corrispondente alla distribuzione di Maxwell.\nVolume molare.\nLa grandezza inversa rispetto alla densit\u00e0 di numero \u00e8 il volume libero medio o volume molare, ovvero il volume mediamente a disposizione per ogni oggetto nello spazio.\nUnit\u00e0.\nNel Sistema internazionale di unit\u00e0 di misura (SI), la densit\u00e0 di numero \u00e8 misurata in m\u22123, sebbene anche il cm\u22123 sia spesso utilizzato. Queste unit\u00e0 di misura non sono tuttavia pratiche se riferite ad atomi o molecole di gas, liquidi o solidi a temperatura ambiente e pressione atmosferica, perch\u00e9 conducono a cifre estremamente grandi (dell'ordine di 1020). L'unit\u00e0 pi\u00f9 pratica tra quelle fisiche \u00e8 il nm\u22123 o l'\u00c5\u22123. Per esempio in temperature e pressioni normali il volume libero medio di un gas ideale \u00e8 di circa 37,2 nm\u22123, cui corrisponde una densit\u00e0 numerica pari a circa 0,026 \u00c5\u22123.\nUtilizzando il valore della densit\u00e0 di numero di un gas ideale ad una temperatura di 0\u00a0\u00b0C e ad una pressione di 1\u00a0atmosfera come elemento di paragone, \u00e8 stato introdotta l'unit\u00e0 tecnica amagat: 1\u00a0amagat\u00a0= 2,6867774\u00d71025\u00a0m\u22123.\nUso.\nConsiderando la densit\u00e0 di numero come una funzione delle coordinate spaziali, il numero totale degli oggetti \"N\" presenti nel volume \"V\" pu\u00f2 essere calcolato come\ndove\nEspressioni analoghe sono valide per la carica elettrica o qualsiasi altra grandezza estensiva associata ad un insieme numerabile di oggetti. Per esempio, la sostituzione formula_7 (carica totale) e formula_8 (carica di ogni oggetto) nell'equazione sopra conduce all'espressione corretta per il calcolo della carica.\nLa densit\u00e0 numerica delle molecole del soluto in un solvente \u00e8 a volte chiamata concentrazione, sebbene abitualmente la concentrazione sia espressa come numero di moli per unit\u00e0 di volume (indicata come concentrazione molare).\nRelazione con altre grandezze.\nConcentrazione molare.\nPer ogni sostanza, la densit\u00e0 di numero \"n\" pu\u00f2 essere espressa come concentrazione molare \"c\" considerando il numero di Avogadro:\ndove \"N\"A \u00e8 il numero di Avogadro: 6.022\u00d71023\u00a0mol\u22121, purch\u00e9 \"n\" e \"c\" siano entrambe espresse facendo riferimento alla stessa unit\u00e0 di misura spaziale, cio\u00e8: se \"n\" sia in m\u22123, \"c\" sia in mol/m3; se \"n\" sia in cm\u22123, \"c\" sia in mol/cm3; se \"n\" sia in L\u22121, \"c\" sia in mol/L; ecc.\nDensit\u00e0 di massa.\nPer atomi o molecole di massa molecolare \"M\" (espressa in kg/mol), la densit\u00e0 di numero pu\u00f2 essere espressa in termini della densit\u00e0 di massa di una sostanza \"\u03c1\" (espressa in kg/m3) come\nDa notare che il rapporto \"M\"/\"N\"A corrisponde alla massa di un singolo atomo o molecola in kg."}
{"id": "2339126", "revid": "273939", "url": "https://it.wikipedia.org/wiki?curid=2339126", "title": "Aeronautica militare e Difesa aerea della Repubblica Democratica Tedesca", "text": ""}
{"id": "2339128", "revid": "273939", "url": "https://it.wikipedia.org/wiki?curid=2339128", "title": "East German Air Force", "text": ""}
{"id": "2339131", "revid": "729019", "url": "https://it.wikipedia.org/wiki?curid=2339131", "title": "F3 francese", "text": "Il campionato francese di Formula 3 si \u00e8 disputato dal 1964 al 1973, e dal 1978 al 2002, nel 2003 unendosi con il campionato tedesco ha dato vita al campionato F3 Euro Series."}
{"id": "2339139", "revid": "119187971", "url": "https://it.wikipedia.org/wiki?curid=2339139", "title": "Nostra Signora del Laus", "text": "Nostra Signora del Laus (o Notre-Dame du Laus, in lingua occitana: Nostra Signora del Lago), \u00e8 l'appellativo con cui i cattolici venerano Maria, in seguito alle apparizioni che ebbe, dal 1664 al 1718, la pastorella francese Benedetta (Beno\u00eete) Rencurel, prima presso Saint-\u00c9tienne-le-Laus, suo paese natale, poi presso Laus, dove ora sorge un santuario.\nLa storia delle apparizioni.\nBenedetta Rencurel era nata a Saint-\u00c9tienne-le-Laus il 17 settembre 1647; precocemente orfana, portava a pascolare il gregge della famiglia Jullien nel Vallone dei Forni (Vallon des Fours), nei dintorni del suo villaggio.\nA questa ignorante pastorella, che amava pregare il rosario, nel maggio 1664 sarebbe apparsa la Madonna, tenendo per mano il Bambino: le prime apparizioni sarebbero state silenziose, poi la signora avrebbe svelato la sua identit\u00e0 e, dopo un mese di preannunciato silenzio, avrebbe chiesto infine che venisse costruito in onore del figlio un santuario, al posto di una cappella quasi abbandonata, dedicata a \"Notre Dame de Bon Rencontre\", in un luogo chiamato Laus.\nGuidata dal profumo di violette promesso dalla Signora, Benedetta avrebbe trovato Maria ad attenderla nel posto indicato.\nLe apparizioni sarebbero durate cinquantaquattro anni, con frequenza prima quotidiana poi mensile, intervallate da periodi in cui la Vergine Maria non si sarebbe presentata pi\u00f9 alla veggente. Nel 1672 la veggente si trasfer\u00ec al Laus, per ricevere i pellegrini che cominciavano ad affluire numerosi, e offrire accoglienza e preghiera, ma avrebbe subito anche vessazioni di origine diabolica. L'anno successivo le sarebbe apparso Ges\u00f9 in Croce, e da quel momento Benedetta disse di aver vissuto in prima persona i dolori della Passione.\nInizi\u00f2 poi un periodo di gravi difficolt\u00e0: dopo aver dovuto abbandonare Laus per un certo periodo, trasferendosi a Marsiglia, a causa dell'occupazione militare del duca di Savoia, i preti giansenisti cui era stato affidato il santuario cercarono invano di farla entrare in convento, ma la sua scelta fu quella di rimanere in contatto con i pellegrini per esortarli alla conversione.\nIl 28 dicembre 1718 Benedetta mor\u00ec e venne sepolta prima nel cimitero del suo paese natale e poi, successivamente, nel santuario del Laus, davanti all'altare maggiore.\nIl riconoscimento da parte della Chiesa cattolica.\nLe apparizioni sono state riconosciute ufficialmente dal vescovo di Gap Jean-Michel di Falco il 4 maggio 2008."}
{"id": "2339140", "revid": "273939", "url": "https://it.wikipedia.org/wiki?curid=2339140", "title": "Aviazione Nazionale", "text": ""}
{"id": "2339141", "revid": "1543377", "url": "https://it.wikipedia.org/wiki?curid=2339141", "title": "Katheryn Winnick", "text": "Biografia.\nNata e cresciuta in Canada in una famiglia di origine Ucraina, ha iniziato a studiare arti marziali all'et\u00e0 di sette anni raggiungendo la sua prima cintura nera all'et\u00e0 di tredici: vanta il terzo dan nel Taekwondo e il secondo nel Karate; possiede inoltre la licenza di bodyguard e gestisce tre scuole di arti marziali. Parla correntemente l'ucraino, che considera la sua lingua madre.\nHa iniziato a recitare nel 1999 dopo aver studiato al \"William Esper Studio\" di New York. Raggiunge la notoriet\u00e0 internazionale nel 2013, quando viene scelta per il ruolo di Lagertha nella fortunata serie televisiva \"Vikings\".\nRiconoscimenti.\nCritics' Choice Super Awards\nCritics' Choice Television Award\nGotham Awards\nDoppiatrici italiane.\nNelle versioni in italiano delle opere in cui ha recitato, Katheryn Winnick \u00e8 stata doppiata da:"}
{"id": "2339146", "revid": "333796", "url": "https://it.wikipedia.org/wiki?curid=2339146", "title": "Angels and Airwaves", "text": ""}
{"id": "2339150", "revid": "767487", "url": "https://it.wikipedia.org/wiki?curid=2339150", "title": "Faustino Oramas", "text": "Biografia.\nA 15 anni ha cominciato a suonare le maracas nel settetto \"La Tropical\" formato da un gruppo di amici del proprio paese. Nel 1940 ha iniziato la sua carriera come compositore con \"Tumba\u00edto\", \"Como vengo este a\u00f1o\" ed \"El Guayabero\": quest'ultimo titolo \u00e8 diventato anche il suo soprannome.\nAbile maestro del doppio senso, l'idiosincrasia del cubano, il suo ingegno, gli spiritosi commenti e il suo amore per temi altamente erotici, sono alcune delle sue caratteristiche principali. A differenza della maggior parte dei trovadors, Oramas suona \"sones\" piuttosto che \"boleri\".\nIl suo strumento preferito era il tres, una chitarra a tre corde, tipico strumento del \"son\"; tuttavia, nei suoi gruppi di appoggio di solito era compresa una chitarra spagnola in base ritmica.\nCompose la nota canzone \"Candela\" che venne inclusa sia nel disco che nel film Buena Vista Social Club.\nFaustino Oramas \u00e8 stato l'ultimo membro della canzone tradizionale cubana."}
{"id": "2339154", "revid": "101175", "url": "https://it.wikipedia.org/wiki?curid=2339154", "title": "Metis Gilera", "text": ""}
{"id": "2339160", "revid": "74801", "url": "https://it.wikipedia.org/wiki?curid=2339160", "title": "Emilio Carlo di Leiningen", "text": "Biografia.\nInfanzia e ascesa.\nEgli era il quarto figlio, ma unico maschio, di Carlo Federico Guglielmo, conte di Leiningen-Dagsburg-Hartenburg, e della moglie, contessa Cristiana Guglielmina Luisa di Solms-R\u00f6delheim e Assenheim. \nIl 3 luglio 1779 suo padre venne creato \"Principe del Sacro Romano Impero\", cos\u00ec Emilio Carlo divenne \"Principe Ereditario di Leiningen\". Il 9 gennaio 1807 egli succedette al padre come secondo \"Principe di Leiningen\".\nPrimo matrimonio.\nEmilio Carlo si spos\u00f2 in prime nozze, il 4 luglio 1787, con Enrichetta, figlia minore di Enrico XXIV, Conte di Reuss-Ebersdorf e della contessa Carolina Ernestina di Erbach-Sch\u00f6nberg. Ebbero un figlio.\nSecondo matrimonio.\nEnrichetta mor\u00ec il 3 settembre 1801 ed Emilio Carlo si spos\u00f2 una seconda volta, il 21 dicembre 1803, con Maria Luisa Vittoria, quarta figlia del duca Francesco Federico di Sassonia-Coburgo-Saalfeld e della moglie contessa Augusta di Reuss-Ebersdorf. Vittoria diede ad Emilio Carlo altri due figli.\nMorte.\nEmilio Carlo mor\u00ec ad Amorbach il 4 luglio 1814 e venne succeduto dal suo secondogenito (l'unico maschio che gli sopravvisse).\nLa sua vedova, Vittoria, si spos\u00f2 una seconda volta con Edoardo Augusto, duca di Kent e Strathearn, quarto figlio di re Giorgio III del Regno Unito e della regina Carlotta; da questo ebbe una figlia, la principessa Vittoria del Kent, che sarebbe divenuta Regina del Regno Unito.\nDiscendenza.\nEmilio Carlo e Enrichetta di Reuss-Ebersdorf, sua prima moglie, ebbero un figlio:\nDal secondo matrimonio tra il Principe e Vittoria di Sassonia-Coburgo-Saalfeld nacquero due figli:\nCollegamenti esterni.\nGenealogia della Casa di Leiningen"}
{"id": "2339167", "revid": "6923", "url": "https://it.wikipedia.org/wiki?curid=2339167", "title": "Gran Premio del Messico 1990", "text": "Il Gran Premio del Messico 1990 \u00e8 stato un Gran Premio di Formula 1 disputato il 24 giugno 1990 all'Autodromo Hermanos Rodr\u00edguez di Citt\u00e0 del Messico. La gara \u00e8 stata vinta da Alain Prost su Ferrari.\nQualifiche.\nResoconto.\nDurante tutto il week-end il meteo \u00e8 variabile e questo coglie di sorpresa diversi piloti; la sorte peggiore tocca alla Larrousse, i cui piloti sono entrambi coinvolti in brutti incidenti nella sessione di prove libere del sabato mattina. Tuttavia l'esito delle qualifiche sar\u00e0 positivo per il team, poich\u00e9 sia Suzuki che \u00c9ric Bernard riescono a qualificarsi per la gara. Non altrettanto positive le qualifiche delle due Leyton House, entrambe non qualificate. In testa alla classifica, Berger conquista la seconda pole position stagionale davanti a Patrese, Senna, Mansell, Boutsen, Alesi, Martini, Piquet, Nakajima, e Modena; solo tredicesimo Prost.\nGara.\nResoconto.\nAlla partenza, avvenuta sotto il sole, Patrese si porta in testa alla corsa davanti a Senna, Berger, Boutsen e Piquet. Al secondo giro, Senna sopravanza Patrese, seguito subito dopo da Berger; i piloti della McLaren staccano subito il gruppo, mentre alle loro spalle Prost rimonta rapidamente e Piquet si porta in terza posizione. Al 13\u00ba passaggio Berger torna ai box per cambiare le gomme, lasciando strada libera a Piquet; poco dopo, questo viene sopravanzato da Mansell, che sale cos\u00ec al secondo posto. Nel frattempo, Prost continua la sua rimonta, passando il compagno di squadra a quindici giri dal termine e recuperando terreno nei confronti di Senna, in difficolt\u00e0 con le gomme dopo non averle cambiate per tutta la gara. Al 60\u00ba giro Prost supera il brasiliano, che tre tornate pi\u00f9 tardi \u00e8 costretto al ritiro per l'esplosione di uno degli pneumatici posteriori. Berger e Mansell cominciano quindi un duello per la conquista della seconda posizione, che si conclude con uno spettacolare sorpasso dell'inglese nella velocissima curva Peraltada. Non ci sono ulteriori colpi di scena e Prost ottiene la seconda vittoria stagionale, davanti a Mansell, Berger, Nannini, Boutsen e Piquet."}
{"id": "2339168", "revid": "1149807", "url": "https://it.wikipedia.org/wiki?curid=2339168", "title": "Scala Medvedev-Sponheuer-Karnik", "text": "La scala Medvedev-Sponheuer-Karnik, nota anche come MSK o MSK-64, \u00e8 una scala di intensit\u00e0 macrosismica usata per valutare l'intensit\u00e0 delle scosse sulla base degli effetti osservati in un'area dove si verifica il terremoto.\nLa scala fu per la prima volta proposta nel 1964 dal geologo sovietico Sergei Medvedev, dal tedesco della Germania dell'Est Wilhelm Sponheuer, e dal cecoslovacco V\u00edt K\u00e1rn\u00edk. Essa era basata sulle esperienze disponibili nei primi anni '60 dall'applicazione della scala d'intensit\u00e0 Mercalli modificata e la versione del 1953 della scala Scala Medvedev, nota anche come scala GEOFIAN.\nCon minori modifiche dalla met\u00e0 degli anni '70 agli inizi degli anni '80, la scala MSK divenne ampiamente usata in Europa e nell'URSS. Agli inizi degli anni '90, la Commissione sismologica europea (ESC) us\u00f2 molti dei principi formulati nella MSK per lo sviluppo della scala macrosismica europea, che \u00e8 diventata ora \"de facto\" standard per la valutazione dell'intensit\u00e0 sismica nelle nazioni europee. La MSK-64 \u00e8 ancora usata in India, Israele, Russia, e da un capo all'altro della Comunit\u00e0 degli Stati Indipendenti.\nLa scala Medvedev-Sponheuer-Karnik \u00e8 piuttosto simile alla scala Mercalli modificata (MM) usata negli Stati Uniti. La scala MSK ha 12 gradi di intensit\u00e0 espressi in numeri romani (per impedire l'uso dei decimali):"}
{"id": "2339172", "revid": "113294000", "url": "https://it.wikipedia.org/wiki?curid=2339172", "title": "Casa di Cristoforo Colombo (Cogoleto)", "text": "La casa di Cristoforo Colombo in Cogoleto \u00e8 un edificio indicato come luogo di nascita di Cristoforo Colombo dagli storici che ritengono che il Grande Navigatore sia nato a Cogoleto.\nDescrizione e storia dell'edificio.\nUna copia del 1586 del testamento di Domenico Colombo (il testamento ufficiale risale al 1449 ma il documento \u00e8 andato perso) risulta che la casa fosse ubicata nella \"contrada del Caroggio\". Detta contrada venne pi\u00f9 volte rinominata nel corso del tempo dapprima in \"contrada della Giuggiola\", successivamente in \"via Cristoforo Colombo\" in onore del navigante ed infine nell'attuale \"via Rati\". Da sempre \u00e8 stata indicata senza esitazioni, senza ricerche topografiche o ricostruzioni varie, presso la fortificazione che sino al XIX secolo proteggeva la cittadina. La conformazione perimetrale dei muri, delle volte e dalle aperture presenta ancora oggi le caratteristiche di un'antica costruzione. Alla sinistra dell'edificio era un tempo presente un vico, ribattezzato con il nome di \"Cristoforo Colombo\", visibile nelle illustrazioni d'epoca, ora chiuso e mimetizzato con le altre case. L'edificio fu abitato dalle famiglie Colombo che, stando ai documenti di Cogoleto, discendevano dal grande navigatore. Esse erano dedite in particolar modo alla navigazione sin dalla prima met\u00e0 del Quattrocento.\nUno dei discendenti, il sacerdote Antonio Colombo, orgoglioso dei suoi avi, nel 1650 fece riparare e restaurare la casa e compose un'epigrafe poetica che fu dipinta sulla facciata:\nInoltre fece dipingere, in alto sopra l'epigrafe, un'effigie di Cristoforo Colombo ricavata da una tela che si conserva ancora oggi nel palazzo comunale. La paternit\u00e0 dell'opera originale \u00e8 stata attribuita da Achille Neri e dalla Soprintendenza alle Opere d'Arte della Liguria (in seguito al restauro del 1956 da essa curato) al pittore del XVII secolo Giovanni Battista Croce, allievo poco conosciuto di Giovanni Andrea Ferrari, ma ammettono che potrebbe essere pi\u00f9 antico, della fine del Cinquecento. Su richiesta dal Sindaco di Cogoleto, la Soprintendenza rilasci\u00f2 infatti le seguenti note sul ritratto:\nDella Cella, nella \"descrizione del Mandamento di Varazze\" del 1820, a proposito di Cogoleto, ricorda che l'antico quadro che ritrae il Grande Navigatore trova sistemazione presso la sala del Consiglio Comunale, ma che esso era gi\u00e0 conservato da epoca imprecisata nella casa parrocchiale.\nMentre venivano effettuati i lavori di restauro, il 17 aprile 1654 Antonio Colombo compil\u00f2 un albero genealogico della sua famiglia ricavando le informazioni dai documenti degli avi e lo deposit\u00f2 presso le autorit\u00e0 del luogo.\nUn insigne latinista dell'Ottocento, Faustino Gagliuffi aggiunse alla facciata un'altra celebre epigrafe:\nLa casa successivamente fu innalzata di un piano. Infatti, inizialmente si presentava come un'abitazione di soli due piani rialzati al terraneo della strada, come la maggior parte degli edifici presenti nel nucleo abitativo del paese. Oltre il piano di lavoro erano presenti due piani sovrapposti con tre locali ciascuno.\nL'edificio fu restaurato nel 1872 a cura della municipalit\u00e0 locale per i troppi segni d'asportazione nei muri a causa dei viaggiatori che volevano portare a casa una testimonianza dell'edificio visitato. In seguito, poich\u00e9 le iscrizioni e l'effigie di Colombo risultavano stinte, su iniziativa dell'amministrazione comunale e con il generoso contributo dei cogoletesi emigrati nelle Americhe ebbe un ulteriore restauro nel 1952.\nIn questa abitazione furono redatti due atti di notevole importanza nella questione colombiana:\nUno stemma riscoperto.\nUno stemma della famiglia Colombo, diverso da quello abitualmente conosciuto, fu pubblicato dal quotidiano La Stampa di Torino il 9 ottobre 1929 e riportato dal \"Codice delle Famiglie di Genova e loro origini\" con il seguente commento:\nLe visite.\nLa casa fu luogo di visita da parte di molti personaggi di rilievo internazionale. In particolare vennero per visitare la casa del navigatore personaggi illustri quali Horace-B\u00e9n\u00e9dict de Saussure nel 1794, Alexandre Dumas nel 1841, Henry Halford nel 1869, Federico III di Germania quando era ancora principe (prima di diventare Imperatore tedesco), J\u00f3zef Ignacy Kraszewski e molti viaggiatori provenienti da tutto il mondo.\nAlfred Tennyson ricorda il suo soggiorno a Cogoleto in una sua opera evocando Cristoforo Colombo:\nMaria Konopnicka, venuta in Italia in occasione delle celebrazioni colombiane del 1892 nella visita a Cogoleto descrisse in questo modo suggestivo la casa natale di Colombo:\nL'11 ottobre 1847 una rappresentanza della Marina Militare nordamericana comandata dal commodoro Reed celebr\u00f2 l'anniversario della scoperta a Cogoleto; dopo aver gettato le ancore e aver fatto sparare le salve d'artiglieria in onore di Cristoforo Colombo e del suo luogo natale visit\u00f2 la casa, ed espresse il desiderio di portare in America con s\u00e9 la porta dell'abitazione per ricordare la giornata. Il 16 ottobre dello stesso anno, lo streamer statunitense \"Princeton\", comandato dal capitano Engle e con a bordo il console statunitense Edward Lester, approd\u00f2 nella baia a visitare la casa natale di Colombo. Vennero sparati dallo streamer nove colpi di cannone a salve durante l'approdo e la partenza della nave. Al termine, la visita si concluse a Genova \"con brindisi di evviva all'Augusto Re Carlo Alberto, e a Santit\u00e0 Pio IX, all'Italia, a Cristoforo Colombo ed a Vincenzo Gioberti.\".\nDopo che gli Accademici, al termine di una lunga disputa, affermarono che solamente Cogoleto poteva avere l'onore di vantarsi di aver dato i natali a Cristoforo Colombo i Principi di Casa Savoia Umberto e Amedeo furono inviati dai sovrani d'Italia il 2 settembre 1857 a rendere omaggio alla storica dimora.\nAl giorno d'oggi la casa non \u00e8 visitabile al suo interno ma \u00e8 solamente visibile dall'esterno."}
{"id": "2339176", "revid": "352448", "url": "https://it.wikipedia.org/wiki?curid=2339176", "title": "Medvedev-Sponheuer-Karnik", "text": ""}
{"id": "2339187", "revid": "1543377", "url": "https://it.wikipedia.org/wiki?curid=2339187", "title": "Giorgio de Chirico", "text": "Biografia.\nLa famiglia.\nGiuseppe Maria Alberto Giorgio de Chirico nacque a Volo, citt\u00e0 della Tessaglia, in Grecia, il 10 luglio del 1888 da genitori italiani appartenenti alla nobilt\u00e0: il padre Evaristo (figlio del barone palermitano Giorgio Filigone de Chirico) era un ingegnere ferroviario, tra i principali realizzatori della prima rete su rotaie in Bulgaria ed in Grecia; la madre era la baronessa di origine genovese Gemma Cervetto. Entrambi i genitori erano nati a Costantinopoli. Nel 1891 mor\u00ec la sorella maggiore Adelaide e ad Atene venne alla luce il fratello Andrea Alberto, che assumer\u00e0 dal 1914 lo pseudonimo di Alberto Savinio per la sua attivit\u00e0 di musicista, letterato e pittore. Per i primi diciassette anni di vita visse in Grecia tra Volo e Atene: impar\u00f2 infatti il greco moderno.\nLa formazione.\nNel 1896 la famiglia torn\u00f2 da Atene a Volo e De Chirico prese le prime lezioni di disegno dal pittore greco Mavrudis e successivamente dal pittore e soldato Carlo Barbieri e dallo svizzero Jules-Louis Gilli\u00e9ron. Nel 1899 frequent\u00f2 brevemente il Liceo Leonino di Atene e poi torn\u00f2 a studiare in casa con maestri privati: studi\u00f2 l'italiano, il tedesco, il francese e la musica. Nel 1900 Giorgio si iscrisse al Politecnico di Atene per intraprendere lo studio della pittura (in quegli anni dipinger\u00e0 la prima natura morta). Nel 1906, insieme al fratello e alla madre, lasci\u00f2 la Grecia per l'Italia, dove visit\u00f2 Milano e si trasfer\u00ec a Firenze, frequentandovi l'Accademia di belle arti. Nel 1907 si iscrisse all'Accademia delle belle arti di Monaco di Baviera; in quel periodo conobbe l'arte di Arnold B\u00f6cklin e di Max Klinger. Frequent\u00f2 le lezioni di Franz von Stuck.\nNell'estate del 1909 si trasfer\u00ec a Milano, dove gi\u00e0 risiedevano la madre e il fratello; all'inizio del 1910 si rec\u00f2 a Firenze, insieme alla madre, dove dipinse la sua prima piazza metafisica, \"L'enigma di un pomeriggio d'autunno\", nata dopo una rivelazione che ebbe in piazza Santa Croce. Dal 1911 al 1915 de Chirico visse a Parigi, dove abitava il fratello Alberto, partecip\u00f2 al \"Salon d'Automne\" e al \"Salon des Ind\u00e9pendants\" e frequent\u00f2 i principali artisti dell'epoca come Guillaume Apollinaire, Max Jacob e Pablo Picasso. Fu soprattutto la frequentazione con Apollinaire a influenzarlo. Cominci\u00f2 quindi a realizzare quadri con uno stile pi\u00f9 sicuro. Sub\u00ec l'influenza di Paul Gauguin, da cui presero forma le prime rappresentazioni delle piazze d'Italia. \nTra il 1912 e il 1913 la sua fama si diffuse, anche se ancora non ottenne un adeguato tornaconto economico. In questo periodo inizi\u00f2 a dipingere i suoi primi manichini. Negli anni parigini Giorgio comp\u00ec alcune delle opere pittoriche fondamentali per il XX secolo.\nGli anni a Ferrara.\nAllo scoppio della prima guerra mondiale i fratelli de Chirico si arruolarono volontari e vennero inviati a Ferrara, nella villa del Seminario, assegnati al 27\u00ba reggimento di fanteria (Giorgio rimase a Ferrara per circa tre anni e mezzo, con l'incarico di scritturale). Dopo un primo periodo difficile e di disorientamento dovuto al cambiamento di citt\u00e0, trov\u00f2 nuove ispirazioni e non dipinse pi\u00f9 grandi piazze assolate, ma nature morte con simboli geometrici, biscotti e pani (la tipica coppia ferrarese). In questo periodo a Ferrara i de Chirico strinsero amicizia con Carlo Carr\u00e0, anch'egli qui impiegato, Filippo de Pisis e Giorgio Rea, scultore anarchico omosessuale morto suicida poco tempo dopo in circostanze poco chiare alle autorit\u00e0 dell\u2019epoca, evento che influenz\u00f2 molto lo stile del pittore negli anni a seguire. In particolare De Pisis ospit\u00f2 spesso gli amici nel suo appartamento nel palazzo Calcagnini, in via Montebello, dove all'epoca la famiglia Tibertelli de Pisis abitava (in affitto dal conte Giovanni Grosoli). Verosimilmente l'ambiente colp\u00ec molto la sensibilit\u00e0 metafisica dei due fratelli.\nCome ricordato, il primo incontro con Ferrara non fu facile. Nelle sue memorie, circa trenta anni dopo, scrisse: \"Partivo per Ferrara, partivo per quella citt\u00e0 che Burckhardt defin\u00ec la pi\u00f9 moderna d'Europa e che a me si rivel\u00f2 come la citt\u00e0 pi\u00f9 profonda, pi\u00f9 strana e pi\u00f9 solitaria della terra\". Dopo questa prima impressione, tuttavia, il suo atteggiamento mut\u00f2 ed il soggiorno nella citt\u00e0 estense si rivel\u00f2 importante per de Chirico anche sotto l'aspetto sentimentale. Da un epistolario pubblicato solo nel 2014 si \u00e8 scoperto che la musa ispiratrice di una sua opera famosa, \"Alceste\", fu la giovane ferrarese Antonia Bolognesi. Con lei, conosciuta quasi appena arrivato, ma frequentata con assiduit\u00e0 solo dal 1917, ebbe un lunghissimo rapporto epistolare che arriv\u00f2 sino agli anni 50.\nLa maturit\u00e0 artistica.\nNel 1924 e nel 1932 partecip\u00f2 alla Biennale di Venezia e nel 1935 alla Quadriennale di Roma.\nNel 1936 e 1937 si stabil\u00ec a New York, dove la Julien Levy Gallery espose le sue opere. Collabor\u00f2 inoltre con le maggiori riviste di moda del tempo, Vogue e Harper's Bazaar e lavor\u00f2 come decoratore di interni, realizzando ad esempio una sala da pranzo presso la Decorators Picture Gallery assieme a Picasso e Matisse.\nNegli anni cinquanta la sua pittura era caratterizzata da autoritratti in costume di tipo barocco e dalle vedute di Venezia. Nel frattempo collabor\u00f2 a varie riviste e giornali, tra cui \"Il Meridiano d'Italia\" di Franco Servello (sul quale avvi\u00f2 una polemica contro Picasso e il modernismo), \"Candido\", \"Il Giornale d'Italia\".\nNel 1944 si era trasferito a Roma, in Piazza di Spagna, dove aveva anche il suo atelier. Negli anni sessanta lavor\u00f2 nel suo studio Massimiliano Fuksas. Mor\u00ec a Roma il 20 novembre del 1978 al termine di una lunga malattia. Pochi mesi prima, il suo novantesimo compleanno era stato celebrato in Campidoglio. Il suo sepolcro si trova in una cappella nella chiesa di San Francesco a Ripa: qui \u00e8 situata la tomba del venerabile Antonino Natoli da Patti, di cui il pittore era devoto e benefattore dell'Ordine dei frati minori. Vi sono esposte tre opere donate dalla vedova Isabella Pakszwer: un autoritratto, la \"Donna velata\" con le sembianze della moglie e la \"Caduta di Cristo\".\nMetodologia.\nLe opere che de Chirico dipinse prima della nascita della metafisica erano definite enigmatiche, a Ferrara nel 1917. I suoi soggetti erano ispirati dalla luce del giorno delle citt\u00e0 mediterranee, ma poi rivolse gradualmente la sua attenzione alle architetture classiche. I lavori realizzati dal 1915 al 1925 erano caratterizzati dalla ricorrenza di architetture essenziali, proposte in prospettive non realistiche immerse in un clima trascendente e spettrale. Nei vari interni metafisici furono dipinti in quegli anni oggetti totalmente incongrui rispetto al contesto (ad esempio una barca a remi in un salotto), rappresentati con una minuzia ossessiva, una definizione tanto precisa da sortire un effetto contrario a quello del realismo.\nNella sua arte, infatti, si fece sempre pi\u00f9 sentire un'originale e romantica interpretazione della classicit\u00e0 e un interesse per la tecnica dei grandi maestri rinascimentali. Il pittore russo Nicolas Lokhoff, vero nome Nikolaj Nikolaevi\u010d Lochov lo inizi\u00f2 ai segreti della tempera grassa verniciata. Dipinse, dunque, tele naturaliste ed esegu\u00ec numerosi ritratti, con colori caldi ma fermi. Si interess\u00f2 alla scultura in terracotta e tradusse nella terza dimensione i suoi soggetti preferiti. Continu\u00f2 a dipingere contemporaneamente opere di atmosfera metafisica e di impianto tradizionale e i colori pi\u00f9 usati erano il cobalto, l'oltremare, il vermiglio nelle tonalit\u00e0 squillanti, e svariate tonalit\u00e0 di verde. Molti autoritratti e ritratti, diverse nature morte erano realizzati a tempera.\nRitorn\u00f2 periodicamente ai suoi temi metafisici, pur continuando a dipingere nature morte, paesaggi, ritratti ed interni in costante opposizione con le tendenze dell'arte contemporanea. Nel 1917 s'interess\u00f2 nuovamente alla scenografia dedicandosi alla tecnica della scultura in bronzo che coltiver\u00e0 per tutta la seconda met\u00e0 degli anni sessanta. Invent\u00f2 nuove illustrazioni per l\"'Apocalisse\" da realizzarsi, questa volta, con il metodo della litografia a colori. Continu\u00f2 a dipingere contemporaneamente opere di atmosfera metafisica e di impianto tradizionale. De Chirico fu anche incisore e scenografo.\nL'attivit\u00e0 artistica.\nLa nascita della pittura metafisica avvenne a Firenze nel 1910. I quadri di questo periodo erano memorabili per le pose e per gli atteggiamenti evocati dalle nitide immagini.\nMentre era ricoverato all'ospedale militare di Ferrara nel 1917, de Chirico conobbe il pittore futurista Carlo Carr\u00e0, con cui inizi\u00f2 il percorso che lo port\u00f2 a perfezionare i canoni della pittura metafisica: a partire dal 1920 tali teorizzazioni furono divulgate dalle pagine della rivista \"Pittura metafisica\". Questa sar\u00e0 ispiratrice di architetture reali realizzate nelle citt\u00e0 di fondazione di epoca fascista, dove il razionalismo italiano lavorer\u00e0 anche su forme, spazi e particolari architettonici metafisici (Portolago, Sabaudia ecc.).\nNel 1924 conobbe l'attrice ballerina Raissa Calza e tra loro sbocci\u00f2 un intenso sentimento. Si stabilirono a Parigi e Raissa abbandon\u00f2 la danza per dedicarsi esclusivamente agli studi di archeologia a la Sorbona. \nTrascorsero insieme un periodo florido e ricco di successi; de Chirico dipinse alcuni ritratti di Raissa: \"Figura in verde\" (Ritratto di Raissa) 1926, \"L\u2019\u00e9sprit de domination\" 1927, \"Gli archeologi\" 1929, \"Ritratto di Raissa\" 1930, \"Bagnante\" (Ritratto di Raissa). Il 3 febbraio 1930, quando il legame era gi\u00e0 in crisi, si sposarono. Ispirato dai libri di studio della moglie, inizi\u00f2 a dipingere soggetti archeologici, un omaggio alla classicit\u00e0 riproposta per\u00f2 in modo inquietante: ne furono noti esempi \"Ettore e Andromaca\" 1917 e \"Ville romane\". Il matrimonio dur\u00f2 pochi mesi, alla fine del 1930 il pittore si innamor\u00f2 di Isabella Far (1909-1990) che divenne la sua seconda moglie e gli rest\u00f2 accanto fino alla morte.\nLa figura del manichino, presente anche nell'opera \"Le muse inquietanti\", dell'uomo-automa contemporaneo (\"Il grande metafisico\", 1917), gli fu invece ispirata \"dall'uomo senza volto\", personaggio di un dramma del fratello Alberto Savinio, pittore e scrittore.\nIn seguito, de Chirico collabor\u00f2 alla rivista \"La Ronda\", che teorizzava una rivisitazione completa dei classici e una sincera fedelt\u00e0 alla tradizione. Partecip\u00f2 all'esposizione di Berlino del 1921. Ebbe un periodo di contatto con il surrealismo esponendo a Parigi nel 1925: le sue opere successive erano contraddistinte dal virtuosismo tecnico e rappresentavano un tributo e un ringraziamento al periodo barocco. Nel 1949-50, de Chirico ader\u00ec al progetto della importante collezione Verzocchi (attualmente conservata presso la pinacoteca civica di Forl\u00ec), proponendo, oltre ad un autoritratto, l'opera \"Forgia di Vulcano\". Nello stesso anno alcune sue opere vennero esposte al MoMa di New York. Tra esse anche \"Le muse inquietanti\" della Collezione Gianni Mattioli di Milano.\nSecondo lo studioso Ubaldo Nicola, alcune opere di de Chirico - e in particolare la pittura metafisica di cui egli fu l'iniziatore - sarebbero state stimolate dalle frequenti cefalee, di cui l'artista, proprio come Picasso, notoriamente soffriva, subendo il disturbo dell'aura visiva. De Chirico fu anche incisore e scenografo.\nDe Chirico scrittore.\nGiorgio de Chirico fu anche autore di scritti teorici, memorie autobiografiche, brevi racconti e di una vera e propria opera letteraria di una certa importanza: \"L'Hebdomeros\" (Ebdomero). Pubblicata nel 1929, anni in cui il classicismo era nell'aria, imposto dal \"Ritorno all'ordine\" dell'epoca fascista, sostenuto anche da riviste come \"La Ronda\" e \"Valori Plastici\".\nDe Chirico concluder\u00e0 la sua opera con la formula \"Pittore classicus sum\": il libro si presentava come romanzo ma in realt\u00e0 era un tipo di narrazione indefinibile: senza una storia riconoscibile n\u00e9 una trama, come una sorta di ininterrotta scenografia teatrale.\nEra una mistura volutamente nebulosa, senza nessuna coordinazione spazio-temporale in cui si affastellavano figure senza un ruolo determinato come gladiatori, generali, centauri, pastori in un insieme di sogni, ricordi poco fedeli, suggestioni ipnagogiche, miti e reminiscenze, nient'altro che echi della sua pittura. Anche i luoghi erano quelli metafisici tipici dei suoi quadri, che si spostavano naturalmente nella loro innaturalezza (come in un sogno). Tra gli altri scritti si ricordano il romanzo autobiografico \"Il signor Dudron\", il \"Piccolo trattato di tecnica pittorica\", la \"Commedia dell'arte moderna\" (scritta con Isabella Far) e l'autobiografia \"Memorie della mia vita\". Alcune sue poesie in francese, ritrovate nell'archivio \"Paulhan\", sono state pubblicate da J.-Ch. Vegliante (\"Po\u00e8mes Poesie\", Paris, Solin, 1981)."}
{"id": "2339189", "revid": "1977557", "url": "https://it.wikipedia.org/wiki?curid=2339189", "title": "Ludwig Biermann", "text": "Dopo aver frequentato le universit\u00e0 di Monaco e Friburgo, consegu\u00ec il dottorato nel 1932 a Gottinga. Fond\u00f2 e diresse la sezione di astrofisica della Societ\u00e0 Max Planck . \u00c8 ricordato per gli studi ed i contributi apportati nel campo dell'astrofisica e della fisica del plasma, ma il proprio nome \u00e8 particolarmente legato alla scoperta del vento solare, di cui predisse l'esistenza negli anni cinquanta. Nel 1973, in collaborazione con Evry L Schatzman e Mahinder S Uberoi ha pubblicato il volume \"Cosmic gas dynamics\" . \nL'asteroide 73640 Biermann \u00e8 stato nominato cos\u00ec in suo onore."}
{"id": "2339190", "revid": "154893", "url": "https://it.wikipedia.org/wiki?curid=2339190", "title": "Arzengio", "text": ""}
{"id": "2339192", "revid": "111105249", "url": "https://it.wikipedia.org/wiki?curid=2339192", "title": "Raffaello De Rensis", "text": "Biografia.\nDopo aver compiuto studi di giurisprudenza, si dedic\u00f2 interamente alla musica, sia come musicologo che come critico musicale. In quest'ultima veste scrisse per importanti testate giornalistiche romane, come \"Il Messaggero\" (1915-1926) e \"Il Giornale d'Italia\" (1926-1934), e diresse il settimanale \"Musica\", importante iniziativa alla quale contribuirono Giannotto Bastianelli, Vittorio Gui, Gian Francesco Malipiero e Ildebrando Pizzetti. Nel ventennio fascista De Rensis si distinse per aver alimentato il mito del duce in rapporto alla musica, scrivendo il pamphlet \"Mussolini musicista\" (1927): nel 1935 tenne un importante ciclo di conferenze nella Germania nazista e nel 1938 fu promotore della fondazione dell'Istituto Italiano per la Storia della Musica (IISM), di cui fu segretario generale fino alla sua morte; con questo istituto diede avvio al primo progetto di \"opera omnia\" di Giovanni Pierluigi da Palestrina.\nMolto ampia \u00e8 la sua produzione letteraria, costituita da saggi e articoli di giornale, che spaziano dalla musica antica alla musica contemporanea; il suo ultimo volume \"Musica vista\" (1961) raccoglie molte delle sue esperienze da musicologo raccolte nell'arco dei primi cinquant'anni del Novecento.\nVita privata.\nFu suocero del baritono Tito Gobbi, che spos\u00f2 la figlia Tilde, e del basso Boris Christoff, sposato a Franca De Rensis."}
{"id": "2339206", "revid": "316629", "url": "https://it.wikipedia.org/wiki?curid=2339206", "title": "Les Dana\u00efdes", "text": "Les Dana\u00efdes \u00e8 una \"trag\u00e9die lyrique\" (tragedia lirica) in cinque atti di Antonio Salieri su libretto in francese di Le Bailly du Roullet e L.T. von Tschudi, tratto, a sua insaputa, da quello che Ranieri de' Calzabigi aveva scritto, in italiano, sullo stesso tema mitologico, per Christoph Willibald Gluck. La prima rappresentazione ebbe luogo all'\"Op\u00e9ra\" di Parigi, il 26 aprile 1784.\nLa gestazione dell'opera.\n\"L'ingarbugliata storia de \"Les Dana\u00efdes\", che ebbe come conseguenza la definitiva rottura tra Calzabigi e Gluck, \u00e8 quanto mai indicativa del disinvolto costume operistico settecentesco, dove un uomo di potere come l'autore di \"Alceste\" e un suo abile cliente come il giovane Salieri non spiccano, nella fattispecie, come coscienze particolarmente scrupolose\": con queste parole Giovanni Carli Ballola riassume il senso delle vicende che portarono alla composizione dell'opera ed all'affermazione di Salieri quale musicista di punta sulla piazza parigina. In effetti, fin dal 1778, Ranieri de' Calzabigi aveva fornito a Gluck, che si trovava allora a Parigi, due nuovi libretti, scritti ovviamente secondo i canoni della riforma: una \"Semiramide\", che \u00e8 andata perduta, e un'\"Ipermestra\", o \"Le Danaidi\", truculenta tragedia lirica che si staccava radicalmente dalle orme del dramma per musica e si poneva come contestazione esplicita della poetica della metastasiana \"Ipermestra\", messa in musica, da ultimo, nel 1772, da Niccol\u00f2 Piccinni. Quel Piccinni che, invitato a Parigi negli anni successivi, sarebbe divenuto, anche suo malgrado, il grande avversario di Gluck. Quest'ultimo, comunque, \"visto sfumare il progetto di una \u00abscrittura\u00bb per Napoli, dove intendeva rappresentare almeno quattro nuove opere, rinunzi\u00f2 a rivestire di note \"Le Danaidi\" senza tuttavia restituirne il testo all'autore\", e, dopo il fiasco di \"Echo et Narcisse\", la sua ultima opera parigina, nel 1779, e l'ictus che lo aveva colpito durante le prove, dovette rientrare a casa, a Vienna. Quando, negli anni successivi egli ricevette dall'\"Acad\u00e9mie Royale de Musique\" (\"Op\u00e9ra\") la commissione per la composizione di un'opera nuova, Gluck si ricord\u00f2 della \"tragedia lirica\" scrittagli anni prima dal librettista livornese, e, \"senza preoccuparsi di consultare l'ignaro Calzabigi, Gluck consegn\u00f2 il manoscritto a Marie-Fran\u00e7ois-Louis Gand Leblanc du Roullet e a Ludwig Theodor von Tschudi (gi\u00e0 suoi collaboratori letterari, rispettivamente per \"Alceste\" in versione francese e \"Iphig\u00e9nie en Aulide\", e per \"Echo et Narcisse\") con l'incarico di rimaneggiarlo e tradurlo\". Non solo, ma non sentendosi ormai pi\u00f9 in grado, per le sue condizioni di salute, di portare a compimento il lavoro di messa in musica, decise di passare in segreto la commissione al suo amico, seguace e beniamino, Antonio Salieri, non ancora sufficientemente famoso per essere accettato in prima persona nella \"scostante\" piazza parigina. Calzabigi fu sconcertato ed offeso dal comportamento di Gluck e commission\u00f2 a quello che poteva considerarsi come la personificazione canora della riforma, il castrato, e ora compositore, Giuseppe Millico, la messa in musica del \"suo\" libretto. Egli riusc\u00ec anche a farne allestire a Napoli, nel febbraio del 1784 (e quindi in anticipo rispetto alla prima parigina), una rappresentazione privata, probabilmente parziale, \"riservata ad un selezionato numero di spettatori - tra i quali spiccavano i nomi del re di Svezia Gustavo III e del principe Razumovskij, \u00abenvoy\u00e9 de S.M. L'Imperatrice des Russies\u00bb\". L'opera per\u00f2 non fu poi \"mai rappresentata [in pubblico] per la quantit\u00e0 di personaggi richiesti e anche per l'ostilit\u00e0 di A. Salieri ...\".\nQuando finalmente il lavoro di Salieri fu messo in scena con grande apparato all'\"Op\u00e9ra\" di Parigi, sotto il titolo di \"Les Dana\u00efdes\", il 26 aprile 1784, Gluck accredit\u00f2 inizialmente a s\u00e9 stesso la musica dei primi due atti ed al suo collaboratore, che egli asseriva aver tuttavia agito sotto la sua supervisione, il resto. L'opera ebbe un successo clamoroso e, dopo dodici rappresentazioni, Gluck rivel\u00f2 che la paternit\u00e0 di essa spettava integralmente al suo pupillo, il quale ricevette immediatamente una commessa per ulteriori due opere da rappresentarsi a Parigi. \"Essa rimane per\u00f2 debitrice al grande riformatore del melodramma serio settecentesco, non solo per l'interessamento di Gluck, senza il quale sarebbe stata inimmaginabile la sua rappresentazione parigina, ma soprattutto per l'alto grado di \"pathos\" e di tensione drammatica ottenuti con la singolare concisione ed unit\u00e0 dell'azione, con la ricchezza melodica e l'efficacia di una robusta strumentazione\".\nRappresentazioni.\nDopo il successo della \"premi\u00e8re\" parigina del 26 aprile 1784, l'opera \"rimase in repertorio per tre anni fino a raggiungere le trenta rappresentazioni il 17 novembre 1786\". Essa fu successivamente messa in scena all'\"Op\u00e9ra\" per altre novantacinque volte fino a quasi tutti gli anni venti dell'Ottocento, e fu rappresentata anche altrove in Europa. Ebbe non meno di quattro differenti edizioni, alcune delle quali ridotte a quattro atti, ed anche traduzioni in altre lingue, come il tedesco. Il 22 ottobre 1817, in particolare, a Parigi, presso il Teatro Montansier di rue Richelieu, and\u00f2 in scena, ancora per l'\"Acad\u00e9mie Royale de Musique\", la quarta edizione dell'opera, sotto la direzione di Gaspare Spontini e con l'aggiunta di un \"Gran Bacchanale\"\" scritto da lui stesso e di altra musica di Louis-Luc Loiseau de Persuis, Henri-Fran\u00e7ois Berton e Ferdinando Pa\u00ebr. Deve essere stata una ripresa di questa edizione (o di una similare) quella che colp\u00ec profondamente, alcuni anni dopo, il giovane neo-arrivato a Parigi Berlioz, il quale avrebbe in seguito raccontato di essere stato, allo stesso tempo, eccezionalmente \"eccitato e disturbato\" dalle interpolazioni spontiniane.\nTrama.\nAntefatto.\nNella mitologia greca, Danao ed Egitto erano fratelli gemelli, figli di Belo, re di un mitico regno di Egitto, e genitori essi stessi, rispettivamente, di cinquanta figlie (le Danaidi) e di cinquanta figli (gli Egiziadi). Danao era stato costretto a fuggire nella sua patria originaria di Argo a seguito dell'usurpazione e della persecuzione subite da parte del fratello. L'opera inizia alla morte di questi, quando, su invito di Danao, si celebra la rappacificazione tra i due rami della famiglia, da sancire mediante il matrimonio incrociato tra Danaidi ed Egiziadi, ridotti nel libretto al numero complessivo di trentadue (anzich\u00e9 cento, come nel mito originario).\nAtto I.\nDanao e Linceo, erede del defunto Egitto, giurano di soffocare tutti i risentimenti che hanno diviso i due rami della famiglia, e Danao invita le figlie ad unire le loro mani agli Egiziadi, sotto la guida dei due primogeniti, Linceo, appunto, ed Ipermestra, i quali, nella seconda scena, si rallegrano per la sorte loro toccata, in quanto gi\u00e0 legati da un segreto rapporto d'amore.\nAtto II.\nDi fronte all'altare della dea Nemesi, Danao, che teme per un oracolo che ha predetto la sua morte par mano della discendenza di Egitto, rivela falsamente alle figlie che gli Egiziadi intendono portare a compimento gli odiosi disegni del loro padre e che pertanto si propongono di trucidarle, insieme a lui stesso, al momento delle nozze; chiede quindi loro di prevenirli e di giurare di ucciderli con i pugnali che egli fornisce a ciascuna. Ipermestra trema, ma non si unisce al giuramento. Nella seconda scena, Danao, accortosi del comportamento tenuto dalla figlia, la investe con la sua ira, chiedendole di rispettare ed onorare la volont\u00e0 del genitore e, siccome ella rifiuta, Danao minaccia di morte immediata sia lei sia l'amante, nel caso che ella lasci trapelare alcunch\u00e9 degli intendimenti paterni. La terza scena \u00e8 una sorta di \"scena della pazzia\" in cui Ipermestra, rimasta sola, esterna la propria disperazione.\nAtto III.\nLa festa del matrimonio ha inizio tra danze, canti e brindisi a Bacco, ma, quando Linceo offre a Ipermestra una coppa di vino, questa d\u00e0 segni di terrore nel dubbio che lo stesso possa essere avvelenato, e lascia cos\u00ec interdetto il suo promesso sposo, inducendo contemporaneamente suo padre ad intromettersi, nel timore che ella possa rivelare qualcosa, e a rinnovarle quindi, di sottecchi, le sue minacce di morte. Di nuovo in preda alla disperazione, Ipermestra abbandona la scena seguita da Pelago, cui Danao ha dato il compito di sorvegliarla. Le ultime due scene sono occupate da un balletto-pantomima che rappresenta le Danaidi che blandiscono ed ubriacano i loro sposi, e poi le coppie che vengono condotte verso la camere nuziali.\nAtto IV.\nDopo aver tentato invano, un'ultima volta, di convincere il padre a desistere dai suoi delittuosi propositi di vendetta (scena prima), Ipermestra si rivolge agli d\u00e8i pregandoli perch\u00e9 allontanino in qualche modo Linceo da quella reggia di morte (scena seconda). Quando questi entra, Ipermestra lo scongiura in tutti i modi di partire, ma rifiuta tuttavia di rivelargli il perch\u00e9; ci\u00f2 induce il giovane a concepire sospetti di infedelt\u00e0, che si disperdono per\u00f2 di fronte alla disperata minaccia della donna di trafiggersi con quello stesso pugnale che era in effetti destinato a lui (scena terza). La scena quarta vede prima l'ingresso di Pelago che, tradendo Danao, invita Linceo a seguirlo, poi la straziata rivelazione, da parte di Ipermestra, che le sue sorelle stanno sgozzando gli Egiziadi. Linceo rifiuta di fuggire e corre invece in soccorso dei fratelli, le cui grida disperate invadono la scena, mentre la donna cade priva di sensi.\nAtto V.\nNella prima scena, Ipermestra rinviene e, pensando che il suo sposo sia stato ucciso, inveisce contro la crudelt\u00e0 del genitore, ma, quanto questi entra con violenza (scena seconda) e, non vedendo il cadavere di Linceo, gliene chiede conto, la donna capisce che il suo sposo si \u00e8 salvato, ringrazia gli d\u00e8i e sfida sprezzantemente la vendetta del padre, lasciando la sala. Danao si rallegra comunque all'idea che Linceo non abbia potuto sicuramente abbandonare il palazzo, e si affretta quindi alla sua ricerca per ucciderlo (scena terza). La quarta scena \u00e8 occupata da Plancippe e dal coro delle Danaidi che invadono il palcoscenico con i pugnali insanguinati, in preda ai fumi dell'alcool, e si danno a selvaggi canti di gioia, finch\u00e9 non sono raggiunte dal padre (scena quinta), il quale le informa del tradimento di Ipermestra e le incita a scovare il sopravvissuto Linceo, che deve trovarsi ancora nascosto da qualche parte nel palazzo, e a trucidarlo. Rimasto solo (scena sesta), Danao inveisce contro gli d\u00e8i che sembrano voler riservare solo a se stessi il dolce piacere della vendetta. Le quattro scene successive vedono prima l'ingresso di due ufficiali della guardia che annunciano a Danao che Linceo sta assalendo il palazzo con i suoi soldati dopo aver trucidato le invasate Danaidi ed aver cos\u00ec vendicato i fratelli. Successivamente viene condotta in scena Ipermestra sulla quale il padre vorrebbe ora sfogare la sua ira vendicatrice, ma un terzo ufficiale gli annuncia che ormai tutto \u00e8 finito per lui perch\u00e9 anche i suoi seguaci, disgustati, si sono uniti a Linceo, e, quando egli sta per trafiggere la figlia, irrompe in scena il suo ex comandante della guardia, Pelago (seguito da Linceo e dal popolo), il quale lo previene uccidendolo a sua volta, nonostante la disperata richiesta di piet\u00e0 avanzata da Ipermestra al suo sposo. L'undicesima scena rappresenta Linceo ed il popolo che, inorriditi da quanto \u00e8 successo, si apprestano a fuggire da un luogo funesto che verr\u00e0 presto inghiottito dall'inferno, ed a condurre Ipermestra nel regno di Linceo, da loro definito \"felice impero di Iside\". L'ultima scena \u00e8 di grande effetto: il palazzo, spezzato dalla folgore e divorato dalle fiamme, sprofonda e scompare nel Tartaro, dove un silente Danao e le piangenti e disperate figlie sono fatti oggetto dei castighi pi\u00f9 crudeli. Queste implorano i demoni di far cessare le loro pene, ma essi, implacabili, dichiarano che tale pene dureranno in eterno.\nDiscografia.\nI personaggi sono elencati nel seguente ordine: Hypermnestre, Dana\u00fcs, Lync\u00e9e, Plancippe, P\u00e9lagus, primo ufficiale, secondo ufficiale, terzo ufficiale"}
{"id": "2339207", "revid": "122400976", "url": "https://it.wikipedia.org/wiki?curid=2339207", "title": "Nampicuan", "text": "Nampicuan \u00e8 una municipalit\u00e0 di Quinta classe delle Filippine, situata nella Provincia di Nueva Ecija, nella regione di Luzon Centrale.\nNampicuan \u00e8 formata da 21 baranggay:"}
{"id": "2339212", "revid": "729019", "url": "https://it.wikipedia.org/wiki?curid=2339212", "title": "Pantabangan", "text": "Pantabangan \u00e8 una municipalit\u00e0 di Quarta classe delle Filippine, situata nella Provincia di Nueva Ecija, nella regione di Luzon Centrale.\nPantabangan \u00e8 formata da 14 baranggay:"}
{"id": "2339220", "revid": "287204", "url": "https://it.wikipedia.org/wiki?curid=2339220", "title": "Penaranda", "text": ""}
{"id": "2339222", "revid": "155613", "url": "https://it.wikipedia.org/wiki?curid=2339222", "title": "Castello di Maisons", "text": ""}
{"id": "2339227", "revid": "857138", "url": "https://it.wikipedia.org/wiki?curid=2339227", "title": "Pe\u00f1aranda", "text": "Il toponimo Pe\u00f1aranda pu\u00f2 riferirsi a diverse localit\u00e0:"}
{"id": "2339234", "revid": "36426", "url": "https://it.wikipedia.org/wiki?curid=2339234", "title": "Chiesa di San Pietro (Savignone)", "text": "La chiesa di San Pietro \u00e8 un luogo di culto cattolico situato nel comune di Savignone, in piazza della Chiesa, nella citt\u00e0 metropolitana di Genova. La chiesa \u00e8 sede della parrocchia omonima del vicariato del Genovesato della diocesi di Tortona.\nStoria e descrizione.\nSecondo le fonti storiche, un primitivo impianto fu edificato nel XIII secolo sui resti di un antico monastero fondato dai monaci di San Colombano di Bobbio; l'edificio \u00e8 infatti menzionato in una bolla papale del 1196 di papa Celestino III come dipendenza dall'abbazia di Precipiano.\nInfatti fin dall'epoca longobarda il territorio era inserito nei possedimenti dell'abbazia di San Colombano di Bobbio che gestiva anche la Via Postumia attraverso il controllo dell'abbazia di Precipiano cui dipendeva il monastero di San Pietro ed anche fra le principali la chiesa di San Michele, il monastero di San Salvatore, la chiesa di San Giacomo del Ponte, la chiesa di San Bartolomeo di Vallecalda, la chiesa di Santa Maria Assunta di Vaccarezza, assieme ai tanti possedimenti, il territorio era inserito nel grande feudo reale ed imperiale monastico.\nLa chiesa, dopo un incendio nel XVII secolo, fu completamente ricostruita nel 1691 ad opera di Urbano Fieschi, quest'ultimo conte della nobile famiglia Fieschi di Lavagna nonch\u00e9 marchese del feudo di Savignone. Sino al 1623 conserv\u00f2 il titolo di priorato.\nTra le opere pittoriche conservate vi \u00e8 il dipinto del \"Cristo appare a santa Caterina da Genova\" del pittore Giovanni Battista Carlone. Nel secondo altare della navata destra \u00e8 presente una statua lignea della \"Madonna Immacolata\", del XVII secolo, attribuita alla scuola dello scultore genovese Anton Maria Maragliano.\nLe affrescature e decorazioni interne sono state realizzate tra il 1933 e il 1934."}
{"id": "2339236", "revid": "729019", "url": "https://it.wikipedia.org/wiki?curid=2339236", "title": "Pe\u00f1aranda (Nueva Ecija)", "text": "Pe\u00f1aranda \u00e8 una municipalit\u00e0 di Quarta classe delle Filippine, situata nella Provincia di Nueva Ecija, nella regione di Luzon Centrale.\nPe\u00f1aranda \u00e8 formata da 10 baranggay:"}
{"id": "2339237", "revid": "767487", "url": "https://it.wikipedia.org/wiki?curid=2339237", "title": "Sowelu", "text": "Carriera.\nLa sua carriera inizia nel 2002 con l'uscita del suo primo singolo dal titolo \"Beautiful Dreamer\", una ballata d'amore che ottenne un modesto successo di pubblico e che fu successivamente inserita nella compilation \"Relaxin' with Japanese Lovers\". Nonostante questo primo singolo, inizi\u00f2 ad avere successo solo con l'uscita del suo primo album dal titolo \n\"Geofu\", uscito nell'estate del 2003. Inaspettatamente l'album ottenne un ottimo successo, piazzandosi al quarto posto della classifica giapponese e vendendo oltre 300000 copie. Il primo singolo estratto da \"Geofu\", dal titolo \"Rainbow\", fu usato come theme song per il dramma giapponese \"Netsuretsuteki Chukahanten\", mentre l'altro \"Lato A\" di \nquesto singolo, dal titolo \"breath ~Omoi no Youryo~\", fu usato per la campagna di promozione nazionale della JFN Radio.\nNell'aprile 2004 pubblica un altro importante singolo, \"Glisten\", che fu usato per un \"make-up\" commerciale dei prodotti Menard e che ottenne un discreto successo nel mercato giapponese. Grazie a questo successo ottenne anche una crescente fama e le fu proposto di cantare la sigla finale del popolare anime della TBS \"Fullmetal Alchemist\", dal titolo \"I Will\". Grazie a questa canzone anche le altre due inserite nel singolo \"I Will\", \"Candy Rain\" e \"Pearl Color ni Yurete\", divennero molto popolari fra i fans americani. Nel 2005 la sua canzone \"Candy Rain\" fu inserita nell'album \"Soul Tree: a Musical Tribute to Toshinobu Kubota\", mentre \"Pearl Color ni Yurete\" fu inserita nell'album tributo a Momoe Yamaguchi dal titolo \"Thank You For...\".\nAllo stesso modo il suo terzo singolo \"Fortune\" fu selezionato per la compilation americana di J-pop intitolata \"Neo Soul\" e \"Across My Heart\" scritta da Kenny Lerum e Barry J. Eastmond, estratta dall'album \"Geofu\", fu aggiunta all'album \"Smooth Listening Compilation\".\nNel novembre 2004 Sowelu pubblic\u00f2 il suo ottavo singolo \"Last Forever\" che divenne la sigla televisiva del nuovo dramma \"There goes Nurse-man\" e la sua cover di \"The Rose\" fu utilizzata nella pubblicit\u00e0 del Nescaf\u00e9.\nIl 7 gennaio 2005, dopo un anno e mezzo di attesa, pubblic\u00f2 il suo secondo album, intitolato \"Sweet Bridge\". A distanza di pochi mesi, il 20 luglio 2005, pubblic\u00f2 anche un terzo album intitolato \"Heads or Tails?\".\nNello stesso anno Sowelu collabor\u00f2 all'album \"BEAT SPACE NINE\" dei m-flo, nella canzone \"So Exclusive\" e pi\u00f9 tardi al loro album \"DOPE SPACE NINE\" nella stessa canzone remixata dalla fusion band coreana Clazziquai.\nIl 12 luglio 2006 viene messo in vendita il quarto album della cantante \"24 -twenty four-\". Questo \u00e8 finora l'album di maggior successo di Sowelu, posizionandosi al terzo posto della classifica giapponese per due settimane. Una delle canzoni dell'album \"\u5b88\u308b\u3079\u304d\u3082\u306e\" (\"Mamoru Beki Mono\") \u00e8 stata inserita alla fine del nono film dei pok\u00e9mon: \"Pok\u00e9mon Ranger e il Tempio del Mare\".\nIl 12 dicembre 2007 esce il suo diciassettesimo singolo intitolato \"\u5149 / Hikari\". Il singolo ha ottenuto un discreto successo, piazzandosi al 28\u00ba posto della Oricon Weekly Charts.\nRecentemente ha partecipato alla campagna Nike 2008 \"MY MUSIC, MY FORCE\", assieme a Perfume, Home Made Kazoku, TVXQ (conosciuti in Giappone come Tohoshinki), Shota Moriyama e Sh\u014dko Nakagawa.\nSempre nel corso del 2008 ha pubblicato il suo ultimo album, \"Naked\"."}
{"id": "2339242", "revid": "599013", "url": "https://it.wikipedia.org/wiki?curid=2339242", "title": "Chiara Arcangeli", "text": "Giocava nel ruolo di libero.\nCarriera.\nLa carriera di Chiara Arcangeli inizia nelle giovanili della Pallavolo Sirio Perugia, dove resta tra il 1998 ed 2001. Fa il suo esordio in prima squadra nel corso della stagione 2001-02. Nella stagione 2002-03 da riserva vince il campionato e la Coppa Italia da riserva.\nNella stagione 2004-05 diventa titolare e vince il suo secondo scudetto, la seconda Coppa Italia e la Coppa CEV. Al termine della stagione fa il suo esordio in nazionale, vincendo la medaglia d'argento al World Grand Prix. Nella stagione successiva vince per la prima volta la Champions League e la Coppa di Lega. Nell'estate del 2006 vince la medaglia d'argento al Trofeo Valle D'Aosta e la medaglia di bronzo al World Grand Prix.\nNella stagione 2006-07 vince la Supercoppa italiana, la Coppa Italia, la Coppa CEV e il suo terzo scudetto, mentre nell'annata successiva vince la Champions League.\nNella stagione 2011-12 viene ingaggiata dall'Universal Modena, ma pochi giorni dopo la firma del contratto, il 14 giugno 2011 annuncia la sua gravidanza, abbandonando momentaneamente l'attivit\u00e0 agonistica.\nNella stagione 2012-13 ritorna sui campi da gioco, vestendo la maglia del Racing Club de Cannes, club militante nel massimo campionato francese, con cui vince due Coppe di Francia e due scudetti.\nNella stagione 2014-15 ritorna in Italia, ingaggiata dalla LJ Volley di Modena, dove resta per due annate, per poi passare, per il campionato 2016-17 alla neopromossa , sempre in Serie A1, con cui conquista la Challenge Cup 2018-19. Nel giugno 2019 annuncia il ritiro dall'attivit\u00e0 agonistica."}
{"id": "2339243", "revid": "2058649", "url": "https://it.wikipedia.org/wiki?curid=2339243", "title": "Quezon (Nueva Ecija)", "text": "Quezon \u00e8 una municipalit\u00e0 di Quarta classe delle Filippine, situata nella Provincia di Nueva Ecija, nella regione di Luzon Centrale.\nQuezon \u00e8 formata da 16 baranggay:"}
{"id": "2339246", "revid": "287204", "url": "https://it.wikipedia.org/wiki?curid=2339246", "title": "Wilhelm Bauer", "text": "Biografia.\nWilhelm Bauer era un maestro falegname. Divenne membro nel corso della sua vita di un reggimento di cavalleria, dove fu assegnato alla mansione del trasporto di cannoni. Successivamente trasferito ad un reggimento di artiglieria, fu inviato nella regione del Schleswig-Holstein a partire dal 1848. Durante la sua permanenza a Kiel nel corso di un assedio da parte della marina danese ebbe l'idea di costruire un sottomarino da utilizzare contro le navi danesi.\nBrandtaucher.\nNel 1850 Bauer costru\u00ec con l'aiuto di August Howaldt presso i cantieri navali \"Schweffel &amp; Howaldt\" il primo sommergibile moderno che fu battezzato in suo onore \"Brandtaucher\" ma che in seguito ricevette il soprannome \"\u201eEiserner Seehund\u201c\" (foca di ferro). Nonostante lo scetticismo dei suoi superiori Bauer riusc\u00ec ad imporre la sua idea e a ricevere l'autorizzazione per costruire il mezzo, ma a causa delle scarse risorse a sua disposizione dovette effettuare alcune modifiche al progetto originale e ridurre lo spessore della lamiera da 12,5 mm a 6 mm. Inoltre sempre a causa delle poche risorse che gli furono messe a disposizione dovette rinunciare a realizzare i serbatoi di zavorra, ma fu bens\u00ec costretto ad utilizzare l'interno del mezzo come serbatoio di zavorra allagandolo in modo da fare immergere il sommergibile. Dopo alcune immersioni di prova il mezzo and\u00f2 per\u00f2 perso il 1\u00ba febbraio 1851 durante una immersione nella \"Kieler F\u00f6rde\". La causa pi\u00f9 probabile per la perdita del mezzo \u00e8 una falla, anche se pare plausibile che l'equipaggio abbia potuto fare entrare erroneamente troppa acqua nello scompartimento e il mezzo si sia di conseguenza adagiato sul fondo. Ci\u00f2 nonostante l'equipaggio pot\u00e9 salvarsi grazie all'intuizione di Bauer che aveva capito che la botola si era bloccata a causa della sovrappressione esterna. Bauer fece quindi allagare l'intero scafo fino a quando la pressione interna non compens\u00f2 la pressione esterna e i tre membri dell'equipaggio poterono abbandonare il mezzo. Il Brandtaucher fu ritrovato nel 1887 durante dei lavori di ripristino del porto di Kiel alla profondit\u00e0 di 18 metri. Lo scafo restaurato si trova ora esposto nel museo militare della Bundeswehr a Dresda.\nSeeteufel.\nSempre grazie all'impegno di Bauer la marina imperiale russa costru\u00ec un sommergibile simile al Brandtaucher varato nel 1856. Costruito a San Pietroburgo il sommergibile vantava una lunghezza di 52 piedi e aveva un equipaggio composto da 12 membri. L'unit\u00e0 fu impiegata in 133 immersioni di prova, tutte concluse con successo, ma alla 134 uscita in mare affond\u00f2 a causa di un errore umano. Anche in tale occasione l'equipaggio pot\u00e9 salvarsi.\nOnorificenze.\nIn suo onore fu rinominata alla fine della seconda guerra mondiale un U-Boot Tipo XXI rimesso in servizio come unit\u00e0 sperimentale della Kriegsmarine con il nome di \"Wilhelm Bauer\".\nAl cinema.\nAlla figura di Wilhem Bauer \u00e8 dedicato \"Hoch klingt das Lied von U-Boot-Mann\", un film di propaganda girato nel 1917 durante la prima guerra mondiale, che mostra il mondo degli U-Boot e racconta la vita di Bauer."}
{"id": "2339248", "revid": "1573940", "url": "https://it.wikipedia.org/wiki?curid=2339248", "title": "Ptychopteridae", "text": " \nPtychopteridae , \u00e8 una piccola famiglia di insetti dell'ordine dei Ditteri (Nematocera: Ptychopteromorpha), apparentemente simili ai Tipulomorpha. Il volo lento, ad altezza d'uomo, e la postura assunta dagli adulti hanno ispirato il nome dato in inglese a questi insetti, \"phantom crane flies\" (\"tipule fantasma\").\nDescrizione.\nGli adulti sono insetti di medie dimensioni, simili nell'aspetto ai Tipulomorpha, con corpo esile, ali strette e lunghe e zampe piuttosto lunghe, addome sottile e allungato. Livrea di colore scuro, brillante in \"Ptychoptera\", con inframmezzati colori in contrasto nell'addome e con pigmentazioni sulle nervature alari o con zampe pigmentate a bande trasversali bianche e scure.\nIl capo \u00e8 ipognato, privo di ocelli, con occhi separati e antenne moderatamente lunghe e moniliformi, formate da 16 o 20 articoli. Il torace presenta una sutura dorsale sul mesonoto conformata a U Le zampe sono marcatamente lunghe ed esili, in particolare quelle posteriori, per lo sviluppo dei femori e delle tibie; queste ultime provviste di uno sperone apicale. I tarsi possono presentare ingrossamenti dovuti alla presenza di trachee che fungono da sacchi aerei; tali ingrossamenti, abbinati ad una pigmentazione a bande, conferiscono un aspetto particolare (Bittacomorphinae).\nLe ali sono strette e allungate, con lobo anale poco pronunciato. La nervatura \u00e8 abbastanza sviluppata ma pi\u00f9 semplice rispetto a quella dei Tipulomorfi e con tratti basali ben marcati e pressoch\u00e9 rettilinei. subcosta lunga e confluente sulla costa. Radio suddivisa in quattro branche raggiungenti il margine. Il settore radiale \u00e8 breve e si divide in R2+3 e in R4+5. R2+3 \u00e8 strettamente ravvicinata a R1, si biforca in R2 e R3, con la prima breve e trasversa, confluente su R1 e la seconda longitudinale, terminante sul margine dell'ala. R4+5 si biforca a sua volta in R4 e R5, con entrambi i rami confluenti sul margine dell'ala.\nLa media \u00e8 indivisa nei Bittacomorphinae (M1+2), divisa in due rami, in prossimit\u00e0 del margine, nei Ptychopterinae (M1 e M2). cubito divisa nei due rami CuA1 e CuA2, con quest'ultimo formante una curvatura nel tratto terminale, convessa verso il lato anale. Le anali sono rappresentate da una sola vena, ricurva all'indietro nel tratto distale.\nLe nervature trasversali della regione remigante sono rappresentate solo dalla radio-mediale (r-m) e dalla medio-cubitale (m-cu), perci\u00f2 manca la cellula discale. Le cellule basali sono due, lunghe, delimitate rispettivamente dalla radio, dal settore radiale, dalla media e dalla cubito e, all'estremit\u00e0 distale, dalla radio-mediale e dalla medio-cubitale. Sono presenti due false vene: una corre longitudinalmente fra la radio e la media e interseca la radio-mediale, l'altra si estende dalla prima anale alla curvatura del secondo ramo della cubito.\nLa larva \u00e8 apoda ed eucefala, di forma cilindrico-fusiforme, fornita di un lungo sifone respiratorio caudale telescopico, la pupa \u00e8 anch'essa fornita di un lungo tubo respiratorio portato sul torace.\nBiologia e habitat.\nLe larve sono acquatiche o acquaiole e si nutrono di detriti organici e alghe in acque stagnanti e fangose. Gli adulti colonizzano gli ambienti circostanti e si rivengono in genere presso paludi e acquitrini.\nSistematica.\nLa famiglia fu inquadrata da (1973) fra gli Psychodomorpha e da \"et al.\" (1974) fra i Tipulomorpha. Furono (1986) a definire l'infraordine Ptychopteromorpha, in cui inclusero questa famiglia. La correlazione su base morfologica e/o filogenetica con gli Psychodomorpha o i Tipulomorpha, sostenuta negli anni settanta e ottanta \u00e8 stata rivoluzionata dai suddetti autori e supportata nel 1995 da mettendo questi insetti in relazione con i Culicomorfi.\nI Ptychopteridae comprendono nel complesso circa 60 specie descritte, ripartite fra tre generi. Si suddividono in due sottofamiglie, differenziate per la struttura delle antenne, la morfologia della nervatura alare e per la distribuzione geografica:\nI fossili classificati in questa famiglia risalgono al Cenozoico, per quanto esistano reperti, di incerta collocazione, datati al Giurassico. Secondo \"et al.\" (2008), l'origine ancestrale della famiglia risalirebbe alla fine del Paleozoico, al passaggio fra il Permiano e il Triassico.\nDistribuzione.\nI Ptychopteridae hanno un ampio areale, che comprende tutte le regioni zoogeografiche ad eccezione della regione neotropicale e australasiana. I Ptychopterinae sono i pi\u00f9 rappresentativi, per numero di specie e diffusione, mentre i Bittacomorphinae hanno un areale circoscritto: le due specie di \"Bittacomorpha\" sono infatti rappresentate solo nella regione neartica, mentre il genere \"Bittacomorpha\" \u00e8 rappresentato nella regione neartica, con quattro specie, in quella paleartica orientale (Giappone), con due specie, e, infine, nella regione orientale (Thailandia), con una specie.\nIl genere \"Ptychoptera\" \u00e8 rappresentato principalmente nella regione paleartica (28 specie, di cui 14 europee), mentre le restanti specie sono presenti nella regione orientale (15 specie), in quella neartica (11 specie) e, infine, in quella afrotropicale (9 specie).\nIn Italia, la famiglia \u00e8 rappresentata da tre specie: \"Ptychoptera albimana\", presente in tutto il territorio ad esclusione della Sardegna, e \"Ptychoptera contaminata\" e \"Ptychoptera paludosa\", entrambe presenti nella penisola ma non segnalate nel nord e nelle isole."}
{"id": "2339253", "revid": "729019", "url": "https://it.wikipedia.org/wiki?curid=2339253", "title": "Rizal (Nueva Ecija)", "text": "Rizal \u00e8 una municipalit\u00e0 di Terza classe delle Filippine, situata nella Provincia di Nueva Ecija, nella regione di Luzon Centrale.\nRizal \u00e8 formata da 26 baranggay:"}
{"id": "2339254", "revid": "73843", "url": "https://it.wikipedia.org/wiki?curid=2339254", "title": "Aurelio Morandi", "text": "Fu l'ultimo dei 210 piloti italiani caduti in combattimento nelle file dell'Aeronautica Nazionale Repubblicana\nBiografia.\nMorandi \u00e8 uno degli ultimi piloti ad arruolarsi nelle file della forza aerea della Repubblica Sociale Italiana, l'Aeronautica Nazionale Repubblicana.\nDopo aver sostenuto con successo l'esame che lo rese idoneo, con il grado di sottotenente, al pilotaggio di aerei da caccia venne assegnato al suo reparto dove si distinse ottenendo la Croce di ferro di seconda classe per aver abbattuto un caccia Lockheed P-38 Lightning dell'USAAF nel cielo sopra Reggio nell'Emilia.\nNegli ultimi giorni di guerra viene nuovamente assegnato alla 2\u00aa Squadriglia \"M. Marinone\" del 1\u00ba Gruppo caccia \"Asso di bastoni\" equipaggiata con i Messerschmitt Bf 109 G-10.\nIl 19 aprile 1945 viene dato l'allarme per l'approssimarsi di una formazione di tre bombardieri B-24 H Liberator. Questi facevano parte dell'859th Bomb Squadron, 2641st Provisional Group della 15th Air Force, con base a Rosignano Marittimo, in provincia di Livorno, e la loro missione era di approvvigionare, tramite un lancio con il paracadute, rifornimenti alle formazioni partigiane che operavano nella Valtellina.\nGli equipaggi statunitensi avvistarono i caccia dell'ANR e decisero di spostare la propria rotta a nord preferendo di incappare eventualmente nella contraerea svizzera piuttosto che scontrarsi direttamente con gli italiani. Uno dei tre B-24 per\u00f2, il s/n 42-50428 comandato dal Captain W. \"Tod\" L. Sutton, rimut\u00f2 la rotta ritornando nello spazio italiano rendendosi vulnerabile al Bf 109 di Morandi, il primo ad essere in condizioni di fare fuoco. Morandi si posizion\u00f2 in coda sparando verso il B-24 nemico il quale a sua volta fece fuoco sul pilota italiano colpendolo mortalmente e facendolo precipitare in un campo situato a Cassina Rizzardi, in provincia di Como. Altre fonti sostengono la possibilit\u00e0 che Morandi sia stato colpito dalla contraerea elvetica in seguito ad uno sconfinamento avvenuto durante il combattimento. Il B-24 venne successivamente colpito anche dal tenente Oddone Colonna e dal serg. magg. Brunello che lo abbatterono mentre il suo equipaggio si lanciava con il paracadute, tutti atterrati su suolo svizzero tranne tre sul suolo italiano. Questi ultimi, il capitano Stutton, il tenente Brinner ed il sergente Mark, dopo essere stati catturati dagli italiani chiesero ed ottennero di presenziare alle esequie di Morandi come gesto di rispetto verso l'avversario caduto."}
{"id": "2339267", "revid": "767487", "url": "https://it.wikipedia.org/wiki?curid=2339267", "title": "San Antonio (Nueva Ecija)", "text": "San Antonio \u00e8 una municipalit\u00e0 di Terza classe delle Filippine, situata nella Provincia di Nueva Ecija, nella regione di Luzon Centrale.\nSan Antonio \u00e8 formata da 16 baranggay:"}
{"id": "2339269", "revid": "343906", "url": "https://it.wikipedia.org/wiki?curid=2339269", "title": "Geppi Rippa", "text": ""}
{"id": "2339273", "revid": "767487", "url": "https://it.wikipedia.org/wiki?curid=2339273", "title": "San Isidro (Nueva Ecija)", "text": "San Isidro \u00e8 una municipalit\u00e0 di Quarta classe delle Filippine, situata nella Provincia di Nueva Ecija, nella regione di Luzon Centrale.\nSan Isidro \u00e8 formata da 9 baranggay:"}
{"id": "2339277", "revid": "287204", "url": "https://it.wikipedia.org/wiki?curid=2339277", "title": "Music from The 3D Concert Experience", "text": "L'album Jonas Brothers: The 3D Concert Experience, colonna sonora dell', \u00e8 stato pubblicato il 27 febbraio 2009, ossia il giorno del debutto nelle sale cinematografiche statunitensi.\nHa debuttato al numero 3 della classifica Billboard 200."}
{"id": "2339282", "revid": "23500437", "url": "https://it.wikipedia.org/wiki?curid=2339282", "title": "Fortuna (mitologia)", "text": ""}
{"id": "2339284", "revid": "23500454", "url": "https://it.wikipedia.org/wiki?curid=2339284", "title": "Dea Fortuna", "text": ""}
{"id": "2339285", "revid": "21880", "url": "https://it.wikipedia.org/wiki?curid=2339285", "title": "Colibr\u00ec", "text": ""}
{"id": "2339287", "revid": "6923", "url": "https://it.wikipedia.org/wiki?curid=2339287", "title": "Fiat 1100 R", "text": ""}
{"id": "2339289", "revid": "767487", "url": "https://it.wikipedia.org/wiki?curid=2339289", "title": "San Leonardo (Nueva Ecija)", "text": "San Leonardo \u00e8 una municipalit\u00e0 di Prima classe delle Filippine, situata nella Provincia di Nueva Ecija, nella regione di Luzon Centrale.\nSan Leonardo \u00e8 formata da 15 baranggay:"}
{"id": "2339291", "revid": "1833487", "url": "https://it.wikipedia.org/wiki?curid=2339291", "title": "San Odorico (Sacile)", "text": "San Odorico \u00e8 una frazione del comune di Sacile, situata a circa 18\u00a0km da Conegliano (TV) e a circa 13\u00a0km da Pordenone.\nStoria.\nIn epoca romana era percorso da una diramazione della via Postumia e in corrispondenza del punto in cui questa attraversava il fiume Paisa sono state rinvenute tracce di edifici e un tesoretto di monete nascoste entro un'anfora, databili dal 70 d.C. al III secolo.\nIn epoca medievale fu sede del castello di San Odorico, con il relativo feudo tra il Paisa e la Livenza, che comprendeva la signoria su Sacile. Ne fu in possesso la famiglia Pelizza, ricordata a partire dal 1237.\nNel 1419 il castello fu distrutto dalla Repubblica di Venezia e rimpiazzato da una torre. Essendo morto senza figli maschi l'ultimo della famiglia Pelizza nel 1478, il feudo pass\u00f2 tra il 1533 e il 1575 ai Di Porcia. Una cappella dedicata a sant'Ulderico e soggetta alla pieve di San Vigilio nella diocesi di Concordia, fu ricostruita e divenne chiesa parrocchiale. Tuttora, a differenza del resto del comune, appartenente alla diocesi di Vittorio Veneto, San Odorico \u00e8 compresa nella diocesi di Concordia-Pordenone.\nI terreni furono quindi acquistati dai Ragazzoni, che nel 1577 ottennero il titolo di conti di Sant'Odorico e che costruirono il proprio palazzo a Sacile. Rimasto nuovamente vacante nel 1625, il feudo fu acquistato nel 1638 dai Flangini, che lo tennero fino all'abolizione dei privilegi feudali nel 1806.\nIl 5 novembre 1944 un bombardamento alleato distrusse la chiesa e il campanile di Sant'Ulderico, poi ricostruiti in stile moderno.\nManifestazioni.\nOgni anno, durante le prime due settimane del mese di luglio, viene organizzata la festa del santo patrono, sant'Ulderico."}
{"id": "2339294", "revid": "767487", "url": "https://it.wikipedia.org/wiki?curid=2339294", "title": "RocknRolla", "text": "RocknRolla \u00e8 un film del 2008 diretto e sceneggiato da Guy Ritchie. Tra i principali interpreti figurano Gerard Butler, Mark Strong, Thandie Newton e Tom Wilkinson.\nTrama.\nI delinquenti Mumbles e OneTwo, membri del \"Mucchio Selvaggio\", tentano di acquistare una propriet\u00e0 immobiliare e per farlo chiedono un prestito a Lenny Cole, figura importante nella speculazione edilizia londinese. Egli concede loro il prestito, ma grazie al suo sistema di mazzette riesce a fare in modo che i due non ottengano le licenze a loro necessarie. In tale modo essi sono costretti a lasciare a Lenny la propriet\u00e0 per saldare parte del debito, dovendogli per\u00f2 ancora pagare due milioni di sterline.\nLenny comincia un affare con Yuri Omovich, miliardario russo, che promette di dargli sette milioni di euro in cambio di una licenza edilizia, e come segno di amicizia gli presta il suo quadro portafortuna fino ad affare concluso. Stella, la contabile di Yuri, ingaggia Mumbles, OneTwo e Bob il Bello (altro membro del Mucchio) per rubare i sette milioni, promettendo loro la met\u00e0 della cifra. Il colpo va a segno e cos\u00ec i tre possono saldare il debito con Lenny.\nNel frattempo qualcuno ruba il quadro fortunato di Yuri e Lenny incarica Archy, suo braccio destro, di recuperarlo. Grazie ai suoi informatori Archy scopre che il quadro \u00e8 in mano a Johnny Quid, figliastro di Lenny, nonch\u00e9 rock star tossicodipendente che ha finto la propria morte. Archy spiega che negli ultimi anni una spia non ancora identificata ha mandato moltissimi criminali del Mucchio Selvaggio in carcere, e l'ultima soffiata riguarda Bob il Bello, che \u00e8 ormai rassegnato a passare 5 anni in carcere. Grazie alla sua influenza, per\u00f2, Archy riesce a far \"perdere il fascicolo\" e Bob rimane in libert\u00e0.\nNell'affare tra Yuri e Lenny cominciano a sorgere numerosi problemi: non avendo avuto i sette milioni in tempo, Lenny non ha potuto pagare la mazzetta prevista all'assessore, che quindi non pu\u00f2 pi\u00f9 dargli una licenza, mentre Yuri rivuole indietro il suo quadro. Volendo risolvere in fretta il problema dei soldi, Yuri chiede a Stella, di cui \u00e8 innamorato, di trasferire altri sette milioni. Il braccio destro di Yuri, Victor, preoccupato per la sorte del denaro e non fidandosi di Stella, mette due uomini armati come scorta del denaro e ordina loro di pedinarla. La contabile invita OneTwo e i suoi compagni a una festa a casa sua dove chiede loro di rubare anche questi sette milioni.\nIntanto il marito omosessuale di Stella, Bertie (che \u00e8 attratto da Bob), gli promette di dirgli il nome della spia, che lui conosce poich\u00e9 \u00e8 un avvocato penalista. Il colpo riesce e OneTwo consegna parte del denaro a Stella, facendosi per\u00f2 vedere dagli agenti russi che la seguono. Intanto due drogati rubano il quadro a Johnny e lo rivendono a Cookie, un amico di OneTwo, che lo regala a quest'ultimo perch\u00e9 faccia colpo su Stella. Questa infatti si reca a casa di OneTwo, che le regala il quadro. Contemporaneamente Yuri, credendo che sia Lenny a rubargli i soldi, gli fa rompere la gamba, gli dice di aver corrotto l'assessore per ottenere la licenza e che quindi Lenny gli \u00e8 inutile; inoltre pretende di riavere il suo dipinto entro il giorno successivo. Nel frattempo gli informatori di Archy gli riferiscono che il dipinto \u00e8 a casa di OneTwo.\nGli uomini del russo vanno a casa di OneTwo, ma Archy arriva in tempo e li uccide. Yuri si reca a casa di Stella per corteggiarla, ma dopo averle chiesto di sposarlo vede il suo dipinto e chiama il suo braccio destro per ucciderla. Dopo aver ritirato informazioni sulla spia, anche Bob e Mumbles vanno da OneTwo, dove vengono catturati da Archy e dai suoi uomini. Infine anche Johnny si reca, insieme ai suoi vecchi manager Roman e Micky, da Lenny. Questi insulta il figlio, che allora rivela che \u00e8 stato il padre a fare la spia su tutti gli altri criminali, tra cui proprio Archy. Bob consegna a quest'ultimo la busta con le informazioni, che risulta intestata a Sidney Show, uno pseudonimo che Archy aveva gi\u00e0 letto in altre lettere di Lenny; l'ormai ex braccio destro decide perci\u00f2 di vendicarsi affogando Lenny, mentre OneTwo e i suoi amici sono lasciati liberi e Johnny scappa con i due manager.\nNel finale Archy va a prendere Johnny in una clinica dove si era recato per disintossicarsi, portandogli in dono il quadro, ottenuto dopo aver ucciso Yuri.\nProduzione.\nIl film \u00e8 stato annunciato nel maggio 2007 da Ritchie, che ha dichiarato sarebbero stati affrontati temi presenti in suoi precedenti film come \"Lock &amp; Stock\" e \"Snatch\". Ritchie ha avuto il ruolo di regista e sceneggiatore e il suo partner lavorativo Joel Silver si \u00e8 occupato di finanziare il progetto tramite il suo studio cinematografico, la Dark Castle Entertainment.\nLa produzione ha avuto un processo molto rapido: il casting \u00e8 stato avviato ai primi di giugno 2007, con le riprese programmate a Londra per il 19 dello stesso mese. Il tiepido successo riscosso dall'action movie ha convinto Ritchie a programmare una trilogia, in cui sarebbe gi\u00e0 in lista come antagonista Jason Statham.\nCuriosit\u00e0.\nIl dipinto di Yuri Omovich costituisce un esempio di MacGuffin.\nDistribuzione.\nIl film \u00e8 stato immesso nel circuito cinematografico del Regno Unito il 5 settembre 2008, in Italia \u00e8 stato presentato al Festival Internazionale del Film di Roma 2008 nella sezione proiezioni speciali e distribuito nelle sale cinematografiche a partire dal 24 aprile 2009."}
{"id": "2339295", "revid": "1765139", "url": "https://it.wikipedia.org/wiki?curid=2339295", "title": "Milan (disambigua)", "text": ""}
{"id": "2339297", "revid": "486946", "url": "https://it.wikipedia.org/wiki?curid=2339297", "title": "Ih-oh", "text": ""}
{"id": "2339298", "revid": "124254661", "url": "https://it.wikipedia.org/wiki?curid=2339298", "title": "Diario Ordinario", "text": "Il Diario Ordinario (noto presso i lettori come Il Chracas, dal 1808 Diario di Roma), fu un periodico stampato a Roma dalla famiglia Chracas dal 1716 al 1848. Grazie alle notizie politiche, culturali e artistiche che riporta, \u00e8 una fonte di primaria importanza per la ricerca storica sulla Roma del tempo.\nLa famiglia e stamperia Chracas.\nI Chracas furono un'importante famiglia di tipografi ed editori. Di origine pugliese (provenivano da Spinazzola, antico borgo situato a 55 km da Bari), furono attivi a Roma dal 1698 al 1771.\nAd iniziare l'attivit\u00e0 fu Luca Antonio (c. 1659 \u2013 1723) che, intorno al 1697, apr\u00ec una stamperia nella Curia Innocenziana in piazza Montecitorio, che fu attiva fino al 1701, quando il papa Clemente XI assegn\u00f2 i locali a Girolamo Minardi.\nChracas si trasfer\u00ec allora in una bottega nel palazzo Vitelleschi, presso San Marco al Corso, che funzionava sia da officina che da locale per la vendita dei libri. A partire dal 1703 circa, Luca Antonio non figur\u00f2 pi\u00f9 nelle edizioni stampate come il titolare della stamperia, ma al suo posto inizi\u00f2 a comparire il figlio Giovanni Francesco (Roma c. 1692 \u2013 1741), il quale mantenne l'attivit\u00e0 fino al 1721, quando pass\u00f2 per breve tempo a suo fratello Galeazzo (Roma c. 1696 \u2013 1721) e infine alla sorella Caterina (Roma c. 1693\u00a0\u2013 1771). Nel corso della loro centennale attivit\u00e0 i Chracas pubblicarono due testate approvate ufficialmente dalla Santa Sede: il \u00abDiario Ordinario\u00bb e \u00abNotizie per l'anno\u00bb (l'annuario pontificio). Essi sono considerati quindi in fondatori dell'annuario pontificio.\nAlla morte di Caterina nel 1771, la Stamperia Chracas pass\u00f2 nelle mani del suo collaboratore Alessandro Burlini (che l'acquist\u00f2 dalle due eredi universali, la cugina Anna Palombi de Nobili e la cognata Laura de Nobili). Alla morte di costui fu acquisita da Vincenzo Pilucchi, altro giovane di bottega. Questi mantenne, grazie al privilegio concessogli da Papa Pio VI, il nome \u00abStamperia Chracas\u00bb (che sul finire del XVIII secolo perse l'\u201dh\u201d del nome diventando \u00abCracas\u00bb), concessione che fu ribadita da Papa Pio VII anche per la discendenza femminile: furono infatti le sue figlie che ereditarono l'attivit\u00e0, mantenendola in vita fino alla met\u00e0 dell'Ottocento. \nNel 1816 la tipografia si trasfer\u00ec dalla storica sede in Via del Corso a piazza di Sciarra.\nStoria.\nI primi anni.\nTra le tante pubblicazioni della famiglia Chracas, l'edizione che rese celebre la stamperia e che ne accompagn\u00f2 quasi tutta l'esistenza fu proprio il \u00abDiario Ordinario\u00bb. Si deve la sua nascita al capostipite Luca Antonio, il quale fond\u00f2 nel 1716 il \u00abDiario Ordinario d'Ungheria\u00bb, un foglio informativo settimanale riguardante le notizie sulla guerra austro-turca (1716-1718). \nPer i primi due anni usc\u00ec il sabato, mentre dal terzo anno fu pubblicato due volte alla settimana. Nel primo anno le uscite furono irregolari (29 numeri in tutto). Nel 1717 si pubblicarono 87 numeri, considerando anche i supplementi (\"Diario Succinto\"). Stampato in ottavo (circa 22\u00a0x\u00a015\u00a0cm), aveva una foliazione di 16 pagine.\nLuca Antonio compil\u00f2 le notizie e Giovanni Francesco si occup\u00f2 della stampa. Durante il conflitto l'unica fonte delle notizie furono le corrispondenze da Vienna. Sul frontespizio apparve infatti Vienna come sede fino al 12 ottobre 1718. Da tale data il titolo fu accorciato in \u00abDiario Ordinario\u00bb. Il periodico non si occupava soltanto di fornire le notizie dal fronte, ma dava conto anche di nomine (cardinalizie e vescovili), consacrazioni, stato delle anime, sposalizi e funerali di persone distinte.\nFino al 1718 le notizie dall'Impero austro-ungarico apparvero in prima pagina, seguite dalle nuove da Roma. Con la fine della guerra il rapporto venne invertito: dal 1719 le notizie di Roma apparvero per prime. Il giornale inizi\u00f2, inoltre, a dare spazio agli avvenimenti riguardanti tutto lo Stato Pontificio, trasformandosi in breve tempo in un vero e proprio giornale nazionale. \nDal 1723 alla fine del secolo XVIII.\nDopo la morte di Luca Antonio (1723) prese il suo posto la figlia. Caterina Chracas condusse il \u00abDiario\u00bb per 40 anni, fino al 27 gennaio 1771, anno della sua morte. Durante la sua direzione il giornale ricevette un grande impulso e ne guadagn\u00f2 in credibilit\u00e0 e affidabilit\u00e0. Dopo la morte di Caterina, non avendo ella avuto figli, si succedettero alla direzione del \u00abDiario\u00bb Vincenzo Giannini, Gaetano Cavalletti, Pietro Magnani e Giovanni de Angelis. \nA partire dal gennaio 1775, anno di svolta per la testata, la pubblicazione venne scissa in due distinti fascicoli: il \u00abDiario Estero\u00bb, pubblicato il venerd\u00ec, per tutte le notizie provenienti dall'estero; e il \u00abDiario Ordinario\u00bb, pubblicato il sabato, per le informazioni riguardanti lo Stato Pontificio. Non ci sono fonti che riportino con esattezza la tiratura. Si ritiene peraltro che il giornale, venduto su abbonamento, avesse un'elevata diffusione, sia grazie al prezzo modico che al comodo e piccolo formato.\nIl XIX secolo.\nLe pubblicazioni del \u00abDiario Ordinario\u00bb si interruppero:\nCon il numero del 5 ottobre 1799 le uscite ripresero regolarmente proseguendo la numerazione interrotta dieci mesi prima. Con due modifiche: a) le uscite furono spostate alle giornate di marted\u00ec e venerd\u00ec; b) entrambe le edizioni contennero le notizie di Roma. Dal 29 giugno 1808 il titolo cambi\u00f2 in \u00abDiario di Roma\u00bb che divenne il nome definitivo del giornale, anche se i romani continuarono a chiamarlo \u201cIl Cracas\u201d come ormai era diventata loro abitudine.\nDopo l'arresto di Pio VII (6 luglio 1809) le pubblicazioni del \u00abDiario\u00bb furono sospese. Durante la prigionia del pontefice il periodico ufficiale del governo francese fu il \u00abGiornale di Campidoglio\u00bb (1\u00ba luglio 1809, N. 1), che dal 1812 cambi\u00f2 nome in \u00abGiornale del Dipartimento di Roma\u00bb. L'ultimo numero usc\u00ec il 30 giugno 1814.\nIl 6 luglio successivo ripresero le pubblicazioni del \u00abDiario di Roma\u00bb, stampato sempre nella tipografia dei Chracas nel consueto piccolo formato e con una foliazione di 24 pagine. Si pubblic\u00f2 il mercoled\u00ec e il sabato. Direttore fu il piacentino Gaetano Cavalletti, che esercitava l'incarico sin dal 1804. Dal 1815 le uscite divennero trisettimanali: fu aggiunto il gioved\u00ec, giorno di pubblicazione delle \u00abNotizie del giorno\u00bb, foglio contenente le notizie urbane di Roma (27 aprile 1815, N. 1).\nLa redazione del \u00abDiario\u00bb seppe sempre ben adattarsi alle mutevoli esigenze delle autorit\u00e0 ecclesiastiche, che regolarmente controllavano e selezionavano le notizie da pubblicare, quasi fino ad un uso propagandistico della testata. Ciononostante, il settimanale accompagn\u00f2 con le sue cronache i pi\u00f9 importanti eventi della storia del Settecento, fino a met\u00e0 Ottocento. \nNel 1837 il numero del mercoled\u00ec fu anticipato al marted\u00ec. Con \"motu proprio\" del 29 dicembre 1847 papa Pio IX assegn\u00f2 al Ministero dell'interno la suprema direzione del giornale ufficiale di Roma nonch\u00e9 i poteri di controllo sulla stampa periodica. Con il numero del 15 gennaio 1848 il \u00abDiario\u00bb termin\u00f2 le pubblicazioni. Al suo posto usc\u00ec la \u00abGazzetta di Roma\u00bb (Anno I, n. 1: 17 gennaio 1848), stampata in sesto grande. Nel luglio dello stesso anno la tipografia Cracas esaur\u00ec la propria attivit\u00e0 ed il privilegio di stampa pass\u00f2 ai Salviucci.\nL'edizione Maes.\nNel 1887, il bibliotecario e pubblicista romano Costantino Maes (1839-1910) riprese le pubblicazioni del Cracas, che erano terminate nel 1848, e le prosegu\u00ec, con cadenza settimanale, fino al 1894, impegnandosi personalmente come unico redattore del periodico."}
{"id": "2339300", "revid": "6923", "url": "https://it.wikipedia.org/wiki?curid=2339300", "title": "Urup (isola)", "text": "Urup (russo: \u0423\u0440\u0443\u0301\u043f; Giapponese: \u5f97\u64ab\u5cf6; \"Uruppu\") \u00e8 una delle isole Curili, la pi\u00f9 a nord delle Curili meridionali. Amministrativamente appartiene al Kuril'skij rajon dell'oblast' di Sachalin in Russia.\nIn origine era un feudo del clan giapponese dei Matsumae, e pass\u00f2 poi sotto il controllo del governo regionale dell'Hokkaid\u014d. Dalla fine della seconda guerra mondiale, come le altre isole Curili, \u00e8 posta sotto la sovranit\u00e0 russa e fa parte dell'oblast' di Sachalin.\nGeografia.\nUrup ha una superficie di 1\u00a0427\u00a0km\u00b2. L'isola, larga fino a 20\u00a0km, si estende da nord-est a sud-ovest per 116\u00a0km, da capo Kastrikum (\u043c\u044b\u0441 \u041a\u0430\u0441\u0442\u0440\u0438\u043a\u0443\u043c) a capo Van-der-Linda (\u043c\u044b\u0441 \u0412\u0430\u043d-\u0434\u0435\u0440-\u041b\u0438\u043d\u0434\u0430). Ambedue i capi sono dotati di un faro. La parte meridionale dell'isola \u00e8 costituita da pianure e colline, per il resto il territorio \u00e8 prevalentemente montuoso. Al centro-sud, il gruppo Ivao (\u0413\u0440\u0443\u043f\u043f\u0430 \u0418\u0432\u0430\u043e) \u00e8 formato da quattro vulcani estinti, il pi\u00f9 alto dei quali \u00e8 monte Vysokaja (\u0433\u043e\u0440\u0430 \u0412\u044b\u0441\u043e\u043a\u0430\u044f) alto 1\u00a0426\u00a0m. Al centro il vulcano Tri Sestry (\u0422\u0440\u0438 \u0421\u0435\u0441\u0442\u0440\u044b), uno stratovulcano alto 998\u00a0m. Al centro-nord, il gruppo Kolokol (\u0413\u0440\u0443\u043f\u043f\u0430 \u041a\u043e\u043b\u043e\u043a\u043e\u043b\u0430) comprende il vulcano Berg (\u0432\u0443\u043b\u043a\u0430\u043d \u0411\u0435\u0440\u0433\u0430), che \u00e8 ancora attivo.\nUrup si trova fra l'isola di Iturup e l'isola di Simu\u0161ir (fra le quali si interpongono le isole \u010c\u00ebrnye Brat'ja e Broutona). Il tratto di mare che la separa da Iturup \u00e8 noto come stretto Friza, dal nome dell'esploratore olandese Maarten Gerritsz Vries, in russo Maarten Gerritsen De Friz, che nel 1643 fu il primo europeo ad esplorare la zona.\nLo stretto fra Urup e le \u010c\u00ebrnye Brat'ja \u00e8 detto stretto Urup; quello fra le \u010c\u00ebrnye Brat'ja e Simu\u0161ir \u00e8 invece noto come stretto di Bussol', dal nome di \"La Boussole\", una delle due navi del francese Jean-Fran\u00e7ois de Galaup, conte de La P\u00e9rouse che esplor\u00f2 la zona delle Curili nel 1787.\nIsole adiacenti.\nA partire da capo Kastrikum e girando in senso antiorario intorno all'isola, si trovano diverse piccole isole e scogli lungo le sue coste. \nLungo la costa nord-occidentale:\nLungo la costa sud-orientale:\nStoria.\nL'isola era inizialmente abitata dagli Ainu, i nativi delle isole di Sachalin e di Hokkaid\u014d. La prima visita di un europeo fu quella dell'olandese Maarten Gerritsz Vries che vi approd\u00f2 nel 1643 al comando di una nave della Compagnia olandese delle Indie orientali, probabilmente in cerca di pellicce.\nI commercianti di pellicce russi vi comparvero nel XVIII secolo, cacciando lontre di mare e catturando le navi straniere che passavano nei dintorni. Vi furono scontri fra russi ed ainu nel 1772 ed i russi se ne andarono per un certo tempo, per poi ritornarci.\nUn piccolo presidio russo fu installato a Urup nel 1768 dal commerciante di pellicce Ivan Chernyi, il quale agiva dietro istruzioni del governatore della Siberia.\nNel corso del decennio 1770-1771 fu la base per stabilire commerci con I giapponesi di (Hokkaido) ma nel giugno del 1780 uno tsunami distrusse l'insediamento sull'isola.\nNel 1801 il governo giapponese rivendic\u00f2 ufficialmente la sua sovranit\u00e0 sull'isola incorporandola nella Provincia di Ezo (oggi prefettura di Hokkaid\u014d). Ci\u00f2 diede presto origine a controversie con la Russia su tutte le isole Curili. Nel 1855 Urup divenne ufficialmente russa con un trattato che stabiliva il confine fra le due potenze nello stretto fra Iturup e Urup, ma le Curili tornarono al Giappone venti anni dopo, venendo acquisite con la cessione alla Russia dell'isola di Sakalin. Fu a quel tempo che l'isola entr\u00f2 nella sfera di competenza amministrativa della prefettura di Hokkaid\u014d e gli Ainu se ne dovettero andare.\nL'isola rimase giapponese fino all'agosto 1945, quando l'esercito sovietico invase la Manciuria e le Curili, rimandando in Giappone gli abitanti di Urup. Nel 1952, con il trattato di San Francisco, il Giappone rinunci\u00f2 alle sue pretese sull'isola. "}
{"id": "2339303", "revid": "15756", "url": "https://it.wikipedia.org/wiki?curid=2339303", "title": "Bithia (sito archeologico)", "text": "Bithia era una citt\u00e0 situata nell'estremo sud della Sardegna, ubicata nella localit\u00e0 di Chia in territorio comunale di Domus de Maria (provincia del Sud Sardegna). La citt\u00e0, di fondazione fenicia, si sviluppa sul promontorio della torre di Chia e alle sue pendici.\nStoria e descrizione.\nProbabile centro nuragico ed in seguito fenicio (a partire dall'VIII secolo a.C.), la citt\u00e0 fu quindi punica e poi romana, e venne abbandonata agli inizi del VII secolo d.C., quando la popolazione si ritir\u00f2 nei territori interni per sfuggire alle scorribande dei pirati.\nNel 1926, in seguito a forti mareggiate, vennero alla luce numerose sepolture nell'area in corrispondenza dell'attuale spiaggia di Sa Colonia. Successivamente, a partire dagli anni '30, vennero predisposti dall'allora Soprintendente Antonio Taramelli, tre settori di scavo posti in corrispondenza della necropoli, del settore settentrionale del promontorio di Torre Chia e delle pendici nord-occidentali. In quest'ultimo settore fu individuata una struttura templare identificata come tempio di Bes, per via della grande statua in arenaria del dio, oggi conservata al Museo Nazionale di Cagliari. Nei limitati sondaggi posti nel settore settentrionale della collina, fu invece individuata una porzione dell'abitato. Questo settore oggi \u00e8 oggetto di indagini stratigrafiche, che hanno fornito nuovi e importanti dati sull'articolazione urbanistica della citt\u00e0 antica. Sull'isolotto di su Cardolinu, posto di fronte alla costa orientale del promontorio, sono invece visibili i resti di un sacello, di un altare e di un'edicola di tipo punico, individuati negli anni '60 durante una ricerca di superficie coordinata dal CNR col supporto della Soprintendenza. Sull'isolotto sono state trovate anche urne funerarie entro cista litica che fanno ipotizzare la presenza di un tophet."}
{"id": "2339307", "revid": "709565", "url": "https://it.wikipedia.org/wiki?curid=2339307", "title": "Lucia von Bardas", "text": "Lucia von Bardas \u00e8 un personaggio dei fumetti creato da Brian Michael Bendis e Gabriele Dell'Otto, pubblicato dalla Marvel Comics. La sua prima apparizione \u00e8 in \"Secret War\" n. 1 (febbraio 2004). \u00c8 una supercriminale originaria della Latveria.\nBiografia del personaggio.\nLucia von Bardas ha insegnato nell'Universit\u00e0 Americana della Carolina del Nord. Quando gli Stati Uniti tolsero al Dottor Destino il controllo del suo paese, si present\u00f2 come candidato per le elezioni presidenziali latveriane, e il governo statunitense la finanzi\u00f2 e la sostenne per avere un leader facilmente controllabile. In realt\u00e0, le cose andarono diversamente: dopo essere stata eletta, Lucia us\u00f2 la tecnologia di Destino per finanziare alcuni supercriminali statunitensi di seconda categoria, usando il Riparatore come tramite.\nQuando Nick Fury (l'allora Direttore dello S.H.I.E.L.D.) lo scopr\u00ec in seguito al progetto denominato \u00abCircuito\u00bb, inform\u00f2 il governo chiedendo il permesso di agire, ma per questioni diplomatiche gli venne detto di abbandonare l'indagine.\nMa Fury non lo fece: reclutata una piccola squadra di supereroi che gli dovevano favori (Daisy Johnson, Capitan America, Devil, Luke Cage, la Vedova Nera, l'Uomo Ragno e Wolverine), si diresse in Latveria dove, nel corso di un raid, fece distruggere il castello di Destino da Daisy Johnson con Lucia all'interno.\nCreduta morta a lungo, ritorna a New York un anno dopo come cyborg per vendicarsi: aggredisce Cage a casa sua lasciandolo in fin di vita e, insieme con i supercriminali di cui aveva finanziato i potenziamenti, affronta la squadra di Fury e i Fantastici Quattro sulle banchine del porto. Attiva una bomba all'antimateria installata a loro insaputa nella loro attrezzatura, scatenando una tale quantit\u00e0 di energia da poter distruggere la citt\u00e0; ma viene fermata in tempo da Daisy, che la uccide facendola esplodere dall'interno per ordine di Fury.\nPoteri e abilit\u00e0.\nDopo la trasformazione in cyborg, Lucia \u00e8 in grado di volare ed emettere energia sotto varie forme."}
{"id": "2339308", "revid": "1776051", "url": "https://it.wikipedia.org/wiki?curid=2339308", "title": "Occultamento di cadavere", "text": " \nL'occultamento di cadavere \u00e8 un delitto previsto dall'ordinamento giuridico italiano. \u00c8 punito dall'articolo 412 del Codice penale italiano ed \u00e8 ricompreso tra i delitti contro la piet\u00e0 dei defunti, che proteggono il comune sentimento di piet\u00e0 ispirato dalle spoglie umane e il generalizzato sentimento di rispetto che essi incutono.\nLa pena prevista per tale reato \u00e8 la reclusione fino a 3 anni."}
{"id": "2339309", "revid": "729019", "url": "https://it.wikipedia.org/wiki?curid=2339309", "title": "Santa Rosa (Nueva Ecija)", "text": "Santa Rosa \u00e8 una municipalit\u00e0 di Seconda classe delle Filippine, situata nella Provincia di Nueva Ecija, nella regione di Luzon Centrale.\nSanta Rosa \u00e8 formata da 33 baranggay:"}
{"id": "2339310", "revid": "599013", "url": "https://it.wikipedia.org/wiki?curid=2339310", "title": "Monastero di San Salvatore (Savignone)", "text": "L'ex monastero di San Salvatore \u00e8 stato un luogo di culto cattolico situato nel comune di Savignone, nella citt\u00e0 metropolitana di Genova. Oggi ci\u00f2 che \u00e8 rimasto dell'antica struttura \u00e8 stata adibita ad abitazione privata.\nStoria e descrizione.\nSecondo una storica leggenda fu il re dei Longobardi Liutprando, di passaggio nel borgo di Savignone per il trasferimento delle spoglie di sant'Agostino dal paese nella basilica di San Pietro in Ciel d'Oro a Pavia, a fondare nel 725 il cenobio savignonese. Alcuni documenti anteriori all'anno 1000 attestano proprio la donazione del re longobardo di un terreno per la costruzione del futuro monastero.\nInfatti fin dall'epoca longobarda il territorio era inserito nei possedimenti dell'abbazia di San Colombano di Bobbio che gestiva anche la Via Postumia attraverso il controllo dell'abbazia di Precipiano cui dipendevano il monastero di San Salvatore e il monastero di San Pietro di Savignone ed anche fra le principali la chiesa di San Michele, la chiesa di San Giacomo del Ponte, la chiesa di San Bartolomeo di Vallecalda, la chiesa di Santa Maria Assunta di Vaccarezza, assieme ai tanti possedimenti, il territorio era inserito nel grande feudo reale ed imperiale monastico.\nL'edificio religioso \u00e8 ancora citato in una bolla pontificia del 1196 di papa Celestino III come dipendenza dall'abbazia di Precipiano. Altri scritti del XIII secolo testimoniano l'ampliamento della chiesa, la sua successiva trasformazione in monastero e quindi l'intitolazione dell'edificio sacro a san Salvatore. Molto probabilmente la struttura era corredata, oltre alla chiesa con campanile, anche dalle abitazioni dei monaci e dal cenobio. Secondo alcuni ritrovamenti, dove gli scavi archeologici hanno permesso il ritrovamento di anfore e altri oggetti sacri databili al XVI secolo, l'area era dotata anche di un cimitero.\nAncora integro e abitato nel XVIII secolo, la struttura fu danneggiata da un fulmine, specie il campanile, fino alla trasformazione dell'edificio in abitazione privata."}
{"id": "2339312", "revid": "1543377", "url": "https://it.wikipedia.org/wiki?curid=2339312", "title": "Auguste Wolff", "text": "Biografia.\nAuguste Wolff fu socio di Camille Pleyel, nella fabbrica di pianoforti Pleyel, dal 1853. Anche lui nato in una famiglia di musicisti, fu un compositore talentuoso. Wolff sar\u00e0 un costruttore di pianoforti d'eccezione e contribuir\u00e0 notevolmente allo sviluppo della fabbrica con notevoli innovazioni nel perfezionamento dello strumento. I pianoforti Pleyel divennero presto noti per la loro sonorit\u00e0 ed eleganza.\nNel 1865, Wolff cre\u00f2 sul \"boulevard Ornano\", \u00e0 Saint-Denis, una grande fabbrica di 55.000 m\u00b2 equipaggiata con macchine a vapore, pi\u00f9 di cento macchine utensili, canalizzazioni per il riscaldamento, di aria compressa e di vapore, realizzando 2.500 pianoforti l'anno nel 1887."}
{"id": "2339314", "revid": "81195", "url": "https://it.wikipedia.org/wiki?curid=2339314", "title": "Spettroscopia dei raggi-x ad energia dispersiva", "text": ""}
{"id": "2339315", "revid": "287204", "url": "https://it.wikipedia.org/wiki?curid=2339315", "title": "Urup", "text": ""}
{"id": "2339317", "revid": "767487", "url": "https://it.wikipedia.org/wiki?curid=2339317", "title": "Santo Domingo (Nueva Ecija)", "text": "Santo Domingo \u00e8 una municipalit\u00e0 di Quarta classe delle Filippine, situata nella Provincia di Nueva Ecija, nella regione di Luzon Centrale.\nSanto Domingo \u00e8 formata da 24 baranggay:"}
{"id": "2339323", "revid": "599013", "url": "https://it.wikipedia.org/wiki?curid=2339323", "title": "Eob", "text": ""}
{"id": "2339328", "revid": "767487", "url": "https://it.wikipedia.org/wiki?curid=2339328", "title": "Classe Le Redoutable", "text": "La classe Le Redoutable \u00e8 il nome della prima classe di sottomarini nucleari lanciamissili balistici (in francese: \"sous-marins nucl\u00e9aires lanceurs d'engins\" (SNLE)) della Marine nationale francese. Essa prende il nome dal sottomarino capoclasse: \"Le Redoutable\". Essi dipendevano della \"Force oc\u00e9anique strat\u00e9gique\" (FOST) e sono stati rimpiazzati dai sottomarini di nuova generazione (SNLE-NG) della classe Le Triomphant a partire dagli anni 90.\nPresentazione.\nLa decisione di dotare la Francia di una serie di sottomarini nucleari lanciamissili balistici, come componente marina della \u00ab force de frappe \u00bb, si concretizza il 2 marzo 1963 con la firma dell'ordine per il primo \"SNLE\".\nLa costruzione di questo nuovo tipo di materiale comincia alla fine del 1964 a Cherbourg. Si tratta di creare un sottomarino di pi\u00f9 di 9.000 tonnellate, equipaggiato di un sistema di propulsione nucleare navale e che inoltre dovr\u00e0 essere capace di lanciare dei missili con testate nucleari.\n\"Le Redoutable\", primo esemplare di questa classe, \u00e8 varato il 29 marzo 1967 a Cherbourg alla presenza del generale de Gaulle e come comandante il capitano di fregata Louzeau ; \u00e8 ammesso in servizio attivo il 1\u00ba dicembre 1971 nella \"Force oc\u00e9anique strat\u00e9gique\" sotto il comando dell'ammiraglio Louzeau. Al suo ingresso in servizio \u00e8 equipaggiato di 16 missili balistici mare-terra M1 (450 Kt su 2.000 km), poi M2 a partire dal 1974, infine M20 comportanti ciascuno una testata nucleare di 1 Mt e con una portata superiore a 3.000\u00a0km.\nLa tranche reattore \u00e8 lunga circa 8 metri e ha un peso di 700 tonnellate.\nRitirati dal servizio tra il 1991 e il 2008, essi sono in corso di smantellamento a Cherbourg sotto la responsabilit\u00e0 della Direction g\u00e9n\u00e9rale de l'Armement.\nTecnologia.\nQuattro sottomarini sono stati modificati e aggiornati per poter ricevere il missile M4 e sono stati quindi messi al livello de \"L'Inflexible\".\nIl loro scafo \u00e8 in acciaio 80 HLES (alta elasticit\u00e0) che permette loro di immergersi a 300 metri di profondit\u00e0.\nAlcuni hanno ricevuto il sistema di aiuto al comando SEAO/OPSMER.\nSottomarini.\nIn totale 6 sottomarini sono stati costruiti:"}
{"id": "2339329", "revid": "23501636", "url": "https://it.wikipedia.org/wiki?curid=2339329", "title": "Minivan", "text": ""}
{"id": "2339330", "revid": "23501703", "url": "https://it.wikipedia.org/wiki?curid=2339330", "title": "5 d.C.", "text": ""}
{"id": "2339333", "revid": "729019", "url": "https://it.wikipedia.org/wiki?curid=2339333", "title": "Parnall Peto", "text": "Il Parnall Peto era un idroricognitore biplano prodotto dall'azienda britannica George Parnall and Company Limited negli anni venti ed utilizzato dalla Royal Navy come aereo imbarcato nel sommergibile HMS \"M2\", un battello della Classe M modificato appositamente.\nStoria del progetto.\nNel 1924 l'Air Ministry britannico emise una specifica, la 16/24, per la richiesta di un idrovolante di piccole dimensioni, in modo da essere facilmente stivabile, per equipaggiare una nuova classe di sottomarini. Questa, designata Classe M, era il risultato della prima riprogettazione della Classe K e dell'ulteriore modifica imposta dal trattato di Washington che, come conseguenza della rimozione del cannone calibro 305 mm (12 in) posto davanti alla torre di comando, permise di realizzare al suo posto un hangar a compartimento stagno.\nLa George Parnall and Company Limited propose un modello che, oltre alle ridotte dimensioni richieste dalle specifiche, utilizzava un sistema, ideato da George Parnall proprietario e progettista dell'azienda, che permetteva il veloce ripiegamento all'indietro delle due strutture semialari.\nIl primo esemplare, immatricolato \"N181\", venne portato in volo per la prima volta il 4 giugno 1925 motorizzato con un Bristol Lucifer, un radiale a 3 cilindri capace di erogare una potenza di 128 hp (95 kW). Dopo le prove di volo, pur ritenendo le sue prestazioni soddisfacenti, si decise di introdurre alcune modifiche.\nVennero adottate ali di diversa struttura, si ritenne di utilizzare galleggianti diversi realizzandoli in metallo in luogo dei precedenti costruiti in compensato di mogano, e utilizzato un motore che fornisse maggiore prestazioni, un radiale a 5 cilindri Armstrong Siddeley Mongoose da 135\u00a0hp (101\u00a0kW).\nIl Peto venne realizzato in 2 soli esemplari:\nImpiego operativo.\nIl Peto veniva stivato nell'hangar a tenuta stagna ricavato davanti alla torretta. Una volta emerso il sommergibile puntava la prua controvento, il personale usciva ad aprire il portellone anteriore spingendo l'idrovolante sulla rotaia della catapulta, quindi il pilota rimetteva le ali in posizione ed accendeva il motore. A quel punto il comandante dava l'ordine di raggiungere la massima velocit\u00e0 che consentiva, oltre alla spinta fornita dalla catapulta azionata ad aria compressa, di favorire il decollo del mezzo aereo. Una volta in volo il comandante dava l'ordine di immersione ed aspettava che l'equipaggio del Peto effettuasse una ricognizione della zona, quindi l'idrovolante ammarava e, una volta emerso, veniva recuperato dal sommergibile, issato sulla slitta con una gru e spinto nuovamente nell'hangar.\nDescrizione tecnica.\nIl Peto, pur rispettando l'esigenza delle dimensioni contenute, risultava un idrovolante di aspetto tradizionale per l'epoca; monomotore, biplano, dotato di galleggianti a scarponi.\nLa costruzione era a tecnica mista, con struttura in tubi d'acciaio saldati ricoperti in legno, tela ed alluminio. La fusoliera presentava due abitacoli in tandem posti in posizione centrale, dietro il bordo d'uscita dell'ala superiore, l'anteriore riservato al pilota, il posteriore per l'osservatore. Posteriormente terminava in un impennaggio cruciforme monoderiva.\nLa configurazione alare era biplano-sesquiplana, con l'ala inferiore di apertura alare inferiore rispetto alla superiore e leggermente traslata verso la parte posteriore. L'intera struttura alare era sganciabile e ruotabile di 90\u00b0 verso la parte posteriore per permettere un minore ingombro, necessario per riporre il velivolo all'interno dell'angusto hangar.\nI galleggianti, di tipo \"Consuta\", erano collegati alla parte inferiore della fusoliera tramite un castello in tubi d'acciaio.\nLe soluzioni scelte per la propulsione erano orientate su un motore radiale posizionato sul muso ed abbinato ad un'elica bipala."}
{"id": "2339334", "revid": "2039942", "url": "https://it.wikipedia.org/wiki?curid=2339334", "title": "Antiche unit\u00e0 di misura del circondario di Milano", "text": "Sono qui riportate le conversioni tra le antiche unit\u00e0 di misura in uso nel circondario di Milano e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di superficie.\nIl braccio d'asse era rappresentato da una superficie rettangolare della lunghezza di 4 braccia e della larghezza di un braccio.\nMisure di volume.\nIl carro da legna era rappresentato da un parallelepipedo lungo e largo 4 braccia e alto un braccio.\nMisure di capacit\u00e0 per gli aridi (Unit\u00e0 di misura utilizzata per indicare il volume).\nIl moggio da grano corrispondeva a 1200 once cube del braccio Milanese.\nLa soma si adoperava esclusivamente per la misura dell'avena.\nDocumentazione storica.\nNella seconda met\u00e0 del XVIII sec. per il grano veniva considerata la corrispondenza tra un braccio buco e 12 staia, perci\u00f2 il moggio da grano doveva corrispondere a 1152 once cubiche del braccio, cio\u00e8 litri 140,385, e lo staro a litri 17,548. La misurazione del 1803, ripresa dalle tavole del 1877, avrebbe perci\u00f2 sovrastimato il valore del moggio tradizionale.\nMisure di capacit\u00e0 per i liquidi.\nLa brenta conteneva 620 once cube del braccio milanese.\nDocumentazione storica.\nSecondo una rilevazione del XVIII sec. un braccio cubico conteneva \u00abbrente 2, stara 2, quartari 2, boccali 2\u00bb. Una brenta corrispondeva cos\u00ec a circa 605,43 once cubiche del braccio.\nSecondo Angelo Mazzi, il valore originario della brenta sarebbe stato pari a 576 once cubiche del braccio, cio\u00e8 un terzo del braccio cubico.\nLa mancata corrispondenza tra le unit\u00e0 di volume per liquidi e una semplice frazione del braccio cubico \u00e8 probabilmente dovuta all'utilizzo di unit\u00e0 di peso per misurare i liquidi: gi\u00e0 nel tentativo di riforma del 1604 era indicato il peso di una libbra grossa (28 once) per un boccale, cio\u00e8 di 224 libbre sottili per una brenta.\nPesi.\nI farmacisti usavano da prima la stessa libbra piccola del commercio comune, quindi, dietro prescrizione governativa, la libbra medicinale di Vienna eguale a grammi 420,00768.\nPer i gioiellieri:\nPer i diamanti:\nII grano si divide in met\u00e0, quarti, ottavi, sedicesimi, trentaduesimi, sessantaquattresimi, centoventottesimi.\nTerritorio.\nNel 1874 nel circondario di Milano erano presenti 79 comuni divisi in 16 mandamenti."}
{"id": "2339339", "revid": "22356", "url": "https://it.wikipedia.org/wiki?curid=2339339", "title": "Ludodactylus", "text": ""}
{"id": "2339340", "revid": "124972746", "url": "https://it.wikipedia.org/wiki?curid=2339340", "title": "Infanticidio nella cultura araba preislamica", "text": "Il sacrificio umano nella cultura araba preislamica (, ossia \"seppellimento delle figlie\") \u00e8 stata una pratica sacrificale umana, diffusa, anche se non generalizzata, nell'ambiente arabo peninsulare preislamico, cui l'Islam pose drasticamente fine.\nEssa prevedeva che un padre seppellisse viva una propria figlia finch\u00e9 non fosse sopraggiunta la morte. Non si conoscono le motivazioni di questo rito, ma gli studiosi hanno formulato diverse ipotesi, basandosi sui costumi e la mentalit\u00e0 delle popolazioni nomadi e guerresche che popolavano la penisola. Si \u00e8 attribuito l'infanticidio rituale:\nLe informazioni di provenienza islamica sono del tutto inutilizzabili, probabilmente perch\u00e9 redatte in forma scritta in un'epoca ormai lontana dal fenomeno narrato o perch\u00e9 animate dall'intenzione di provocare una reazione fortemente negativa nel lettore musulmano, nella descrizione di fenomeni tipici di un'et\u00e0 non solo di \"Ignoranza\" del messaggio coranico di salvezza ma anche di obbrobriosa barbarie.\nIl fatto, ad esempio, che Hisham ibn al-Kalbi si limiti a parlare di pratica \"ignominiosa\", ci testimonia certamente un preciso atteggiamento morale espresso unanimemente dalla cultura islamica, ma tace in modo assolutamente insoddisfacente qualsiasi motivazione retrostante. Resta ad esempio senza alcuna risposta l'episodio che vede protagonista il capo dei Ban\u016b Muq\u0101\u02bfis, Qays b. \u02bf\u0100\u1e63im al-Minqar\u012b, detto \"Sayyid Ahl al-wabar\", \"Signore della gente del deserto\" (ossia i beduini) che raccont\u00f2, piangendo, al Profeta musulmano Maometto la sua \"necessit\u00e0\" di sopprimere per seppellimento la figlioletta, ormai abbastanza grande tanto da saper parlare, mentre costei rivolgeva al padre accorati appelli sul suo averla sepolta (evidentemente non interamente, ma in modo da rendere impossibile liberarsi da quella costrizione) affinch\u00e9 non la seppellisse viva. Appello, occorre dire, caduto nel vuoto.\nL'episodio sembra dunque dettato da qualche insopprimibile necessit\u00e0 religiosa, in grado di far superare perfino le pur forti remore dovute ai naturali affetti parentali.\nIl \"wa\u02bed al-ban\u0101t\", in definitiva, sembra quindi riferibile a quei \"sacrifici cultuali\" che Angelo Brelich inserisce nelle cosiddette \"uccisioni rituali\"."}
{"id": "2339342", "revid": "486946", "url": "https://it.wikipedia.org/wiki?curid=2339342", "title": "Wa'd al-banat", "text": ""}
{"id": "2339344", "revid": "2128848", "url": "https://it.wikipedia.org/wiki?curid=2339344", "title": "Liaoningopterus gui", "text": "Il liaoningottero (Liaoningopterus gui) \u00e8 un rettile volante estinto, appartenente agli pterosauri. Visse nel Cretaceo inferiore (Barremiano \u2013 Aptiano, circa 120 milioni di anni fa) e i suoi resti sono stati ritrovati in Cina.\nDescrizione.\nQuesto pterosauro \u00e8 conosciuto per uno scheletro parziale, che ha permesso agli studiosi di ricostruire l'aspetto dell'animale. Le mascelle erano allungate e fornite di carene sottili e prominenti; i denti, presenti solamente nella parte anteriore delle fauci, erano enormi e appuntiti, i pi\u00f9 grandi conosciuti in uno pterosauro. \u00c8 possibile che posteriormente fosse presente una piccola cresta ossea, simile a quella presente in \"Caulkicephalus\" dell'Inghilterra. Il cranio era piuttosto grosso (lunghezza circa 60 centimetri) e le dimensioni dell'animale dovevano aggirarsi sui 5 metri di apertura alare. Le ali erano ampie, come in tutti gli pterosauri pi\u00f9 evoluti.\nClassificazione.\nIl liaoningottero \u00e8 considerato uno dei pi\u00f9 grandi pterosauri del suo periodo, e al tempo della sua descrizione era il pi\u00f9 grande pterosauro noto in Cina. Le caratteristiche del suo cranio lo denotano come un rappresentante degli anangueridi (Anhangueridae), una famiglia di grandi pterosauri piscivori, a volte considerata come facente parte degli ornitocheiridi (Ornithocheiridae).\nStile di vita.\nLa forma del cranio ha portato gli studiosi a considerare \"Liaoningopterus\" un animale piscivoro: i denti eccezionalmente allungati permettevano a questo animale di arpionare i pesci di cui si cibava e di non lasciarli sfuggire."}
{"id": "2339347", "revid": "486946", "url": "https://it.wikipedia.org/wiki?curid=2339347", "title": "Seppellimento delle bambine", "text": ""}
{"id": "2339348", "revid": "22356", "url": "https://it.wikipedia.org/wiki?curid=2339348", "title": "Liaoningopterus", "text": ""}
{"id": "2339349", "revid": "486946", "url": "https://it.wikipedia.org/wiki?curid=2339349", "title": "Seppellimento delle figlie", "text": ""}
{"id": "2339350", "revid": "1632387", "url": "https://it.wikipedia.org/wiki?curid=2339350", "title": "Monumento a Giuseppe Garibaldi (Monza)", "text": "Il monumento in bronzo, dedicato a Giuseppe Garibaldi si trova al centro dei Boschetti reali. Questo monumento fu creato per sostituire l'originale in marmo che vanta il primato di essere stato il primo monumento italiano a Garibaldi. \nStoria.\nAlla morte di Garibaldi (1882), Monza volle erigere un monumento alla sua memoria. Il consiglio comunale band\u00ec un concorso con una commissione aggiudicatrice di grande rilievo. Per la valutazione del progetto erano stati convocati i nomi pi\u00f9 illustri dell'espressione artistica monzese del tempo, fra cui: Mos\u00e8 Bianchi, Emilio Borsa, Giuseppe Grandi, Francesco Barzaghi e il critico d'arte Luigi Archinti. Il concorso fu vinto dallo Ernesto Bazzaro. La scultura richiese quattro anni di lavoro e fu pagata grazie a una sottoscrizione dei monzesi. La statua era in marmo e fu inaugurata il 3 giugno 1886 in \"piazza Isola\" (oggi appunto \"piazza Garibaldi\"). \nDopo qualche anno il marmo and\u00f2 gravemente deteriorandosi, cos\u00ec che nel 1915 ne fu decisa la sostituzione con una seconda versione in bronzo, anch'essa opera del Bazzaro. La nuova statua fu posizionata sullo stesso piedistello e nel medesimo luogo, mentre la statua in marmo fu ritirata nel cortile dell'Istituto Olivetti. Nel 1934, a motivo delle nuove concezioni urbanistiche, la statua fu ritenuta poco adatta alla piazza in cui sorgeva e ne fu deciso una nuova collocazione nei \"Boschetti reali\".\nNel 2013 l'originale in marmo, restaurato, \u00e8 stato ricollocato in \"piazza Garibaldi\". Cos\u00ec la citt\u00e0 di Monza oggi vanta due monumenti all'Eroe dei due mondi."}
{"id": "2339351", "revid": "287204", "url": "https://it.wikipedia.org/wiki?curid=2339351", "title": "Coloborhynchus", "text": "Coloborhynchus (il cui nome significa \"becco mutilato\") \u00e8 un genere estinto di pterosauro pterodactyloide ornithocheiridae vissuto nel Cretaceo inferiore, circa 140-136 milioni di anni fa (Valanginiano), in Inghilterra, e, a seconda di quale specie venga inclusa nel genere, forse anche durante l'Albiano ed il Cenomaniano, circa 113 -93,9 milioni di anni fa.\nDescrizione.\nL'esemplare tipo di \"Coloborhynchus\" \u00e8 noto solo da una mascella parziale. Pertanto, secondo la rivalutazione di Rodrigues e Kellner del 2008 su \"Coloborhynchus clavirostris\", pu\u00f2 essere differenziato dai suoi parenti solo sulla base della sua combinazione unica della posizione degli alveoli dentali. In \"Coloborhynchus\", i due denti anteriori sporgono in avanti ed erano pi\u00f9 alti sulla mascella rispetto agli altri denti, mentre le successive tre coppie di denti sporgevano verso i lati. Le ultime due coppie di denti (conservate) puntano verso il basso. Infine, dietro il primo paio di denti si trovava una depressione ovale.\nCome i relativi \"Anhanguera\" e \"Uktenadactylus\", la punta del muso era allargata in una rosetta pi\u00f9 ampia, in contrasto con la parte posteriore delle mascelle pi\u00f9 strette. Tuttavia, mentre le rosette delle specie tipicamente assegnate ad \"Anhanguera\" erano arrotondate e a forma di cucchiaio, quelle di \"Coloborhynchus\" erano robuste e a forma di scatola.\nAnalogamente ai suoi parenti pi\u00f9 stretti, \"Coloborhynchus\" presentava una cresta a forma di chiglia sulla parte anteriore della mascella, sebbene fosse questa cresta fosse larga e assottigliata dalla base alla cima, piuttosto che assomigliare alle creste di altri ornithocheiridi che hanno creste uniformemente sottili. Questo tipo di cresta ispessita si riscontra anche in \"Siroccopteryx moroccensis\", che pu\u00f2 essere il suo parente pi\u00f9 stretto o un membro dello stesso genere. Aveva anche un margine anteriore diritto, piuttosto che curvo, a differenza dei suoi parenti, e inizia sulla punta del muso, piuttosto che pi\u00f9 indietro come in altre specie.\nUn secondo esemplare che mostra tutte queste caratteristiche uniche \u00e8 stato consegnato al paleontologo brasiliano Alexander Kellner da Darren Naish, nel 2007, e, probabilmente, rappresenta un secondo esemplare di \"C. clavirostris\", sebbene non sia stato ancora descritto.\nLa possibile specie \"Coloborhynchus capito\" rappresenta il secondo ornithocheiride pi\u00f9 grande conosciuto (dopo un esemplare di \"Tropeognathus\"), e in effetti il pi\u00f9 grande pterosauro dentato conosciuto. Un esemplare di riferimento della Cambridge Greensand d'Inghilterra descritto nel 2011 \u00e8 costituito da una punta mascellare molto ampia che mostra le caratteristiche dentali che distinguono \"C. capito\" dalle altre specie. La punta della mascella \u00e8 alta quasi 10 centimetri e larga 5,6 centimetri, con denti di 1,3 centimetri di diametro alla base. Se le proporzioni di questo esemplare fossero coerenti con le altre specie conosciute di \"Coloborhynchus\", la lunghezza totale del cranio avrebbe potuto raggiungere i 75 centimetri, portando ad un'apertura alare stimata di 7 metri (23 piedi). Tuttavia, questo esemplare potrebbe appartenere a un genere diverso.\nUn frammento di rostro diagnostico a \"Coloborhynchus sp.\" \u00e8 noto dalla Formazione Wessex dell'Inghilterra.\nClassificazione e specie.\nCome molti pterosauri ornithocheiroidi nominati durante il XIX secolo, \"Coloborhynchus\" ha una storia di classificazioni altamente contorte. Nel corso degli anni numerose specie sono state assegnate al genere, e spesso, le specie sono state mescolate tra \"Coloborhynchus\" e generi correlati da vari ricercatori.\nNel 1874, Richard Owen, respingendo la creazione da parte di Harry Govier Seeley del genere \"Ornithocheirus\", nomin\u00f2 la specie \"Coloborhynchus clavirostris\" sulla base dell'olotipo BMNH 1822, un muso parziale dai Letti Hastings del Gruppo Wealden di East Sussex, in Inghilterra. Il nome del genere, \"Coloborhynchus\", significa \"becco mutilato\", un riferimento alla condizione danneggiata ed erosa del fossile; il nome specifico, \"clavirostris\", significa \"muso a chiave\", riferendosi alla forma del rostro in sezione trasversale. Owen riclassific\u00f2 persino le specie \"Ornithocheirus cuvieri\" e \"O. sedgwickii\" come specie all'interno del genere \"Coloborhycnhus\", sebbene non abbia designato nessuna di queste tre specie come la specie tipo. Owen considerava il tratto distintivo del genere la posizione delle coppie di denti anteriori alte sul lato della mascella. Tuttavia, nel 1913 Reginald Walter Hooley concluse che questa posizione era un artefatto dell'erosione e che il genere era indistinguibile dalla specie \"Criorhynchus simus\", il secondo genere e specie eretti da Owen nel 1874. Hooley ignor\u00f2 anche la riassegnazione di Owen delle due ex specie di \"Ornithocheirus\", lasciandole all'interno di quest'ultimo. Nel 1967, Kuhn concord\u00f2 con Hooley che \"Coloborhynchus clavirostris\" era sinonimo di \"Criorhynchus simus\". Inoltre, Kuhn \u00e8 stato il primo a designare formalmente \"C. clavirostris\" come specie tipo del genere, piuttosto che una delle specie di \"Ornithocheirus\". Molti ricercatori in seguito seguirono questa interpretazione, considerando \"Coloborhynchus\" come un nome invalido rispetto a \"Criorhynchus\".\nTuttavia, questa visione cambi\u00f2 nel 1994 quando Yuong-Nam Lee nomin\u00f2 la specie \"Coloborhynchus wadleighi\" per un muso trovato nel 1992 in rocce risalenti all'Albiano della Formazione Paw Paw, in Texas. La rinascita del genere significava che anche quella di diverse specie affini, assegnate ad altri generi, doveva essere rivalutata per determinare se appartenessero o meno a \"Coloborhynchus\". Nel 2008, Taissa Rodrigues e Alexander Kellner hanno riformulato le caratteristiche chiave di \"Coloborhynchus\", principalmente sempre in base alle posizioni uniche degli alveoli dentali. Rodrigues e Kellner sostennero che la specie \"C. wadleighi\" di Lee, che presentava alcune differenze nel cranio e nei denti rispetto a \"C. clavirostris\", e risalente ad un periodo antecedente a quello di diversi esemplari di \"Coloborhynchus\", appartenesse ad un proprio genere, che nominarono \"Uktenadactylus\".\nUna mandibola parziale originariamente nominata \"Tropeognathus robustus\" ritrovata nel membro Romualdo della Formazione Santana, in Brasile, venne assegnata a \"Coloborhynchus\", nel 2001 da Fastnacht, come \"Coloborhynchus robustus\". Nel 2002, David Unwin sostenne questa riclassificazione, oltre a sinonimizzare la ben nota specie \"Anhanguera piscator\" in \"C. robustus\". Rodrigues e Kellner non erano d'accordo con questa classificazione, tuttavia, notarono che entrambi gli esemplari non possedevano la cresta che iniziava dalla punta del muso, o denti appuntiti lateralmente, di \"C. clavirostris\". Invece, Rodrigues e Kellner consideravano sia \"Anhanguera robustus\" che \"Anhanguera piscator\" come specie valide di \"Anhanguera\".\nUn'altra specie brasiliana del membro Romualdo venne nominata \"Coloborhynchus spielbergi\" da Veldmeijer nel 2003. Condivide uno o due caratteri in comune con \"C. clavirostris\" (come una superficie superiore appiattita del muso), sebbene Rodrigues e Kellner li considerassero dubbi e notarono che questi caratteri sono presenti anche in altri generi. Kellner prov\u00f2 a riclassificarla come \"Anhanguera spielbergi\" nel 2006. Analogamente, Kellner escludeva \"C. araripensis\" (precedentemente assegnato al genere \"Santanadactylus\", in base alla mancanza di caratteristiche diagnostiche comparabili). Unwin, nel 2001, assegn\u00f2 la specie \"Siroccopteryx moroccensis\" a \"Coloborhynchus\", in base alla sua somiglianza con \"C. wadleighi\" (alias \"Uktenadactylus\"). Kellner, che nel 2008 considerava \"Uktenadactylus\" come un genere distinto, considerava anche \"Siroccopteryx\" distinto e notava che, come le altre specie assegnate a \"Coloborhynchus\", mancavano le sue caratteristiche uniche nelle file dei denti, posizione supportata anche da Fastnacht, nel 2001.\nUnwin (nel 2001) assegn\u00f2 altre due specie della Cambridge Greensand a \"Coloborhycnhus\": \"C. capito\" e \"C. sedgwickii\", il secondo dei quali era uno dei membri originali del genere secondo Richard Owen, nel 1874. Secondo Kellner, \"C. capito\" \u00e8 troppo incompleto per essere paragonato completamente a \"C. claviraostris\" e la sua precisa classificazione \u00e8 aperta al dibattito. Kellner ha osservato che \"C. sedgwicki\" non possiede le caratteristiche uniche di \"C. clavirostris\" (in realt\u00e0 manca del tutto una cresta) e pu\u00f2 invece appartenere allo stesso genere di \"Ornithocheirus\" \"compressirostris\" (=\"Lonchodectes\").\nNel 2013, Rodrigues e Kellner considerarono \"Coloborhynchus\" monotipico, contenente solo la specie tipo \"C. clavirostris\", e collocarono la maggior parte delle altre specie in altri generi, o le dichiararono \"nomina dubia\". Nel 2020, Megan L. Jacobs \"et al.\" hanno assegnato la specie \"C. spielbergi\" al genere \"Maaradactylus\".\nFilogenesi.\nDi seguito \u00e8 riportato un cladogramma che mostra il posizionamento filogenetico di questo genere all'interno di Pteranodontia, secondo gli studi di Andres e Myers (2013):\nIl seguente cladogramma \u00e8 una topologia recuperata dagli studi P\u00eagas \"et al.\" (2019). Nelle loro analisi, P\u00eagas \"et al.\" hanno recuperato un set diverso, e contrariamente alla topologia di Andres &amp; Myers (2013) che ha collocato \"Coloborhynchus\" all'interno di Ornithocheiridae, P\u00eagas \"et al.\" colloc\u00f2 invece questo genere all'interno della famiglia Anhangueridae, pi\u00f9 precisamente nella sottofamiglia Coloborhynchinae.\nLista delle specie e dei sinonimi.\nLe specie che sono state assegnate al generi \"Coloborhynchus\" da vari scienziati nel corso degli anni includono:\nLe specie assegnate a \"Coloborhynchus\" in passato ma ora assegnate ad altri generi o sinonimizzate, includono:\nPaleobiologia.\nStile di vita.\nData la particolare forma del cranio, \u00e8 probabile che \"Coloborhynchus\" fosse un predatore oceanico che si cibava di pesce: questo animale, forse, volava a pelo dell'acqua immergendo le fauci che, grazie alla particolare struttura idrodinamica, non provocavano grande attrito e permettevano all'animale di catturare i pesci e altre prede marine. \u00c8 possibile che questi animali effettuassero migrazioni stagionali di grande portata, dal momento che i loro resti sono stati ritrovati in varie parti del mondo."}
{"id": "2339352", "revid": "109032232", "url": "https://it.wikipedia.org/wiki?curid=2339352", "title": "Tupuxuara", "text": "Il tupuxuara (gen. Tupuxuara) \u00e8 un rettile volante estinto, appartenente agli pterosauri. Visse nel Cretaceo inferiore (circa 110 milioni di anni fa). I suoi resti sono stati ritrovati in Sudamerica e, forse, in Nordamerica.\nDescrizione.\nQuesto pterosauro possedeva un aspetto piuttosto curioso, dato dalla strana forma del cranio. Questo era dotato di una notevole cresta, alta e sottile, che lo percorreva dalla punta del muso fino a sporgere oltre la parte posteriore. Questa cresta, negli esemplari maturi, era ancor pi\u00f9 pronunciata posteriormente e doveva assomigliare a una versione ingrandita di quella presente sul cranio di \"Pteranodon\". L'apertura alare del tupuxuara poteva superare i 5 metri, mentre il corpo raggiungeva i 2,5 metri e il solo cranio era lungo 90 centimetri.\nClassificazione.\nIl tupuxuara appartiene a un gruppo di pterosauri noto come Azhdarchoidea, che comprende la maggior parte dei rettili volanti pi\u00f9 evoluti. Non \u00e8 chiaro, per\u00f2, se i suoi pi\u00f9 stretti parenti fossero gli azdarchidi veri e propri (Azhdarchidae) o i tapejaridi (Tapejaridae), una famiglia di pterosauri aberranti. Si conoscono due specie di \"Tupuxuara\": T. longicristatus e T. leonardii. Un animale simile a \"Tupuxuara\" \u00e8 \"Thalassodromeus\".\nStile di vita.\n\u00c8 probabile che il tupuxuara fosse uno pterosauro pescatore, e che utilizzasse la sua strana cresta per direzionare meglio il suo volo, orientandola a seconda delle correnti e del vento. Alcuni esemplari (presumibilmente le femmine) erano dotati di creste pi\u00f9 piccole, ed \u00e8 possibile che queste strutture avessero una funzione di display intraspecifico, ed erano forse ricoperte da un tegumento dai colori vivaci. Resti fossili descritti nel 2006 e attribuiti a un esemplare giovane sono privi di cresta posteriore, e confermerebbero quindi l'ipotesi di una struttura utile come richiamo sessuale, che si sviluppava compiutamente in et\u00e0 adulta."}
{"id": "2339355", "revid": "320578", "url": "https://it.wikipedia.org/wiki?curid=2339355", "title": "Socket 1366", "text": ""}
{"id": "2339357", "revid": "92723", "url": "https://it.wikipedia.org/wiki?curid=2339357", "title": "Thalassodromeus sethi", "text": "Thalassodromeus (il cui nome significa \"corridore del mare\") \u00e8 un genere estinto di pterosauro azhdarchoide thalassodromide vissuto nel Cretaceo inferiore, circa 110 milioni di anni fa (Aptiano-Albiano), in quella che oggi \u00e8 la Formazione Santana, nel nordest del Brasile. Il genere contiene una singola specie, ossia \"T. sethi\".\nDescrizione.\nLa caratteristica pi\u00f9 evidente di \"Thalassodromeus\" \u00e8 senza alcun dubbio la sua enorme cresta cranica, che ha origine alla punta del muso per poi terminare ben oltre la nuca dell'animale, rappresentando il 75% della superficie del cranio, lungo in totale 1,42 metri (4.6 piedi). La punta delle fauci era appuntita e ripiegata verso il basso, e non era presenti denti. L'apertura alare dell'animale era di circa 4,5 metri (14,7 piedi), sebbene un frammento di mandibola riferito a \"Thalassodromeus\", DGM 1476-M, potrebbe indicare un'apertura alare superiore, forse di 5,3 metri (17,4 piedi). La funzione dell'enorme cresta di \"Thalassodromeus\" non \u00e8 ancora ben chiara, ma \u00e8 possibile che essa venisse impiegata nelle visualizzazioni sessuali, il riconoscimento intraspecifico o la termoregolazione.\nClassificazione.\nAlexander Kellner assegn\u00f2 \"Thalassodromeus\" alla famiglia dei Tapejaridae. Tuttavia, successive analisi filogenetiche hanno dimostrato che l'animale era pi\u00f9 strettamente imparentato a \"Tupuxuara\", formando la propria famiglia dei Thalassodrominae, pi\u00f9 strettamente correlata agli Azhdarchidi, che ai Tapejaridi.\nIl seguente cladogramma mostra l'analisi di Felipe Pinheiro \"et al.\" (2011):\nStoria della scoperta.\nIl genere \"Thalassodromeus\" \u00e8 stato nominato nel 2002, da Alexander Kellner e Diogenes de Almeida Campos. La specie tipo ed unica specie ascritta al genere \u00e8 \"Thalassodromeus sethi\". Il nome del genere, \"Thalassodromeus\", deriva dal greco antico \"thalasse\" ossia \"mare\" e \"dromaios\" ossia \"corridore\", in riferimento al suo presunto stile di vita simile ai becco ai cesoia. Il nome specifico, \"sethi\", si riferisce invece al dio egiziano Seth a causa della somiglianza nella forma testa. Nel 2006, Andr\u00e9 Jacques Veldmeijer ha suggerito che Kellner avesse confuso Seth con il dio Amun la cui corona mostra una notevole somiglianza con la cresta della testa di \"Thalassodromeus\".\nIl genere si basa unicamente sull'olotipo, DGM 1476-R, composto da un cranio parziale danneggiato, ritrovato nella Formazione Santana. Il \"Thalassodromeus\" visse nel Cretaceo inferiore (Aptiano-Albiano). Il \"Thalassodromeus\" condivise i cieli con il suo piccolo cugino \"Tapejara\".\nUn altro frammento di mascella, SAO 251093, \u00e8 stato inizialmente identificato come una possibile nuova specie, \"Thalassodromeus oberlii\" (riferendosi alla collezione Urs Oberli), di Veldmeijer nel 2006, dopo aver riferito il campione a \"T. sethi\", nel 2005. Nel 2014, questo frammento \u00e8 stato assegnato ad un genere a s\u00e9 stante, \"Banguela\". Nel 2018, la specie \"Banguela oberlii\" \u00e8 stato assegnata al genere \"Thalassodromeus\", come specie \"T. oberlii\".\nPaleobiologia.\nInizialmente, Kellner ipotizz\u00f2 che \"Thalassodromeus\" cacciasse in modo analogo al becco a cesoia moderno; trascinando la sua mandibola sulla superficie dell'acqua mentre volava, per pescare. Tuttavia, successive ricerche sull'anatomia della mascella e del collo dell'animale hanno suggerito che per tali pterosauri, questo metodo di alimentazione era impossibile a causa del trascinamento, e la spesa energetica sarebbe troppo elevata. Piuttosto, \"Thalassodromeus\" sembra aver avuto una specializzazione per cacciare a terra, come gli Azhdarchidae, convergendo anche nelle proporzioni delle gambe e delle potenti mascelle. Ci\u00f2 potrebbe suggerire una tendenza raptoriale simili a quelle dei phorusrhacidi."}
{"id": "2339360", "revid": "22356", "url": "https://it.wikipedia.org/wiki?curid=2339360", "title": "Thalassodromeus", "text": ""}
{"id": "2339362", "revid": "287204", "url": "https://it.wikipedia.org/wiki?curid=2339362", "title": "Caulkicephalus trimicrodon", "text": "Caulkicephalus (il cui nome significa \"testa di Caulk\") \u00e8 un genere estinto di pterosauro ornithocheiride vissuto nel Cretaceo inferiore, circa 130 milioni di anni fa (Barremiano), i cui resti sono stati ritrovati nella localit\u00e0 di Yaverland, vicino a Sandown, Inghilterra. I suoi fossili sono stati estratti da uno strato di argilla marrone della Formazione Wessex, del gruppo Wealden.\nDescrizione.\nConosciuto principalmente per frammenti ossei, il \"Caukicephalus\" era uno pterosauro di media taglia dotato di un'apertura alare di circa 5 metri (16,5 piedi). I frammenti del muso hanno una lunghezza combinata di 290 millimetri. Sulla punta della mascella \u00e8 visibile la base di una cresta, dalla forma arrotondata. I denti, a parte alcuni denti di ricambio presenti nella mandibola, sono andati persi durante gli scavi, ma il loro numero, l'orientamento e le dimensioni possono essere dedotti dagli alveoli lasciati dai dente, che per\u00f2 mancano in parte sul lato destro. Questi alveoli sono ovali e leggermente sopra l'osso della mascella. Le prime due coppie di denti erano rivolte verso l'esterno della bocca; i denti pi\u00f9 interni erano invece pi\u00f9 laterali; il pi\u00f9 posteriore conservato si ergeva perpendicolare alla mascella. I denti aumentano di dimensioni fino alla terza coppia che risulta essere la pi\u00f9 grande. La quarta coppia era uguale alla prima ma la quinta, la sesta e la settima coppia erano marcatamente pi\u00f9 piccole, meno della met\u00e0 delle dimensioni degli anteriori; proprio questa caratteristica da all'animale il suo nome specifico. L'ottava, la nona e la decima coppia eguagliavano invece la prima coppia. Dopo una breve interruzione tra il secondo e il terzo frammento del muso sono presenti quattro alveoli sui due lati di quest'ultimo, ma questi non sono collocati in coppie opposte. Il numero di denti nella mascella sembra essere stato almeno quattordici denti.\nLe dimensioni dei denti erano collocate in una costrizione del muso, con i denti pi\u00f9 grandi e lunghi nella parte anteriore del muso e quelli pi\u00f9 piccoli nella parte posteriore, in una cosiddetta \"trappola per le prede\", di solito interpretato come un adattamento per catturare prede scivolose, come i pesci.\nIl frammento di scatola cranica, piuttosto danneggiato, mostra sulla sua sommit\u00e0 la base di una cresta parietale, probabilmente rivolta verso la parte posteriore, ma separata dalla cresta del muso, vagamente simile a quello del ben noto \"Pteranodon\".\nClassificazione.\nIl \"Caulkicephalus\" fu collocato dai suoi descrittori come un membro della famiglia Ornithocheiridae, per via del suo restringimento nel mezzo del muso. Anche la cresta sulla punta del muso era vista come una prova della sua appartenenza al pi\u00f9 generale Ornithocheiroidea \"sensu\" Unwin, mentre la cresta parietale \u00e8 stata suggerita come una sinapomorfia, una nuova caratteristica condivisa, del gruppo pi\u00f9 ristretto di Euornithocheira. Caratteri unici della specie stessa, o autapomorfie, sono i dettagli della dentizione, la sutura in avanti e in basso tra la premascella e la mascella, e il fatto che la cresta mediana del palato inizi (o termini) alla nona coppia di denti.\nStoria della scoperta.\nI resti del \"Caulkicephalus\" furono rinvenuti tra il 1995 e il 2003, consistenti in pochi frammenti ossei, rinvenuti nella localit\u00e0 di Yaverland vicino a Sandown. Nel 2005, venne descritto e nominato un nuovo genere di pterosauro da Lorna Steel, David Martill, David Unwin e John Winch. La specie tipo \u00e8 \"Caulkicephalus trimicrodon\". Il nome del genere, \"Caulkicephalus\", \u00e8 una traduzione di \"Caulkhead\", un soprannome tradizionale per gli abitanti dell'isola di Wight, e dal greco antico \"kephale\" ossia \"testa\". Il nome specifico, \"trimicrodon\", significa \"tre piccoli denti\", in riferimento alla dentizione dell'animale.\nL'olotipo, IWCMS 2002.189.1, 2, 4, consiste in tre pezzi, pi\u00f9 o meno contigui, della parte anteriore del muso. Come paratipi sono stati assegnati: IWCMS 2002.189.3, un tetto cranio posteriore parziale; IWCMS 2003,2, un osso quadrato sinistro; IWCMS 2003.4, una possibile giugale parziale; ICWMS 2002.237, un frammento lungo 44 millimetri della prima falange dell'ala; IWCMS 2002.234.1-4, quattro, insieme lunghi 245 millimetri, frammenti contigui della prima falange dell'ala; IWCMS 2002.233, una possibile estremit\u00e0 distale, lunga 64 millimetri, di una seconda falange; IWCMS 2002.236, un frammento del tronco della quarta falange; e IWCMS 2003.3, un probabile frammento di un osso posteriore. I fossili sono stati solo leggermente compressi.\nPaleobiologia.\n\u00c8 probabile che come molti altri ornithocheiridi, il \"Caulkichephalus\" fosse un attivo predatore che si nutriva di pesci: la conformazione del cranio doveva essere particolarmente aerodinamica e poteva essere utile quando l'animale tuffava la testa nell'acqua alla ricerca di prede, che venivano poi trattenute grazie ai lunghi denti anteriori. Sebbene venga spesso indicato come un predatore che pescava sulla costa, lo strato in cui sono stati ritrovati i fossili, non \u00e8 costituito da sedimenti marini, ma contiene detriti di piante terrestri; indicando quindi un ambiente pi\u00f9 terrestre ma ricco d'acqua."}
{"id": "2339363", "revid": "22356", "url": "https://it.wikipedia.org/wiki?curid=2339363", "title": "Caulkicephalus", "text": ""}
{"id": "2339369", "revid": "1543377", "url": "https://it.wikipedia.org/wiki?curid=2339369", "title": "Mark Kirchner", "text": "Biografia.\nCarriera nel biathlon.\nHa iniziato a praticare biathlon a livello agonistico nel 1982; in Coppa del Mondo ha conquistato il primo podio nel 1990 nella sprint di Walchsee (3\u00b0) e la prima vittoria nel 1991 nell'individuale di Oberhof. Ha chiuso per due volte al secondo posto in classifica generale, nel 1990-1991 e nel 1992-1993.\nTra i biatleti pi\u00f9 premiati alle Olimpiadi, ha vinto anche una medaglia in ognuna delle specialit\u00e0 previste durante le sue partecipazioni. Ad , ventunenne, \u00e8 arrivato 1\u00ba nella sprint e nella staffetta e 2\u00b0 nell'individuale, dove \u00e8 stato battuto per sei secondi da Ja\u016dhen R\u0117dz'kin a causa dei tre errori al poligono di tiro commessi, a fronte degli zero del vincitore. Due anni dopo, a , \u00e8 riuscito a riconfermarsi solo nella staffetta: la squadra tedesca, composta anche da Ricco Gro\u00df, Frank Luck e Sven Fischer, distacc\u00f2 quella russa di oltre un minuto.\nCarriera nello sci di fondo.\nLasciato il biathlon nel 1998, pass\u00f2 allo sci di fondo per un anno, senza eguagliare i risultati conseguiti nella prima parte della sua carriera: in Coppa del Mondo vanta come miglior risultato individuale il 31\u00ba posto ottenuto nella 10\u00a0km a tecnica libera di Seefeld in Tirol del 14 febbraio 1999.\nAi Mondiali di Ramsau am Dachstein dello stesso anno, tuttavia, sfior\u00f2 la medaglia con la staffetta tedesca, chiudendo al 4\u00ba posto; nella gara individuale dei 30\u00a0km a tecnica libera chiuse 48\u00b0. Sempre nella stessa stagione vinse il bronzo ai Campionati tedeschi nella 30\u00a0km.\nCarriera da allenatore.\nTerminata la sua carriera da atleta Kirchner \u00e8 divenuto allenatore di biathlon per la Federazione sciistica della Germania: occupandosi in particolare del settore juniores .\nAltre attivit\u00e0.\nDopo il ritiro dalle gare ha lavorato anche come commentatore sportivo per la rete televisiva tedesca ARD.\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nRL = staffetta"}
{"id": "2339377", "revid": "767487", "url": "https://it.wikipedia.org/wiki?curid=2339377", "title": "Leather Jackets", "text": "Leather Jackets \u00e8 il ventiseiesimo album (il ventesimo in studio) dell'artista britannico Elton John, pubblicato il 15 ottobre 1986.\nIl disco.\nL'LP fu registrato ai Wisseloord Studios (Hilversum, Paesi Bassi) e ai Sol Studios (Berkshire, Regno Unito). Cher collabora con \"Lady Choc Ice\" (pseudonimo di Elton) nella stesura del brano \"Don't Trust That Woman\", mentre Roger Taylor e John Deacon dei Queen suonano in \"Angeline\".\nL'album prosegue lo stile di \"Ice on Fire\" (1985); la produzione di Gus Dudgeon cerca di adattarsi ai suoni dell'epoca, mentre Elton aggrava i propri problemi personali abusando pesantemente di alcool e droghe. Il risultato \u00e8 un prodotto analogo e forse ancora peggiore del precedente, quasi unanimemente considerato come uno dei punti pi\u00f9 bassi della carriera della rockstar britannica pur contenendo validi spunti melodici.\nAnche il pubblico reagisce freddamente, e \"Leather Jackets\" diventa in breve uno dei lavori meno venduti del pianista di Pinner, conseguendo una numero 24 UK e addirittura una numero 91 USA, la peggiore posizione in classifica mai raggiunta da un album di Elton. Sebbene, curiosamente, la canzone \"Paris\" riscuota un discreto successo in alcune stazioni radio di musica jazz, nessuno dei due estratti dell'LP (\"Heartache All Over the World\" e \"Slow Rivers\") raggiunge la Top40 statunitense e britannica, per la prima volta dai tempi di \"Tumbleweed Connection\" (1970), dal quale non fu peraltro estratto e pubblicato alcun singolo. Lo stesso Elton John ha dichiarato, nel 2006, di considerare \"Leather Jackets\" il suo album meno preferito.\nPer la prima volta nella carriera della rockstar, in questo LP nessuna canzone arriva a cinque minuti di durata.\nTracce.\nTutti i brani sono stati composti da Elton John e Bernie Taupin, salvo dove notato diversamente.\nClassifiche.\nAlbum\n\"Heartache All Over the World\""}
{"id": "2339378", "revid": "30610", "url": "https://it.wikipedia.org/wiki?curid=2339378", "title": "Fiat 503", "text": "La Fiat 503 \u00e8 un'autovettura di media gamma prodotta dalla FIAT dal 1926 al 1927.\nIl contesto.\nSi basava sulla stessa meccanica della Fiat 501 e della Fiat 502, ma aveva un telaio pi\u00f9 lungo ed un motore pi\u00f9 potente, pi\u00f9 precisamente 27 cv (a 3000 giri al minuto). La cilindrata rest\u00f2 la medesima dei modelli a cui s'ispirava, vale a dire 1460 cm\u00b3, ed il propulsore aveva quattro cilindri. Il cambio era a quattro rapporti manuale. A differenza dei modelli precedenti, i freni erano sulle quattro ruote.\nIl sistema di accensione era a magnete, aveva quattro posti e raggiungeva la velocit\u00e0 massima di 72,5 km/h . Era a trazione posteriore.\nSebbene prodotta in due soli anni, la \u201c503\u201d fu realizzata in 42421 esemplari, nelle differenti versioni berlina, limousine e cabriolet.\nCuriosit\u00e0.\nLa prima auto targata Roma fu una Fiat 503. Fu comprata dalla stessa persona che nel 1966 acquist\u00f2 la milionesima auto targata Roma (una Fiat 124 berlina).\nAlcuni esemplari vennero adattati per meccanizzare le attrezzature agricole come, ad esempio, gli sgranatoi per mais o le motofalciatrici."}
{"id": "2339380", "revid": "108654520", "url": "https://it.wikipedia.org/wiki?curid=2339380", "title": "Gustave Lyon", "text": "Biografia.\nGustave Lyon nacque in una famiglia di artisti e musicisti ma fu attratto dalle materie tecniche e studi\u00f2 prima al liceo di \"Saint-Louis\", diplomandosi poi alla est dipl\u00f4m\u00e9 de l'\u00c9cole polytechnique di Parigi nel 1877, e quindi all'\u00c9cole des Mines de Paris nel 1879.\nMunito del suo diploma di ingegnere minerario, ricevette un'offerta di lavoro da parte del direttore della fabbrica di pianoforti Pleyel, Auguste Wolff socio di Camille Pleyel. Wolff gli propose di divenire il suo assistente e ben presto Lyon spos\u00f2 la figlia di Wolff succedendo poi allo stesso nel 1887 come direttore della Pleyel. \nGustave modernizz\u00f2 la fabbrica Pleyel, creata da Wolff trent'anni prima, e le diede un impulso notevole portandola a svilupparsi in maniera eccezionale grazie alle innovazioni da lui apportate alla costruzione degli strumenti. Le sue ricerche sull'acustica, i suoi studi sulle leggi dei corpi sonori (calcoli logaritmici delle corde) e le sue invenzioni portarono i pianoforti Pleyel a primeggiare sui concorrenti.\nNel 1889, al momento in cui la casa Pleyel produceva il suo 100.000\u00b0 pianoforte, Gustave Lyon venne insignito di un \"grand prix d'honneur\" all\"'Exposition universelle de Paris\". I pianoforti Pleyel erano allora molto apprezzati dalla nuova generazione di musicisti sedotta dal suono brillante e sostenuto e dall'armonia delle forme di questi strumenti. Camille Saint-Sa\u00ebns, F\u00ebdor Ivanovi\u010d \u0160aljapin, Rimsky-Korsakov e poi Wanda Landowska amarono suonare sui pianoforti Pleyel e per quest'ultima, grande virtuosa del clavicembalo, la Pleyel intraprese la costruzione di un clavicembalo, strumento che non aveva mai costruito fino ad allora. \nGustave Lyon venne insignito dell'onorificenza di commendatore della L\u00e9gion d'Honneur nel 1928.\nStrumenti musicali.\nGustave Lyon \u00e8 stato inventore di numerosi strumenti musicali, quali pianoforti a doppi tastiera, clavicembali, arpe cromatiche, cimbali cromatici, e carillon elettro pneumatici. Egli invent\u00f2 l'arpa eolica, il pedale armonico ed il doppio pianoforte.\nApparso nel 1898, il doppio pianoforte ispir\u00f2 Camille Saint-Sa\u00ebns che trascrisse per due pianoforti quattro dei suoi \"six duos\" per harmonium e pianoforte, dedicandoli a Gustave Lyon.\nAcustica.\nGustave Lyon fu anche un pioniere dell'acustica architettonica. Egli si specializz\u00f2 nell'ortofonia delle sale da concerto e per conferenze, e spesso richiesto dagli architetti per correggere l'acustica di alcune sale. Egli \u00e8 famoso per aver migliorato l'acustica del \"Palais de Chaillot\" a Parigi e di molte altre sale in Francia, Algeria, Belgio, Svizzera e Cile. I suoi studi lo portarono a fissare le leggi fondamentali dell'eco, della risonanza, del rafforzamento del suono, e della soppressione dei rumori spuri.\nDal 1925 al 1927, egli rivedette completamente l'interno della Salle Pleyel sita a \"rue du Faubourg-Saint-Honor\u00e9\" a Parigi, migliorandone l'acustica, la decorazione e la configurazione, in modo considerato rivoluzionario al momento dell'inaugurazione nel 1927. La critica musicale oltre che l'architetto Le Corbusier salutarono la bellezza acustica della sala."}
{"id": "2339384", "revid": "292162", "url": "https://it.wikipedia.org/wiki?curid=2339384", "title": "Scoglio Botte", "text": ""}
{"id": "2339385", "revid": "1543377", "url": "https://it.wikipedia.org/wiki?curid=2339385", "title": "Beechcraft T-6 Texan II", "text": "Il T-6 Texan II \u00e8 un addestratore intermedio, sviluppato e prodotto dall'azienda aeronautica statunitense Raytheon Aircraft Company, che ha acquisito nei primi anni ottanta le attivit\u00e0 della Beechcraft Corporation, ora un \"brand\" della Textron Aviation Defense dal 2014.\nCaratterizzato dalla propulsione turboelica, \u00e8 equipaggiato dal Pratt &amp; Whitney Canada PT6A-68 di produzione canadese, inoltre possiede una configurazione alare ad ala bassa e l'abitacolo pu\u00f2 ospitare 2 posti in tandem. \u00c8 dotato di due seggiolini eiettabili Martin-Baker, con capacit\u00e0 0/0 e un sistema di frantumazione della cappottina, azionata automaticamente con l'eiezione, o manualmente in caso di necessit\u00e0. \u00c8 dotato di due valvole d'aria spillata dal compressore, per l'azionamento delle tute anti-G, previste per entrambi i piloti, date le prestazioni assai elevate e i limiti strutturali dell'aereo \"(+7.0g -3.5g)\".\nIl trainer statunitense \u00e8 stato sviluppato dallo svizzero Pilatus PC-9, rispetto al quale offre prestazioni lievemente superiori, anche se a prima vista i due addestratori appaiono molto simili. Attualmente la United States Navy utilizza il T-6B, versione full glass cockpit della precedente, dotata nell'abitacolo anteriore di un HUD, presso il Training Air Wing 5 di Whiting Field, Florida. \u00c8 in programma la sostituzione dei T-34C anche presso il Training Air Wing 4 di Corpus Christi in Texas.\nNell'ottobre 2009 l'Aeronautica militare del Marocco diventa il cliente di lancio della nuova versione T-6C, variante aggiornata del T-6B Texan II, dotata di attacchi subalari per l'addestramento con munizioni reali. La forza aerea marocchina ha ordinato 24 esemplari nel quadro delle Foreign Military Sales; essi verranno impiegati per sostituire i Beechcraft T-34 Turbo Mentor ed i Cessna T-37 Tweet attualmente in uso. Il valore dell'accordo viene stimato attorno ai 185 milioni di dollari.\nDal modello \u00e8 stata ricavata una variante da addestramento avanzato/attacco al suolo leggero/antisommossa indicata come AT-6 Wolverine, caratterizzata dalla maggior potenza disponibile e da piloni subalari."}
{"id": "2339390", "revid": "287204", "url": "https://it.wikipedia.org/wiki?curid=2339390", "title": "Bohdan Paczynski", "text": ""}
{"id": "2339391", "revid": "52953", "url": "https://it.wikipedia.org/wiki?curid=2339391", "title": "Sicania", "text": "La Sican\u00eca (o Sikan\u00eca, \u03a3\u03b9\u03ba\u03b1\u03bd\u03af\u03b1 in greco antico) era, secondo la nomenclatura geografica dell'et\u00e0 antica, la terra abitata dai Sicani; corrispondeva inizialmente all'isola di Sicilia, successivamente a una sua porzione (compresa, \"grosso modo\", tra i fiumi Himera e Halykos, rispettivamente il Salso e il Platani).\nIl toponimo viene citato nel XXIV libro dell'\"Odissea\" di Omero, anche se non si sa esattamente a quale terra si riferisca.\nTerritorio.\nAll'inizio del V libro della sua opera, Diodoro Siculo afferma che:"}
{"id": "2339394", "revid": "409435", "url": "https://it.wikipedia.org/wiki?curid=2339394", "title": "Rizzata", "text": "Con il termine rizzata (\"rizzada\" in lingua lombarda) si indica comunemente una superficie esterna pavimentata con ciottoli di fiume levigati, tipica dell'area lombarda.\nQuesto genere di pavimentazione si diffuse in particolare a Milano a partire dal Settecento e venne per la prima volta utilizzato per la decorazione dei sagrati di chiese o luoghi importanti come palazzi o pubblici uffici (si vedano esempi nella piazza di Palazzo Reale, di fianco al Duomo di Milano).\nNell'800 la rizzata venne adottata per la realizzazione delle strade dei centri cittadini ed era progettata in maniera molto particolare: al centro era solcata da due strisce parallele di granito che consentivano a carrozze e carretti di transitare sull'area della carreggiata senza sobbalzi, causando cos\u00ec anche meno rumore.\nI ciottoli provenivano in prevalenza dal Ticino e dall'Adda e venivano infissi direttamente nel terreno con l'utilizzo di leganti quali il cemento o pi\u00f9 anticamente la sabbia a secco. Furono questi il \"materiale bellico\" utilizzato dai milanesi insorti durante le famose Cinque giornate di Milano contro le ben pi\u00f9 armate truppe austriache."}
{"id": "2339395", "revid": "974994", "url": "https://it.wikipedia.org/wiki?curid=2339395", "title": "Monumento a Mos\u00e8 Bianchi", "text": "Il monumento a Mos\u00e8 Bianchi \u00e8 una statua in bronzo del pittore Mos\u00e8 Bianchi che sorge in piazza San Pietro Martire a Monza.\nStoria.\nLa realizzazione del monumento fu commissionata allo scultore Luigi Secchi, amico del pittore, che tuttavia ne realizz\u00f2 solo un modello. \nDopo la sua morte, nel 1921, grazie ad una sottoscrizione pubblica, la statua venne poi realizzata dal suo allievo, Piero Da Verona. Il monumento fu inaugurato il 4 aprile 1927."}
{"id": "2339396", "revid": "47767", "url": "https://it.wikipedia.org/wiki?curid=2339396", "title": "Borgo medioevale", "text": ""}
{"id": "2339398", "revid": "52122", "url": "https://it.wikipedia.org/wiki?curid=2339398", "title": "Costanzo II Sforza", "text": "Biografia.\nEra figlio di Giovanni Sforza, signore di Pesaro, e della terza moglie Ginevra Tiepolo.\nSuo padre era stato sposato con Lucrezia Borgia. Il matrimonio venne poi annullato da papa Alessandro VI che accus\u00f2 il genero di essere impotente.\nCirca sette anni dopo Giovanni si rispos\u00f2 con Ginevra da cui ebbe il primo figlio. Il piccolo Giovanni Maria perse per\u00f2 il padre pochi mesi dopo la nascita, il 27 luglio; divenne cos\u00ec, con il nome di Costanzo II, il quarto signore di Pesaro della dinastia Sforza.\nEssendo minore di et\u00e0, reggente per lui fu nominato suo zio Galeazzo Sforza, fratello di Giovanni.\nIl piccolo Costanzo per\u00f2 mor\u00ec due anni dopo, rendendo erede della signoria suo zio. Papa Giulio II decise per\u00f2 di mantenere per s\u00e9 il governo della citt\u00e0 e non invest\u00ec del titolo il legittimo Sforza.\nCostanzo II fu quindi l'ultimo Sforza a regnare sulla signoria."}
{"id": "2339399", "revid": "287204", "url": "https://it.wikipedia.org/wiki?curid=2339399", "title": "Jelena Tomasevic", "text": ""}
{"id": "2339400", "revid": "287204", "url": "https://it.wikipedia.org/wiki?curid=2339400", "title": "Jurga Seduikyte", "text": ""}
{"id": "2339402", "revid": "599013", "url": "https://it.wikipedia.org/wiki?curid=2339402", "title": "Kieron Achara", "text": ""}
{"id": "2339410", "revid": "767487", "url": "https://it.wikipedia.org/wiki?curid=2339410", "title": "Charles Saint-Prot", "text": "\u00c8 uno specialista francese di geopolitica ed uno dei principali specialisti del mondo arabo e dell'Islam. Dottore in scienze politiche, direttore dell'osservatorio di studi geopolitici a Parigi (Observatoire d'\u00e9tudes g\u00e9opolitiques, www.etudes-geopolitiques.com), ricercatore alla Facolt\u00e0 di diritto \"Paris Descartes\".\nPubblicazioni.\n\u00c8 autore di numerose opere riguardanti il mondo arabo-islamico:"}
{"id": "2339411", "revid": "599013", "url": "https://it.wikipedia.org/wiki?curid=2339411", "title": "Greg Anthony", "text": "Vita privata.\n\u00c8 il padre biologico di Cole Anthony."}
{"id": "2339417", "revid": "599013", "url": "https://it.wikipedia.org/wiki?curid=2339417", "title": "Guillaume Yango", "text": "Carriera.\nYango arriva in Legadue nel 2005 ingaggiato da Sassari, dove \u00e8 rimasto per un biennio nonostante un periodo in cui era stato messo fuori rosa. Per un'intera stagione (2007-08) ha giocato nel massimo campionato italiano con la canotta del Teramo Basket, iniziando in Serie A anche l'annata successiva a Rieti salvo poi risolvere consensualmente il contratto a dicembre. Finisce l'anno al Trikala, nel campionato greco di A1 Ethniki. La sua carriera prosegue prima nella Pro A francese (Le Mans e Paris-Levallois), poi a Huesca nella Liga LEB Oro spagnola. Nell'estate 2011 torna in Legadue firmando un accordo annuale con Pistoia."}
{"id": "2339418", "revid": "599013", "url": "https://it.wikipedia.org/wiki?curid=2339418", "title": "Rich King", "text": ""}
{"id": "2339420", "revid": "857138", "url": "https://it.wikipedia.org/wiki?curid=2339420", "title": "Tractatus", "text": "Il termine tractatus, che significa \"trattato\" in lingua latina, ricorre in centinaia di titoli di testi antichi, medioevali e moderni di ogni campo. Indicava solitamente una trattazione generica di un argomento. Nella contemporaneit\u00e0 il termine viene spesso utilizzato come nome proprio abbreviato per riferirsi ad opere filosofiche quali:"}
{"id": "2339422", "revid": "287204", "url": "https://it.wikipedia.org/wiki?curid=2339422", "title": "Mark Randall (cestista)", "text": ""}
{"id": "2339426", "revid": "124563151", "url": "https://it.wikipedia.org/wiki?curid=2339426", "title": "Nando de Colo", "text": "Carriera.\nHa esordito a livello professionistico nel Cholet, squadra in cui milita per tre stagioni. Partecipa agli Europei del 2009 con la Nazionale di pallacanestro della Francia, manifestazione in cui i francesi vengono eliminati ai quarti di finale dalla nazionale spagnola. Al Draft NBA 2009 viene chiamato al secondo giro con la 23\u00aa scelta (53\u00ba in assoluto) dai San Antonio Spurs. \u00c8 rimasto comunque in Europa per giocare nel Valencia, nella Liga ACB. Si svincola dal club spagnolo nel luglio 2012, per trasferirsi ai San Antonio Spurs. Nel dicembre del 2012 viene mandato agli Austin Toros in D-League, la lega di sviluppo della NBA."}
{"id": "2339427", "revid": "123047186", "url": "https://it.wikipedia.org/wiki?curid=2339427", "title": "Parlamento di Budapest", "text": "Il Parlamento di Budapest (in ungherese: Orsz\u00e1gh\u00e1z) \u00e8 un palazzo di Budapest, simbolo della citt\u00e0. Si tratta di una delle mete turistiche pi\u00f9 famose della citt\u00e0 e vero e proprio simbolo dell'Ungheria. Si trova sulla sponda del Danubio dalla parte di Pest ed \u00e8 la sede dell'Assemblea nazionale ungherese.\nStoria.\nL'Orsz\u00e1gh\u00e1z fu concepito nell'Ottocento per sottolineare, con un palazzo fastoso e rappresentativo, l'indipendenza finalmente raggiunta degli ungheresi all'interno dell'impero austro-ungarico: precedentemente, i magiari si erano in parte staccati dall'Austria per formare la cosiddetta Transleitania, la met\u00e0 ungherese dell'enorme impero asburgico (si tratta della divisione detta \"Ausgleich\"). Nel frattempo, nel 1873, le tre citt\u00e0 di \u00d3buda, Buda e Pest venivano riunite in un'unica, grande e nuova capitale a cui dare una nuova impronta urbanistica.\nTra il 1885 ed il 1904 venne quindi eretto il prestigioso edificio, seguendo i piani dell'architetto ungherese Imre Steindl (1839-1902) che, con la sua soluzione neogotica, si era imposto alla concorrenza che aveva presentato progetti in diversi stili.\nA Nord e a Sud della cupola vennero sistemate le due parti dell'edificio che ospitavano le altrettante Camere in cui si sarebbero riuniti i due rami del Parlamento fino al 1944. In seguito l'Ungheria abbandon\u00f2 il sistema del bicameralismo: quindi, attualmente si riunisce in questo palazzo una sola camera, l'Assemblea nazionale.\nL'edificio \u00e8 anche sede di un'importante biblioteca, del capo del Governo e del Presidente della Repubblica.\nDescrizione.\nCome il palazzo di Westminster, il Parlamento di Londra, fu costruito secondo i canoni dell'architettura neogotica assai in voga in quel periodo e si distingue per l'enorme sviluppo orizzontale: raggiunge i 268 metri di lunghezza ed i 123 di larghezza. I 96 metri d'altezza dell'edificio rispettano una sorta di equilibrio tra il mondo civile e religioso nella citt\u00e0, infatti: anche la Basilica di Santo Stefano raggiunge i 96 metri.\nIl parlamento dispone di una decina di cortili e di una trentina di ingressi. Questa pianta estremamente elaborata \u00e8 un'espressione dell'architettura neobarocca. Infatti il palazzo non si limita a citare l'arte gotica ma \u00e8 una sintesi di stili eclettica.\nSi verifica tra l'altro un incontro tra modelli del gotico mitteleuropeo e modelli italiani grazie alla notevole cupola centrale, che grazie all'utilizzo del ferro \u00e8 una delle pi\u00f9 grandi nel suo genere e che senza dubbio \u00e8 uno degli elementi di maggior particolarit\u00e0 del palazzo. Questa cupola si distingue per una sua caratteristica pianta ad esadecagono. La sua struttura riprende essenzialmente quella della cupola a base ottagonale della chiesa gotica di Santa Maria del Fiore, raddoppiandone il numero di lati, e dotandola di un tocco di slancio e di bizzarra eleganza grazie a decine di guglie e all'uso di archi rampanti, che sorreggono un tamburo decisamente prolungato in altezza. Durante il periodo del comunismo, fino al 1990, la guglia pi\u00f9 alta era sormontata da una stella rossa.\nLa struttura a sedici lati della cupola si ripete anche nella forma della sala centrale situata immediatamente sotto; questo vano, forse il pi\u00f9 famoso dell'edificio, ha soltanto scopi rappresentativi.\nLe due ali dell'edificio in cui si riunivano le Camere sono i blocchi a pianta quadrangolare con quattro torricelle angolari ciascuno: insieme alle due torri neogotiche che incorniciano la facciata principale sono tra i maggiori elementi di spicco."}
{"id": "2339428", "revid": "729019", "url": "https://it.wikipedia.org/wiki?curid=2339428", "title": "Armaris", "text": "Armaris \u00e8 una joint-venture francese che opera nel settore dell'ingegneria e della sistemistica navale, progettando e realizzando unit\u00e0 navali militari, in particolare corvette, fregate, portaerei e sottomarini. Provvede quindi anche alla gestione di contratti di fornitura di grandi navi militari.\nStoria.\n\u00c8 stata costituita nel 2002 da DCNS (50%) e Thales (50%).\nArmaris, tramite la Horizon SAS partecipa, anche al Programma Orizzonte."}
{"id": "2339429", "revid": "110157", "url": "https://it.wikipedia.org/wiki?curid=2339429", "title": "EFF DES cracker", "text": "In crittografia l'EFF DES cracker (noto anche come \"Deep Crack\") \u00e8 un dispositivo costruito da Electronic Frontier Foundation (EFF) per recuperare la chiave segreta di un messaggio cifrato con il DES conducendo un attacco a forza bruta (provare tutte le possibili chiavi fino a quando non viene trovata quella giusta). Lo scopo era quello di dimostrare che la lunghezza della chiave del DES era insufficiente a garantire un livello di sicurezza accettabile.\nSpecifiche del DES.\nIl DES utilizza una chiave di cifratura di soli 56 bit: ci\u00f2 significa che le possibili chiavi sono solo 256, cio\u00e8 7,21 \u00d7 1016 combinazioni (72.057.594.037.927.936). Quando il DES fu approvato come standard nel 1976, realizzare allora un elaboratore capace di provare tutte le possibili chiavi in un tempo ragionevole sarebbe costato una cifra irragionevole.\nI \"DES challenges\".\nVisto che il DES era uno standard federale, il governo statunitense incoraggi\u00f2 il suo uso per la protezione per tutti i dati non classificati. RSA Security decise di dimostrare che la chiave del DES non era sufficientemente lunga ed istitu\u00ec nel 1997 i DES Challenges, concorsi con premi in denaro per chi avesse violato l'algoritmo. Il primo DES Challenge fu risolto in 96 giorni dal DESCHALL Project capitanato da Rocke Verser a Loveland (Colorado). Il secondo concorso (DES Challenge II-1) vide distributed.net recuperare una chiave in 41 giorni in gennaio e febbraio del 1998.\nNel 1998 l'EFF costru\u00ec il Deep Crack spendendo poco meno di 250.000 dollari. Il Deep Crack vinse i 10.000 dollari di premio del DES Challenge II-2 il 17 luglio 1998 decifrando un messaggio DES in 56 ore. Questo fu l'atto finale del DES, contro cui gi\u00e0 erano stati pubblicati alcuni attacchi crittanalitici. L'attacco a forza bruta mostr\u00f2 che la violazione del DES era ormai una cosa concreta e per un governo o una grossa societ\u00e0 la costruzione di una macchina come il Deep Crack non era certo un problema.\nSei mesi dopo l'EFF partecip\u00f2, in collaborazione con distribuited.net, al DES Challenge III ed il Deep Crack vinse altri 10.000 dollari violando il 19 gennaio 1999 un altro messaggio cifrato con il DES, questa volta in 22 ore e 15 minuti. Nell'ottobre dello stesso anno il DES veniva riconfermato come standard federale, ma questa volta nella sua variante Triple DES (noto anche come 3DES o TDES).\nLa chiave troppo corta del DES e l'elevato costo computazionale del suo sostituto Triple DES portarono il governo americano a sostituire l'algoritmo con l'Advanced Encryption Standard (AES) quale standard federale il 26 maggio 2002.\nTecnologia.\nIl Deep Crack fu progettato da Cryptography Research, Advanced Wireless Technologies ed EFF. Il progettista principale fu Paul Kocher, presidente di Cryptography Research. Advanced Wireless Technologies realizz\u00f2 i 1.856 microprocessori custom ASIC \"AWT-4500\" (denominati anche \"Deep Crack\"), alloggiati su 29 schede contenenti 64 chip l'una. Le schede furono poi inserite in 6 cabinet. La ricerca era coordinata da un singolo PC che assegnava ai chip l'intervallo di chiavi su cui lavorare. L'intera macchina era capace di provare pi\u00f9 di 90 miliardi di chiavi al secondo cos\u00ec che occorrevano circa 9 giorni per verificare tutte le possibili chiavi del DES. In media, la giusta chiave viene recuperata in met\u00e0 tempo.\nNel 2006 \u00e8 stata realizzato un altro dispositivo per condurre attacchi contro vari sistemi crittografici, COPACOBANA (COst-optimized PArallel COdeBreaker). Basato su 120 chip FPGA, \u00e8 stato costruito spendendo solo 8.000 dollari: questo grazie all'utilizzo di microchip normalmente reperibili in commercio ed al progresso della tecnologia dei circuiti integrati."}
{"id": "2339430", "revid": "38120", "url": "https://it.wikipedia.org/wiki?curid=2339430", "title": "Puri di cuore", "text": "Puri di cuore \u00e8 un romanzo di Marino Moretti scritto nel 1923.\nTrama.\nL'atmosfera domestica viene subito colta nella descrizione iniziale dove, in una delle tante e tipiche cucine della Romagna, si evidenzia il personaggio della signora Fortunata, madre del remissivo Luca, del violento Matteo e della figlia Alma che \u00e8 in attesa del ritorno del marito Pietro, condotto in carcere per motivi di illecito finanziario.\nAl ritorno di Pietro la famiglia si ritrova riunita e gode anche di una discreta agiatezza economica, grazie ad una eredit\u00e0 del giovane. Riprendono le relazioni nel paese soprattutto con i fratelli di Fortunata, gli avari Doro e No\u00e8.\nMa presto Pietro, che vuole trovar fortuna in America, convince la moglie e Matteo a seguirlo.\nLuca rimane con la madre e tra i due si instaura un forte legame. Fortunata cerca comunque di rinunciare al suo sentimento di possesso e combina il matrimonio di Luca con la figlia di una conoscente. Ma il matrimonio fallisce a causa di dissidi dovuti alla controversia per l'appropriazione di una parte della casa e Luca, morta Fortunata, si lascerebbe morire di inedia se non fosse per la serva di casa, Papetta, che ha cura di lui e cerca di combinare un matrimonio tra il giovane e la figlia di una bottegaia. Il matrimonio per\u00f2 non avviene perch\u00e9 la ragazza preferisce a Luca un altro pretendente. Luca intanto si \u00e8 affezionato ad una povera ragazza, Bonetta, alla quale ha affittato una piccola camera. Ma la giovane, sedotta e subito abbandonata, muore nel mettere al mondo il bambino. Malgrado i pettegolezzi del paese, Luca decide di tenere con s\u00e9 il bambino che per\u00f2 morir\u00e0 presto.\nGrazie all'intervento del parroco, che offre a Luca l'incarico di sostituire l'anziano sagrestano, si apre per il giovane una nuova e pi\u00f9 serena prospettiva. Ma nel frattempo ritorna il fratello Matteo non pi\u00f9 ricco di quando era partito. Avendo per\u00f2 imparato il lavoro di cameriere riesce, agli inizi, a trovare diversi incarichi che per\u00f2 svolge malamente tanto da riscuotere molti insuccessi. Matteo incolpa di ci\u00f2 il discredito gettato sulla sua famiglia e odia sempre di pi\u00f9 il fratello, finch\u00e9 la notte di Natale, tornando a casa ubriaco, lo uccide in un impeto di follia."}
{"id": "2339433", "revid": "22356", "url": "https://it.wikipedia.org/wiki?curid=2339433", "title": "Ranforincoidi", "text": ""}
{"id": "2339434", "revid": "767487", "url": "https://it.wikipedia.org/wiki?curid=2339434", "title": "Callifonte di Crotone", "text": "Biografia.\nCallifonte, crotoniate, divenne sacerdote di Asclepio a Cnido. Nella vicina Samo conobbe Pitagora di cui divenne discepolo e, nel 529 a.C. insieme al suo maestro, fece ritorno a Crotone dove diede impulso alla nascita della scuola medica di Crotone .\nCallifonte fu il padre di Democede, uno dei pi\u00f9 celebri medici dell'antichit\u00e0\u02d0 fu lui ad introdurlo nella scuola pitagorica, ma, a seguito dei dissidi tra padre e figlio, Democede lasci\u00f2 la citt\u00e0 natale e si trasfer\u00ec nell'isola di Egina in Grecia."}
{"id": "2339435", "revid": "15756", "url": "https://it.wikipedia.org/wiki?curid=2339435", "title": "Cellula staminale amniotica", "text": "Le cellule staminali amniotiche sono cellule staminali che si trovano nel liquido amniotico che circonda il feto durante la gestazione. Esso viene prelevato a scopo di diagnosi prenatale durante l'esame facoltativo comunemente denominato amniocentesi.\nCaratteristiche.\nLe cellule staminali amniotiche hanno caratteristiche biologiche molto simili alle cellule staminali embrionali, ma non hanno le controindicazioni di tipo etico legate alla distruzione dell'embrione. La ricerca su queste cellule \u00e8 ancora in una fase molto precoce e sembra poter avere buone prospettive di sviluppo.\nLa notizia della scoperta che le cellule staminali contenute nel liquido amniotico hanno caratteristiche biologiche molto simili a quelle embrionali \u00e8 del 2007, quando ricercatori dell'Universit\u00e0 Harvard e dell'Istituto di Medicina dell'Universit\u00e0 di Wake Forest, nella Carolina del Nord, pubblicarono l'esito delle proprie ricerche, dimostrando che nel liquido amniotico si possono reperire cellule staminali capaci di differenziarsi, proprio come quelle embrionali, in cellule di tessuti, muscoli, nervi e ossa.\nNegli ultimi anni si sono aggiunti numerosi lavori scientifici, tra cui molti italiani: oltre a Paolo De Coppi e Athala si possono annoverare quelli del genetista italiano Giuseppe Simoni , studi che hanno via via arricchito le conoscenze sulle potenzialit\u00e0 delle cellule staminali contenute nel liquido amniotico.\nInfine non solo \u00e8 stata dimostrata anche la capacit\u00e0 differenziativa anche in cellule ematopoietiche, utili per la cura delle patologie del sistema del sangue. ma recentemente \u00e8 stato dimostrato che le cellule staminali amniotiche possono addirittura ridiventare cellule staminali embrionali, con tutte le caratteristiche biologiche delle staminali embrionali ma senza i problemi etici e di stabilit\u00e0 genomica delle embrionali stesse .\nSull'uso delle cellule staminali embrionali \u00e8 sempre aperto un confronto etico molto aspro, mentre l'uso delle cellule amniotiche non ha alcuna controindicazione di tipo etico e recentemente anche l'Osservatore Romano - autorevole quotidiano della Santa Sede - si \u00e8 espresso definendo queste cellule \"le staminali buone\" \nCrioconservazione.\n\u00c8 possibile crioconservare le cellule staminali contenute nel liquido amniotico. \nBanche pubbliche e private sono attive sia in Italia che in molti altri paesi."}
{"id": "2339437", "revid": "22356", "url": "https://it.wikipedia.org/wiki?curid=2339437", "title": "Pterodattiloidi", "text": ""}
{"id": "2339439", "revid": "599013", "url": "https://it.wikipedia.org/wiki?curid=2339439", "title": "John Turner (cestista)", "text": ""}
{"id": "2339440", "revid": "6923", "url": "https://it.wikipedia.org/wiki?curid=2339440", "title": "Conflitto dell'Ituri", "text": "Il conflitto dell'Ituri \u00e8 un conflitto tra le etnie Lendu, agricoltori, e Hema, pastori, nel distretto dell'Ituri nel nord-est della Repubblica Democratica del Congo. Il conflitto ha avuto molteplici fasi, ma i contrasti armati pi\u00f9 recenti sono avvenuti tra 1999 e 2003, con un conflitto di bassa intensit\u00e0 che si \u00e8 protratto fino al 2007.\nIl conflitto \u00e8 stato profondamente complicato dalla presenza di numerosi gruppi armati che hanno partecipato alla Seconda Guerra del Congo, dall'alto numero di armi di piccolo taglio nella regione, dalla corsa ad accaparrarsi le abbondanti risorse naturali dell'area, e dalle tensioni etniche nelle regioni circostanti. L'etnia Lendu \u00e8 stata prevalentemente rappresentata dal Fronte Nazionalista e Integrazionista (FNI), mentre l'Unione dei Patrioti Congolesi (UPC) reclamava di combattere a nome degli Hema. Pi\u00f9 di 50.000 persone sono state uccise nel conflitto, e centinaia di migliaia hanno lasciato le proprie case.\nLa crescente intensit\u00e0 della violenza \u00e8 anche il risultato di un \"prestito\" dell'ideologia etnica dall'opposizione Hutu-Tutsi. Secondo Human Rights Watch, i Lendu hanno iniziato a pensarsi simili agli Hutu, e gli Hema ad identificarsi con i Tutsi. Bench\u00e9 vi siano scarse basi per queste nuove costruzioni identitarie, ci\u00f2 ha largamente aumentato la posta in gioco immateriale del conflitto.\nSituazioni di sfondo.\nLa tensione di radici etniche fra Lendu e Hema ha origini antiche, risalenti al periodo coloniale. I coloni belgi favorirono gli Hema, dando origine a disparit\u00e0 di educazione e benessere fra i due gruppi etnici. Questa divergenza continu\u00f2 sino ai giorni nostri. Nonostante ci\u00f2, i due popoli hanno a lungo convissuto in pace, con numerosi matrimoni fra membri non appartenenti ad uno stesso gruppo. Infatti, mentre gli Hema del nord parlano Lendu, quelli del sud continuano a parlare il loro originale Hema.\nGli Hema e i Lendu hanno da sempre lunghe dispute riguardanti i confini e il territorio, che gi\u00e0 in passato avevano portato ad episodi di guerra nel 1972, nel 1985 e nel 1996. Gran parte delle turbolenze fu dovuta ad una legge del 1973 sulla distribuzione delle terre, che permetteva di comprare terre che non si abitava, per poi costringere i residenti a lasciare il suolo due anni dopo, quando il possesso non poteva pi\u00f9 essere rivendicato legalmente. Un uso indiscriminato e senza scrupoli della legge costrinse le famiglie a lasciare le proprie case perch\u00e9 non erano a conoscenza del fatto che altri le avessero comprate. Nel 1999, alcuni Hema hanno apparentemente cercato di togliere terra ai Lendu utilizzando questa tecnica.\nIl Genocidio del Ruanda del 1994 scosse idealmente tutta la regione dei Grandi Laghi. L'omicidio di 800.000 persone per motivi etnici rafforz\u00f2 nelle persone il proprio senso di appartenenza socio-culturale, acuendo i contrasti, anzich\u00e9 limarli. Il successivo influsso degli Hutu fuggiaschi nella regione, che port\u00f2 alla Prima Guerra del Congo appose una maggiore enfasi sulla questione. Comunque, fino alla Seconda Guerra del Congo, cominciata nel 1998, la situazione fra Hema e Lendu non raggiunse il livello di un vero e proprio scontro regionale. Gran parte del Congo settentrionale, compresa la grande Provincia Orientale, fu occupata e posta sotto il controllo nominale dell'invasore Esercito di Difesa della Popoli d'Uganda (lo Uganda People's Defense Force, UPDF) e della fazione Raggruppamento Congolese per la Democrazia-Goma (RCD-Goma) sotto il comando di Ernest Wamba dia Wamba. La tensione aument\u00f2 ancora quando il capo dei ribelli spost\u00f2 la sede dell'RCD dalla Ruanda all'Uganda (da Goma a Kisangani, trasformando il nome del gruppo in RCD-Kisangani, RCD-K). Il conflitto, che aveva gi\u00e0 raggiunto una notevole estensione, s'inaspr\u00ec quando comparvero fucili d'assalto e altre armi da fuoco. Mentre, in passato, le liti riguardo ai terreni si risolvevano con archi e frecce, il facile reperimento di armi da fuoco aument\u00f2 enormemente il numero delle vittime della guerra.\nCorso del conflitto.\nCreazione della provincia dell'Ituri (1999).\nNel giugno del 1999, James Kazini, comandante delle forze dell'UPDF nel Congo, ignor\u00f2 le proteste dei vertici dell'RCD-K e cre\u00f2 una nuova \"provincia\" dell'Ituri al di fuori della tradizionale zona est della Provincia Orientale. Successivamente affid\u00f2 la carica di governatore della nuova provincia ad un Hema. Ci\u00f2, inizialmente, convinse i Lendu che l'Uganda e il RCD-K stessero appoggiando gli Hema contro di loro, e la violenza scoppi\u00f2 di nuovo fra le due fazioni. L'UPDF fece poco per fermare il conflitto e, in alcuni casi aiut\u00f2 gli Hema. Comunque, man mano che la lotta andava inasprendosi, l'UPDF continu\u00f2 ad appoggiare sia gli Hema che i Lendu. Reportage dalle zone di guerra affermarono che i componenti dei Lendu si rifiutarono di entrare a far parte dei ranghi dell'RCD-K e invece crearono milizie basate sulla partizione etnica.\nTregua temporanea.\nIl combattimento non cominci\u00f2 a smorzarsi finch\u00e9 l'RCD-K non nomin\u00f2 un governatore neutrale per la provincia verso la fine del 1999. Nei mesi precedenti circa 200.000 persone erano state scacciate dalle proprie abitazionie 7.000 erano morte nei combattimenti. Il numero di morti a causa dei disagi legati al conflitto e alla malnutrizione \u00e8 tuttora ignoto, ma sappiamo che il tasso di mortalit\u00e0 ha raggiunto il 15% durante due epidemie di morbillo manifestatesi nelle regioni sconvolte dai conflitti.\nRipresa dei combattimenti (2001-2003).\nIl conflitto avvamp\u00f2 nuovamente nel 2001 dopo il rimpiazzamento da parte dell'UPDF del governatore con un incaricato Hema. Il governatore nominato dall'RCD-K fu portato a Kampala e tenuto in stato di fermo dal governo ugandese senza alcuna spiegazione. Durante questo periodo, l'RCD-K ebbe alcuni conflitti intestini per il potere, che port\u00f2 alla separazione in due gruppi, l'RCD-K di Wamba dia Wamba e l'RCD-Mouvement de Lib\u00e9ration (RCD-ML) di Mbusa Nyamwisi, che ebbe importanti membri Hema nel suo governo. Wamba dia Wamba ritorn\u00f2 a Bunia per denunciare l'imposizione da parte dell'Uganda dei tre maggiori gruppi ribelli stanziatisi in Uganda, l'RCD-K, l'RCD-ML e il Movimento per la Liberazione del Congo. Il rapido collasso delle basi militari di Wamba dia Wamba prive dell'appoggio ugandese \u00e8 molto probabilmente legato ad una consistente fazione pro-Lendu.\nOperazioni per il mantenimento della pace.\nPer quanto la Seconda Guerra del Congo fu ufficialmente dichiarata conclusa nel 2003, per gli anni successivi il conflitto continu\u00f2, sebbene a minore intensit\u00e0, nell'Ituri, con altre decine di migliaia di morti. Il proseguire del conflitto \u00e8 dovuto alla mancanza di una vera autori\u00e0 nella regione, ridotta ad un patchwork di aree reclamate da gruppi armati, e alle lotte fra le milizie per il controllo delle numerose risorse naturali presenti nella zona. Il principale gruppo ribelle \u00e8 il Fronte di resistenza patriottica dell'Ituri (FRPI), nato nel 2002 e basato a Lendu. Met\u00e0 dei suoi membri erano minori di 18 anni e alcuni di loro avevano appena otto anni .\nOperazioni di peace-keeping (2003-2006).\nAll'inizio del 2003 alcuni team di osservatori del MONUC presenti in Congo dal 1999 document\u00f2 seri casi di lotte e violazioni dei diritti umani nell'Ituri. Nell'aprile 2003 800 soldati uruguayani furono schierati a Bunia. Nello stesso mese un osservatore mor\u00ec a causa dell'esplosione di una mina. Nel maggio 2003 due osservatori militari furono uccisi da una milizia.\nIl ritiro di 7.000 truppe ugandesi nell'aprile 2003 port\u00f2 ad una deteriorante situazione di sicurezza nella regione dell'Ituri che rendeva pi\u00f9 pericolosi i negoziati per la pace. Il segretario generale delle Nazioni Unite Kofi Annan si appell\u00f2 per stanziare una forza multinazionale temporanea nell'area affinch\u00e9 la MONUC, indebolita negli ultimi tempi, potesse riprendersi. Il 30 maggio 2003 il Consiglio di Sicurezza adott\u00f2 la Risoluzione numero 1484, autorizzando il dispiegamento di una forza internazionale d'emergenza (Interim Multinationale Emergency Force, IMEF) a Bunia, con l'obiettivo di rendere sicuro l'aeroporto, di proteggere i profughi nei campi e i cittadini nelle citt\u00e0.\nIl governo francese aveva gi\u00e0 mostrato interesse per il comando dell'operazione. Questa si trasform\u00f2 presto in una missione condotta dall'Unione europea con la Francia come principale contributore insieme ad altri Stati europei e non. In totale, il corpo di pace era formato da 1.800 soldati ed era supportato dall'aviazione francese con base a N'Djamena e Entebbe, rispettivamente in Ciad ed Uganda. Pi\u00f9 tardi fu anche aggiunto un piccolo gruppo di forze speciali svedesi, lo \"S\u00e4rskilda Skyddsgruppen\".\nL'operazione chiamata \"Operation Artemis\" cominci\u00f2 il 12 giugno e l'IMEF complet\u00f2 il proprio dispiegamento nelle tre settimane successive. La sistemazione a Bunia procedette senza intoppi, andando a rinforzare il contingente ONU presente nel Congo. Nel settembre 2003, la responsabilit\u00e0 per il mantenimento della sicurezza nella regione fu restituito alla MONUC.\nLe milizie del Fronte Nazionalista ed Integralista (FNI) Lendu e dell'Unione dei Patrioti Congolesi uccisero nove soldati bengalesi vicino alla citt\u00e0 di Kafe il 25 febbraio 2005, la pi\u00f9 grande perdita singola dell'ONU dopo il Genocidio del Ruanda. In risposta, le forze MONUC assaltarono una roccaforte del FNI, uccidendo 50 persone. Thomas Lubanga, leader dell'Unione dei Patrioti Congolesi, e altri capi miliziani furono arrestati dalle autorit\u00e0 congolesi ed imprigionati a Makakala, Kinshasa. Lubanga fu accusato di aver ordinato l'uccisione dei soldati del febbraio 2005 e di causare il continuo stato di insicurezza e pericolo nell'area. Il 10 febbraio 2006 il Tribunale penale internazionale eman\u00f2 un mandato d'arresto per Lubanga per il crimine di guerra di \"aver coscritto e arruolato bambini sotto i 15 anni e averli usati per partecipare attivamente alle ostilit\u00e0\". Le autorit\u00e0 nazionali Congolesi hanno consegnato Lubanga alla custodia del tribunale internazionale il 17 marzo 2006.\nIl 1\u00ba aprile 2005 la MONUC ha riferito che meno della met\u00e0 dei 15.000 membri delle milizie era stata disarmata grazie alle Nazioni Unite. Il colonnello delle Nazioni Unita Hussein Mahmoud afferm\u00f2 che la MONUC non avrebbe disarmato le rimanenti milizie aggressivamente o con la forza in generale.\nNell'aprile 2006, un soldato nepalese fu ucciso e altri sette furono presi in ostaggio dal FNI. La MONUC conferm\u00f2 che 7 dei suoi soldati erano stati catturati in un'area 100\u00a0km ad est di Bunia, nella combattuta regione nordorientale dell'Ituri. Nel maggio 2006, lo FNI ha rilasciato i sette soldati nepalesi. Il 9 ottobre 2006 la MONUC riport\u00f2 che 12 miliziani dello FNI erano stati uccisi in alcuni scontri con le forze armate del Congo. Il portavoce della MONUC Leocadio Salmeron afferm\u00f2 che \"non erano stati osservati movimenti della popolazione\" come conseguenza dei combattimenti.\nCoinvolgimento estero.\nHuman Rights Watch ha documentato dei legami fra la AngloGold Ashanti, una sottoposta della grande compagnia mineraria Anglo American PLC, con altre, costituitisi nel FNI. Questi pagavano per facilitare le operazioni di estrazione di oro nei pressi della citt\u00e0 di Mongbwalu; l'oro era poi contrabbandato clandestinamente, attraverso l'Uganda, verso l'Europa e oltre. I benefici di questo commercio d'oro venivano suddivisi fra le compagnie minerarie e le milizie armate, il cui uso dell'omicidio, della tortura e della violenza nel conflitto \u00e8 ben documentato. Dopo il rilascio dell'HRW report nel giugno 2005, lo svizzero Metalor Technologies, leader nel settore della raffinatura dell'oro, si disse disponibile a cessare di acquistare oro dall'Uganda.\nIl 17 ottobre 2006 una ricerca congiunta di Amnesty International, Oxfam e IANSA (International Action Network on Small Arms) ha trovato proiettili statunitensi, russi, cinesi, sudafricani e greci. I ricercatori hanno affermato che: \"questo \u00e8 solo un esempio di come i conflitti di tutto il mondo si riempiano di sofferenza a causa di un blandissimo controllo sulle armi. Gli embarghi sulle armi imposti dalle Nazioni Unite sono come argini contro onde di marea.\"\nConseguenze.\nL'11 ottobre 2006, come parte dell'accordo che avrebbe portato al rilascio dei soldati nepalesi e in seguito ad un decreto ministeriale sottoscritto il 2 ottobre, il Ministero della Difesa congolese Adolphe Onusumba ha annunciato che il leader dello FNI Peter Karim ed il leader del MRC Martin Ngudjolon erano entrambi stati nominati colonnelli dell'esercito congolese, ed erano divenuti comandanti di 3.000 truppe ciascuno.\nIl conflitto ha anche visto il rapimento e la schiavizzazione di cittadini da parte delle truppe armate. Il 16 ottobre 2006, Human Rights Watch ha affermato che il governo del Congo avrebbe dovuto investigare e processare membri dell'esercito congolese che avevano partecipato al rapimento di civili e alla loro costrizione al lavoro forzato. La locazione successiva dei 9 civili rapiti il 17 settembre e i 20 civili rapiti l'11 agosto rimane tuttora sconosciuta.\nIl 30 ottobre un ufficiale, sospettato di essere ubriaco, spar\u00f2 e uccise due ufficiali nel paese di Fataki, e la cosa esplose in una rivolta. Fu condannato a morte il giorno dopo.\nIl 24 novembre, un procuratore militare congolese annunci\u00f2 che a Bavi, nell'Ituri, erano state scoperte tre fosse comuni contenenti i cadaveri di circa 30 persone. Il comandante del battaglione di stanza nel paese ed un capitano col dovere di mantenere l'ordine furono arrestati.\nNel novembre 2006 il Fronte Patriottico per la Resistenza nell'Ituri, l'ultima delle tre milizie coinvolte nel conflitto, accett\u00f2 un patto con il quale 5.000 combattenti s'impegnavano a liberare centinaia di bambini-soldato e a lasciare le proprie armi in cambio di una totale amnistia. I membri della milizia saranno integrati nell'esercito nazionale e i loro capi resi ufficiali sulla scia delle elezioni generali avallate dal governo di Joseph Kabila. Lo FNI divenne l'ultima milizia a cominciare il disarmo nell'aprile 2007, sebbene il disarmo e la demobilitazione continuarono fino a tutto maggio.\nRipresa dei combattimenti.\nAttacchi del FRPI (2008\u20132012).\nNonostante il cessate il fuoco del 2006, un gruppo dissidente di militanti del FRPI lancia attacchi sporadici sulle forze governative e la popolazione civile a partire dal 2008, con molte atrocit\u00e0 come stupri, incendi, rapimenti .\nA gennaio 2010, Bernard Kakado Barnaba Yunga, capo spirituale del FPRI viene processato a Bunia. Yunga \u00e8 accusato di ribellione, rapimento, stupro e cannibalismo tra le altre cose .Negli anni seguenti decine di migliaia di civili sono sfollati dai militanti del FRPI, che continuano gli attacchi e i crimini .\nControffensiva dell'esercito e resa (2012\u20132014).\nA causa dell'incremento degli attacchi del FRPI, l'esercito congolese intraprende delle operazioni di larga scala contro esso, recuperando bestiame ed altri beni rubati e restituendoli alla popolazione locale . Gradualmente i militanti del FRPI si disperdono o sono incorporati nell'esercito regolare .\nA settembre 2014, la MONUSCO apre un ufficio nel villaggio di Avebo per fornire ai militanti un posto dove arrendersi, con un discreto successo. Il capo del FRPI, Cobra Matata, si arrende alle autorit\u00e0 congolesi il 21 novembre 2014, anche se il FRPI non cessa di esistere.\nNuove offensive del FRPI (2014\u20132015).\nNonostante gli sforzi del governo, il FRPI continua gli attacchi contri i civili ricostituendosi dopo il 2014, rubando molti beni e commettendo crimini . I militanti si servirebbero anche di basi in Uganda quale appoggio alle loro operazioni .\nSebbene il comandante del FRPI Mbadu Adirodu abbia promesso la resa di 300 militanti nel maggio 2015, a giugno i negoziati di pace si sono interrotti e i combattimenti ripresero ."}
{"id": "2339448", "revid": "599013", "url": "https://it.wikipedia.org/wiki?curid=2339448", "title": "Kevin Lynch (cestista)", "text": ""}
{"id": "2339454", "revid": "599013", "url": "https://it.wikipedia.org/wiki?curid=2339454", "title": "Donald Hodge", "text": ""}
{"id": "2339455", "revid": "23508003", "url": "https://it.wikipedia.org/wiki?curid=2339455", "title": "CODLOG", "text": ""}
{"id": "2339467", "revid": "344646", "url": "https://it.wikipedia.org/wiki?curid=2339467", "title": "Konstantin Eduardovic Zjolkovskij", "text": ""}
{"id": "2339468", "revid": "3115", "url": "https://it.wikipedia.org/wiki?curid=2339468", "title": "Classe Rubis", "text": "La classe Rubis (in passato conosciuta anche come SNA 72 e classe Provence) \u00e8 una classe composta da 6 sottomarini nucleari d'attacco (in francese: \"sous-marins nucl\u00e9aires d'attaque\" (SNA)) di 1\u00aa generazione. Essi sostituiscono i sottomarini convenzionali della classe Agosta. Gli \"SNA\" della classe Rubis sono in servizio nella Marine nationale francese e sono i pi\u00f9 compatti sottomarini nucleari militari al mondo. Questa classe \u00e8 stato concepita per la lotta antisommergibile in profondit\u00e0, la sorveglianza delle navi e l'intelligence elettronica.\nStoria.\nCon l'ingresso in servizio degli \"SNLE\" della classe Le Redoutable nella Marine nationale negli anni 70, si decide per le forze sottomarine la costruzione di una classe di \"SNA\" utilizzando la stessa tecnologia di propulsione, ma riprendendo, per questioni economiche, la forma dello scafo della classe Agosta. Questo \u00ab Agosta a propulsione nucleare \u00bb \u00e8 inizialmente conosciuto col nome di SNA 72 e successivamente come classe Provence (i due sottomarini successivi dovevano chiamarsi \"Bretagne\" e \"Bourgogne\"), prima di essere ribattezzati sotto la presidenza di Val\u00e9ry Giscard d'Estaing.\nQuesti sono gli \"SNA\" pi\u00f9 compatti al mondo, cosa che ha causato alcune difficolt\u00e0 per integrarvi il reattore nucleare ad acqua pressurizzata K 48.\nIl primo sottomarino su consegnato nel 1983 e ha ripreso il nome del suo illustre predecessore, il \"Rubis\" (della classe Saphir, che fece parte delle FNFL e che fu anche \"Compagnon de la Lib\u00e9ration\". Il terzo della serie non porta il nome di una pietra preziosa ma riprende quello del , un sommergibile da 1.500 t. che riusc\u00ec a sfuggire all'autoaffondamento della flotta francese a Tolone e che si distinse nel Mediterraneo durante la seconda guerra mondiale.\nImpiegati essenzialmente, ma non esclusivamente per delle operazioni di lotta antisommergibile a profitto della \"dissuasione\", dopo la creazione della \"force oc\u00e9anique strat\u00e9gique\", il ventaglio di impieghi degli sottomarini d'attacco si \u00e8 allargato durante gli anni 90 con l'aggiornamento dei sottomarini nucleari d'attacco che possono ormai agire a profitto dei gruppi aeronavali o dell'azione navale.\nLa presenza di uno \"SNA\" francese al largo delle bocche di Cattaro ha bloccato la marina della Repubblica Federale di Jugoslavia durante la guerra del Kosovo nel 1999. Durante l'operazione Harmattan al largo della Libia nel 2011, tre \"SNA\" si solo alternati in missioni di intelligence.\nAggiornamento.\nLa forma dello scafo dei \"Rubis\", non molto profilata, creava delle perturbazioni sonore che disturbavano il sonar ad alte velocit\u00e0. Si decise quindi un aggiornamento detto \u00ab AMETHYSTE \u00bb ( \"AMElioration Tactique HYdrodynamique, Silence Transmission, Ecoute\" ) a partire dal 5\u00ba sottomarino. I primi quattro furono poi aggiornati a questo standard nel 1989 e 1995, che include una forma dello scafo \u00ab Albacore \u00bb, un ponte passerella avvolgente e una cupola radar profilata.\nSottomarini.\nBench\u00e9 all'inizio si immaginava, quando fu lanciato il programma, di costruire fino a 8 sottomarini, alle fine solo 6 furono effettivamente realizzati:\nCaratteristiche.\nI sottomarini nucleari hanno due equipaggi (blu e rosso) che si alternano ogni quattro mesi circa. Il numero totale di equipaggi che \u00e8 di 10, era passato temporaneamente a 9 negli anni 2000.\nI loro scafi in acciaio \u00ab \"80 HLES\" \u00bb ad alto limite elastico permettono un'immersione massima superiore a 300 metri. la cupola sonar e la parte superiore che ospita il periscopio sono in materiali compositi.\nI \"Rubis\" sono equipaggiati di un sistema di combattimento informatizzato \u00ab \"TITAC\" \u00bb che centralizza il rilevamento sottomarino, il trattamento delle informazioni e il lancio delle armi (direction de lancement \u00ab \"DLA\" \u00bb) ; di un sistema di aiuto al comando \u00ab \"SEAO/OPSMER\" \u00bb ; di un sistema di comunicazioni satellitari \u00ab \"Syracuse 2\" \u00bb, di un sistema di navigazione integrato con due centrali inerziali \u00ab \"Minicin\" \u00bb di Sagem.\nL'apparato propulsivo comprende:\n\"Am\u00e9thiste\" non \u00e8 solamente il nome del 5\u00ba sottomarino nucleare d'attacco, sul quale modello sono stati aggiornati i primi quattro sottomarini tra il 1989 e il 1995, ma anche un acronimo che sta per \u00ab Am\u00e9lioration tactique, hydrodynamique, silence, transmission, \u00e9coute \u00bb (dal francese: \"Miglioramento tattico, idrodinamico, silenziosit\u00e0, trasmissione, ascolto\").\nLa durata di vita prevista \u00e8 di 25 anni, e dei lavori gli devono permettere di durare una decina di anni supplementari. Una nuova classe, la classe Suffren, dovr\u00e0 rimpiazzarli a partire dal 2018, il secondo esemplare \u00e8 previsto per il 2020, i 5 \"Rubis\" rimanenti avranno a questa data pi\u00f9 di 30 anni.\nDisponibilit\u00e0.\nUn rapporto dell'Assembl\u00e9e nationale francese nota che \u00ab \"nel 2008, la disponibilit\u00e0 delle navi della marina nazione \u00e8 rimasta globalmente buona\" \u00bb, salvo per sottomarini della classe Rubis, \u00ab \"che cominciano ad accusare un'et\u00e0 avanza\" \u00bb. Il tasso di disponibilit\u00e0 \u00e8 cos\u00ec passato dal 55,5% nel 2006 al 47,9% nel 2007 e infine a 39,7% nel 2008. Nel 2012, il tasso di disponibilit\u00e0 \u00e8 de 55%.\nSui sei sottomarini, due sono fermi per riparazioni, pi\u00f9 o meno lunghe; due sono dedicati alla protezione degli SNLE nel quadro della dissuasione nucleare. Restano solo due sottomarini per effettuare le missioni convenzionali, tra cui la protezione del gruppo aeronavale.\nEsportazione.\nNel 1978, il \" Livre blanc sur la d\u00e9fense canadien\" immaginava l'acquisizione, con trasferimento tecnologico nel corso dei successivi 20 anni, di una flotta di 10 a 12 sottomarini nucleari d'attaco della classe Rubis o della classe Trafalgar britannica. Il programma intendeva dotare il Canadian Forces Maritime Command di capacit\u00e0 di manovra su tre oceani e, in particolare, di stabilire le rivendicazioni territoriali canadesi sulle acque e il sottosuolo dell'Artico. Il progetto, che doveva essere confermato prima dell'estate 1988 con la scelta del tipo di sottomarino, \u00e8 alla fine abbandonato in occasione del voto sul budget nell'aprile 1989."}
{"id": "2339470", "revid": "124123", "url": "https://it.wikipedia.org/wiki?curid=2339470", "title": "Prisco (filosofo)", "text": "\u00c8 l'anello di collegamento tra Giamblico e Plutarco di Atene.\nAppartenente alla scuola di Giamblico e di Edesio; l'imperatore Giuliano, molto interessato alla teurgia, lo invit\u00f2 spesso a corte. Eunapio racconta che era un uomo di abitudini austere e dignitose. A differenza di Massimo di Efeso, si avvalse moderatamente della sua influenza sull'imperatore. Mor\u00ec durante l'invasione gotica della Grecia (396/398)."}
{"id": "2339475", "revid": "352448", "url": "https://it.wikipedia.org/wiki?curid=2339475", "title": "Scale sismiche", "text": ""}
{"id": "2339480", "revid": "155118", "url": "https://it.wikipedia.org/wiki?curid=2339480", "title": "Ferragosto ok", "text": ""}
{"id": "2339481", "revid": "547034", "url": "https://it.wikipedia.org/wiki?curid=2339481", "title": "Personaggi di Baccano!", "text": "Questa \u00e8 la lista dei personaggi di \"Baccano!\", serie di light novel creata da Ryohgo Narita ed illustrata da Katsumi Enami. Gli stessi protagonisti compaiono anche nell'anime e nel manga derivati.\nFamiglia Gandor.\nI Gandor sono una famiglia malavitosa con base a Little Italy. A capo della famiglia ci sono tre fratelli, Keith, Berga e Luck Gandor, che hanno ereditato la famiglia dal padre e sono conosciuti per la loro crudelt\u00e0 e abilit\u00e0 combattiva. Essi si rifiutano di trafficare in droghe e si arricchiscono attraverso il commercio illegale di alcol, scommesse clandestine e vari casin\u00f2. Il quartier generale della famiglia si trova nel seminterrato di una piccola sala da jazz. Poich\u00e9 il fratello adottivo dei tre Gandor, Claire Stanfield, e Firo Prochainezo della famiglia Martiglio sono amici d'infanzia, le due famiglie sono in buoni rapporti tra di loro. Inoltre i Gandor operano su una scala simile ai Martiglio e controllano un territorio che ha circa la stessa estensione. Altri membri della famiglia sono Chick Jefferson, e .\nKeith Gandor.\n, maggiore dei fratelli Gandor, i capi della famiglia mafiosa alleata ai Martigio: \u00e8 perennemente imbronciato e molto silenzioso, e come i suoi fratelli diventa un immortale nel 1930.\nBerga Gandor.\n, il secondo dei fratelli, \u00e8 un individuo violento e irascibile. Spesso perde a carte con Keith.\nLuck Gandor.\n, il minore dei fratelli Gandor, ma apparentemente il pi\u00f9 autorevole nella famiglia, \u00e8 buon amico di Firo fin dall'infanzia. Di solito si comporta in modo pacato e gentile, ma sa essere spietato con i propri nemici.\nQui copre un ruolo di secondo piano, chiamer\u00e0 Claire Stanfield, un assassino noto con il nome di vino in suo aiuto per sistemare delle questione che erano rimaste in sospeso ed entrer\u00e0 anche contro la sua volont\u00e0 in conflitto con Dallas Genoard a cui prima rifiuter\u00e0 ogni tipo di aiuto e poi per le morti di 3 dei suoi uomini lo confiner\u00e0 in una bara di cemento armato e lo getter\u00e0 in un lago, questo sapendo che Dallas e i suoi uomini erano diventati immortali. Non mentir\u00e0 alla sorella di Dallas, Eve Genoard quando verr\u00e0 da lui a chiederle dove possa trovare il proprio amato fratello. Diventer\u00e0 immortale con i suoi fratelli nell'occasione in cui Isaac Dian distribuer\u00e0 senza sapere l'elisir dell'immortalit\u00e0 a tutti i mafiosi.\nClaire Stanfield.\n, amico di infanzia dei Gandor, assassino noto con il nome di . Uno dei 2 capotreni del \"Flying Pussyfoot\", di aspetto tranquillo e simpatico \u00e8 in realt\u00e0 uno dei peggiori criminali del suo tempo, grazie ai suoi numerosi viaggi uccide in varie citt\u00e0 degli USA. Ardente solipsista crede che il mondo esterno sia una sua creazione e perci\u00f2 di avere il diritto di fare ci\u00f2 che desidera delle cose e delle persone poich\u00e9 essi sono frutto della sua mente. Questo lo porta ad avere una sua concezione distorta di moralit\u00e0, sentendosi superiore a chiunque uccide e tortura senza rimorsi risparmiando solo quelle persone che giudica buone o utili, fra cui Tony il vecchio capostazione e Isaac Dian con la sua compagna, che definisce come importanti. Si innamora a prima vista di Chane Laforet, e decide che sar\u00e0 la sua sposa.\nAmico di infanzia e vicino di casa dei fratelli Gandor, mafiosi americani, alla morte dei suoi genitori viene affidato alla loro famiglia e cresce come se fosse uno dei loro fratelli. Verr\u00e0 poi reclutato da in un circo dove acquisisce abilit\u00e0 e forza fuori dal comune. Decide quindi di mettere a frutto le sue abilit\u00e0 diventando un assassino a pagamento specializzandosi in vari metodi di tortura.\n\"Vino\" \u00e8 il soprannome che ricever\u00e0 osservando con quale cura distrugge le sue vittime rendendoli simili a chicchi di uva, solo quando ci riesce si sente soddisfatto.\nInizia raccontando la storia del all'altro capotreno, ma questi lo interrompe: lui in realt\u00e0 \u00e8 uno degli uomini di Huey che nel tentativo di liberarlo decide di compiere una strage sul treno e la sua prima vittima sar\u00e0 proprio Claire. Grazie al gioco dei flashback si odono colpi di pistola e Jacuzzi Splot vede il corpo di due uomini vestiti da capotreno, per tutti Claire \u00e8 morto. Solo dopo nel corso della serie si scopre la verit\u00e0: minacciato con una pistola Vino riesce a disarmare il suo nemico e dopo avergli raccontato il finale della storia, ovvero che l'unico modo per salvarsi dal Rail Tracer \u00e8 quello di uccidere prima di venire uccisi lo uccide. Trovandosi di fronte Dune travestito da capotreno comprende subito che qualcosa non quadra, e insospettito decide di torturarlo per fargli confessare la verit\u00e0. Quando scopre che Tony \u00e8 stato ucciso per gioco decide di completare il suo lavoro rendendo Dune un grumulo di sangue e di assumere l'identit\u00e0 del mostro Rail Tracer per punire il gruppo di Ladd e chiunque altro osi attaccare il treno e i passeggeri che sono sotto la sua responsabilit\u00e0.\nDopo innumerevoli omicidi si incuriosisce nell'osservare le capacit\u00e0 immortali di Czeslaw Meyer, felice di poter provare nuove torture su un essere che non muore mai. Dopo aver passato diverso tempo con il bambino lo abbandona sotto al treno per osservare la sfida fra Chane e Ladd Russo, inizialmente aveva deciso di affrontare chi fra i due fosse rimasto in vita poi cambia idea e dopo aver fatto abbandonare il convoglio a Ladd minacciando la sua amata chiede a Chane di sposarlo, e se dovesse accettare visto che la donna \u00e8 muta di incidere la sua risposta sul treno prima di scappare.\nArrivato a New York Clair decide di abbandonare la sua identit\u00e0 di capotreno e lascia il corpo di Dune nella motrice facendo credere che sia il suo. Si ricongiunge quindi con i fratelli Gandor, con cui ha un contratto da assolvere, e al pi\u00f9 presto visto che vuole rintracciare Chane, la quale gli ha lasciato un messaggio sul treno dicendo che l'avrebbe atteso a Manhattan. Una volta libero rintraccia la sua amata torturando un po' Nicholas, la spia giornalista del Daily Days, e su consiglio di Rachel le manda un vestito in dono. Durante il loro incontro successivo Vino riesce finalmente a convincere Chane a frequentarlo.\nChic Jefferson.\n, addetto alla tortura, uno dei pochi membri della famiglia a non diventare immortale, ama utilizzare forbici molto taglienti sui prigionieri. Lo si osserva poco nella serie, grazie alla minaccia delle sue torture i prigionieri confessano ogni cosa.\nFamiglia Martigio.\nAltra famiglia mafiosa della citt\u00e0 \u00e8 quella dei Martigio, i suoi due membri pi\u00f9 rappresentativi sono costituiti da Firo Prochainezo e dal suo amico Maiza Avaro. Sono in ottimi rapporti con la famiglia Gandor con cui condividono vecchie amicizie.\nMaiza Avaro.\n, membro della Camorra, Maiza \u00e8 stato l'alchimista che ha evocato il diavolo sulla Advena Avis nel 1711, e l'unico ad aver ricevuto da esso la formula completa dell'elisir di immortalit\u00e0. Ne condivise met\u00e0 con il fratello minore, Gerd, che poco dopo venne \"divorato\" da Szilard per impossessarsi di quella conoscenza. Alchimista un tempo ora camorrista \u00e8 il custode del preparato per ottenere la vita eterna e l'eterna giovinezza, durante tutta la serie non confider\u00e0 mai tale segreto a nessuno, solo a suo fratello riferir\u00e0 parte di esso decretandone la morte. \nNell'anno 1711 non esistevano gli immortali, vi erano un gruppo di alchimisti che a bordo di una nave volevano invocare il gran demone che li avrebbe resi immortali a loro dire. Sar\u00e0 Maiza ad invocarlo con il benestare di tutti i presenti, il demone offrir\u00e0 a loro quello che desiderano chiedendo solo che quando essi si incontrino dicano il loro vero nome. Fra tutti solo Szilard Quates vuole condividere tale scoperta con il genere umano e al rifiuto dei suoi amici decide di ucciderli tutti, uccider\u00e0 anche il fratello di Maiza per poi fuggire in mare.\nDiventato camorrista, appartenente alla famosa famiglia Martigio diventa amico di Firo Prochainezo che gli far\u00e0 da padrino, si scontrer\u00e0 con lui in una sfida armati di coltelli, cerimonia che permetter\u00e0 a Firo di entrare nella famiglia. Incontrer\u00e0 di nuovo Szilard e il suo homunculus Ennis, il vecchio mago deciso a scoprire il segreto di come preparare l'elisir sta per uccidere l'immortale ponendogli la mano destra sulla fronte con l'intenzione di divorarlo ma verr\u00e0 anticipato dal suo amico Firo che nel frattempo era diventato immortale, che lo assorbir\u00e0 completamente. Non salir\u00e0 sul treno ma attender\u00e0 con impazienza l'arrivo di un suo caro amico, Czeslaw Meyer.\nFiro Prochainezo.\n, un giovane membro della famiglia camorrista Martigio, amico di Maiza, dei fratelli Gandor e di Clair e innamorato di Ennis. Anche lui diviene immortale nel 1930; nel 1934 viene rinchiuso ad Alcatraz insieme ad Isaac. Gentile, disponibile sin dalla sua prima apparizione aiuta chi \u00e8 in difficolt\u00e0 anche se \u00e8 un camorrista, del clan dei Martigio di cui \u00e8 a capo, amico del suo braccio destro Maiza Avaro, sembra attratto da Ennis un homunculus con le sembianze da donna.\nAmico di infanzia dei fratelli Gandor, entra nella camorra e viene curato nell'aspetto proprio dal suo amico Maiza. Durante una delle sue solite passeggiate incontra Ennis davanti ad un incendio e prima di poter parlare con lei fugge perdendo un bottone che il ragazzo raccoglie.\nCercandola si imbatte in Dallas Genoard, un criminale disprezzato da tutti che stava picchiando con l'aiuto di alcuni suoi amici un vecchio; il ragazzo lo aiuta mettendo a tappeto l'intero gruppetto. Per un po' di tempo perde di vista la ragazza e si dedica alla carriera. Dopo aver sconfitto Maiza in uno scontro con i coltelli viene eletto membro della famiglia. Firo si accorge che stranamente la ferita che aveva inflitto all'amico era guarita improvvisamente ma Avaro non gli fornisce spiegazioni. Durante la cerimonia fa la conoscenza di Isaac Dian e Miria Harvent che gli versano da bere. Qui irrompe il maestro di Ennis, Szilard Quates che si rivela essere un immortale pari di Maizo a cui cerca da secoli di strappargli un oscuro segreto, spara contro tutti i suoi compagni compreso Firo e nell'istante in cui sta per uccidere l'immortale Firo appare d'innanzi a lui e spinto dalla stessa Ennis lo divora, assorbendone i poteri. Il liquido che gli avevano offerto durante la cerimonia era l'elisir dell'immortalit\u00e0. Non prender\u00e0 il treno ma aspetter\u00e0 che scendano da esso i suoi vecchi amici Isaac, Miria e Claire Stanfield.\nRonnie Sukiart.\n, incarnazione del grande demone che per mantenere fede ad una promessa deve controllare il lavoro di Maiza, per aspetto ricorda molto Luck Gandor. Anche in forma umana \u00e8 solito pronunciare la frase .\nEnnis.\n, l'ultimo homunculus creato da Szilard come proprio servitore, ha recentemente iniziato a sviluppare sentimenti umani e indipendenza di pensiero ed in seguito all'incontro con Isaac e Miria e con Firo decide di ribellarsi al comando dell'alchimista, fornendo a Firo le indicazioni per distruggerlo. Creata e non generata da Szilard Quates per cui non prova alcun sentimento cerca una famiglia e grazie alla coppia di ladri alla fine realizzer\u00e0 in parte il suo desiderio.\nDopo aver investito Isaac Dian e Miria Harvent si dedica ai compiti richiesti dal suo creatore ritrovare l'elisir dell'immortalit\u00e0 che ha un suo collaboratore. La ragazza si reca da lui ma la sua abitazione \u00e8 incidentalmente in fiamme, qui si scontra con Firo Prochainezo e nella colluttazione perde un bottone. Il ragazzo la cercher\u00e0 con l'intenzione di restituirgli il bottone perso, per poi trovare invece il vecchio che stava cercando la donna difendendolo da dei ragazzi che lo stavano picchiando. Andando di fretta trova infine il vecchio ma senza elisir che era stato derubato da Dallas Genoard, un piccolo delinquente. Inviata ora alla ricerca di Dallas lo trova in compagnia dei due ragazzi che prima aveva travolto con l'auto dispiaciuta per loro che non l'hanno riconosciuta stringe una grande amicizia. In seguito incontra di nuovo Firo e i suoi nuovi amici e all'ordine impartitole di ucciderli Ennis si ribella cercando di uccidere il suo padrone che decide di disattivarla. Prima che ci\u00f2 accada Firo, diventato nel frattempo immortale al pari del maestro della donna uccide Szilard inglobando i suoi poteri e conoscenze e con esse salva Ennis. Non prender\u00e0 parte al viaggio ma aspetter\u00e0 con impazienza Isaac e Miria che le porteranno in dono un \"fratello\": Czeslaw Meyer. Sar\u00e0 proprio lei il motivo per cui i due ragazzi decidono di partire.\nFamiglia Russo.\nFamiglia rivale delle precedenti entra in conflitto con la gang di Jacuzzi che uccide 3 loro membri, fra loro Ladd Russo \u00e8 il cecchino, colui chiamato a risolvere le situazioni pi\u00f9 difficili.\nLadd Russo.\n, mafioso che condivide con i suoi amici intenti sadici, abile con le armi e con i pugni, uccide chiunque pensi di non poter essere ucciso. Biondo, robusto, sadico, ama uccidere chi pensa di essere al sicuro, risparmiando solo suo zio anche se minaccia di eliminarlo, ha diversi uomini che credono in lui e che hanno la stessa inclinazione sadica ma la loro vita sembra non importargli, infatti cammina sopra il cadavere dei suoi sottoposti senza alcun scrupolo. Ha uno strano rapporto con la sua compagna Lua Klein: lui afferma di voler ucciderla ma che prima di farlo deve uccidere tante altre persone e quindi le chiede di stargli accanto sino al momento in cui sar\u00e0 il suo turno di morire. A discapito delle parole lei \u00e8 l'unica persona a cui sembra tenere davvero. Dopo essersi battuto con Claire Stanfield dovr\u00e0 abbandonare il treno proprio per salvare la donna finendo con il ferirsi gravemente. Fra tutti i suoi compagni sembra legato pi\u00f9 a Dune che definisce il migliore.\nMafioso al servizio di suo zio, cecchino autore di numerosi omicidi efferati, interviene durante una riunione di suo zio dove si stava lamentando dell'uccisione di tre dei suoi uomini compiuta da Jacuzzi Splot, Ladd informa il suo parente della sua idea: rapinare un treno pieno di facoltosi, il \"Flyng Pussyfoot\", cos\u00ec dopo averne ucciso una met\u00e0 dovrebbe ricevere un lauto riscatto. Cos\u00ec insieme a tutti i suoi uomini vestiti interamente di bianco decidono di salire sul treno. Lamentandosi di non poter partecipare al massacro perch\u00e9 tale onore era toccato ai suoi sottoposti, inizia a danzare con la propria compagna. Incuriosito decide di dare un'occhiata. Dopo un primo incontro con Jacuzzi che lo incuriosisce viene attratto dal rumore di spari provenire dalla carrozza ristorante. Un gruppo di uomini interamente vestiti di nero aveva deciso di sacrificare tutte le persone sul treno nel tentativo di salvare Huey, il loro capo, dalla prigione dove era rinchiuso. Russo si diverte ad ucciderli iniziando da quelli che avevano assaltato il vagone ristorante. Czeslaw Meyer pensa che possa essere utile per i suoi fini, uccidere i possibili immortali presenti sul treno, riesce a parlare con lui chiedendogli in cambio prima di soldi e poi di protezione di sterminare tutti i presenti sul vagone ristorante, Ladd stava per accettare quando vede nel bambino un sorriso di superiorit\u00e0, a quel punto lo uccide.\nNel frattempo Claire Stanfield, il capotreno ma anche noto assassino con il nome di \"Vino\", decide di massacrare le due fazioni iniziando da Dune, uno dei pi\u00f9 cari compagni di Ladd. Russo alla vista dei cadaveri dei suoi compagni orrendamente mutilati, si eccita pensando a quale individuo speciale sia riuscito a fare tanto. Salito sopra il treno incontra la figlia di Huey, Chane Laforet, inizia a combattere contro di lei per poi scoprire dai compagni della donna che suo padre \u00e8 immortale. Convinto che non vi sia nulla di pi\u00f9 bello che uccidere chi si crede immortale provoca la donna dicendole che uccider\u00e0 suo padre, Chane muta, reagisce con attacchi sempre pi\u00f9 irruenti che non provocano alcun effetto. Interviene Vino che offende con le sue parole Ladd, definendosi una divinit\u00e0 e facendo capire che sia stato lui ad avere ucciso Dune e gli altri, ma i due avranno solo un piccolo scontro, Lua salita sul treno sar\u00e0 minacciata dall'assassino e Ladd, per salvarla, si getter\u00e0 dal treno con lei perdendo parte del braccio sinistro.\nLua Klein.\n, fidanzata di Ladd, anche se minacciata in continuazione sembra non sia realmente spaventata da lui e a causa sua che Ladd abbandona il treno.\nGraham Specter.\n \u00e8 un meccanico e un uomo di fiducia di Ladd.\nDune.\n, amico di Ladd sadico come lui, uccider\u00e0 Tony l'anziano capostazione per prendere il suo abito da capotreno, verr\u00e0 smascherato da Vino, torturato e ucciso da lui.\nGang di Jacuzzi.\nNon hanno un nome proprio anche se costituiscono un gruppo che si mettono contro la famiglia Russo, all'inizio erano dediti alla vendita di alcool, anche se molti dei suoi membri sono sempre stati abili con le armi.\nJacuzzi Splot.\n, capo di una gang e produttore di alcool, entra in conflitto con la famiglia Russo, suo malgrado saranno in 3 a perdere la vita causando una guerra che porter\u00e0 la morte di 8 dei suoi amici. Timido, con un tatuaggio in volto a forma di spada, sempre impaurito e mai sicuro di s\u00e9, piange in continuazione, ma come affermer\u00e0 verso la fine della serie piange quando non vi \u00e8 da versare lacrime cos\u00ec nel momento del bisogno potr\u00e0 affrontare i pericoli senza fuggire. Anche nei sentimenti si dimostra molto insicuro, tanto che non aveva mai baciato, prima delle avventure narrate nella serie, la sua compagna Nice Holystone.\nUfficialmente vive onestamente con il commercio di alcool, ma ci\u00f2 ha portato l'interessamento della famiglia malavitosa Russo, Jacuzzi allora agisce in maniera del tutto inaspettata in un giorno solo rapina 18 negozi appartenenti alla famiglia mafiosa. Essi arrivano a minacciare lo stesso Splot. Anche se lui non vorrebbe i suoi amici lo difendono uccidendoli. Questo scatena una guerra fra le due \"famiglie\" che porter\u00e0 la morte di otto del suo gruppo, Jacuzzi si sentir\u00e0 responsabile della loro morte. Con l'amata Nice Holystone e i due fratelli di lei Donnie e Nick decide di salire sul treno, con l'intenzione di rapinarlo, senza sapere che su di esso \u00e8 caricato molto esplosivo.\nSpinto da Nice fa amicizia con Miria Harvent e Isaac Dian, i due conquistano subito la sua amicizia e lui ride come non faceva da tanto tempo. Interessato al racconto sul Rail Tracer, il mangiatreni, narrato da Isaac quasi impazzisce quando scopre che i due non ricordano come si possa salvarsi dal mostro. Il cuoco gli racconta che il capostazione conosce il finale e subito corre per saperlo, rincorso dalla ragazza. Dopo essersi scontrato con Ladd Russo che non lo riconosce, arriva sino alla cabina dove osserva i cadaveri di quelli che appaiono come i due capostazione: a sentire Jacuzzi \u00e8 troppo tardi, il Rail Tracer ha iniziato la sua strage. Al secondo incontro con Russo quando si presenta al ragazzo dimostra che non ha paura di lui, libera i suoi amici rapiti da una misterioso gruppo vestito di nero affrontando alla fine il loro capo, armato di lanciafiamme, Jacuzzi alla fine riesce a sconfiggerlo. Alla fine del viaggio sopravvive, il mostro ha piet\u00e0 per lui e non lo uccide.\nNice Holystone.\n, l'amata di Jacuzzi, ama le esplosioni perde un occhio in una di esse. Bionda con un occhio solo, esperta e appassionata di esplosivi, proprio a causa di tale passione perde l'uso dell'occhio sinistro. Prova un grande affetto per Jacuzzi anche se viene baciata da lui per la prima volta sul \"Flying Pussyfoot\" dopo anni di fidanzamento.\nUfficialmente con la sua famiglia e con Jacuzzi vivono con il commercio di alcool questo ha portato l'interessamento della famiglia malavitosa Russo che arrivano a minacciare lo stesso Splot. Nice e i suoi amici uccidono i sicari scatenando una guerra fra le due \"famiglie\" che porter\u00e0 la morte a otto del suo gruppo. Con i suoi due fratelli Donnie e Nick e con Jacuzzi decide di salire sul treno con l'intenzione di rapinarlo. Nice osservando Miria Harvent e Isaac Dian e su come si divertono spinge il suo amato a far conoscenza con i due sperando che ci\u00f2 gli porti giovamento. Quando lui si spaventa al sentire la storia sul Rail Tracer e fugge verso il vagone del capotreno, la ragazza lo insegue con Donnie, mentre d\u00e0 a Nick il compito di sorvegliare la carrozza ristorante. Dopo un primo incontro con Ladd Russo, uno degli uomini pi\u00f9 fidati della famiglia con cui sono in guerra, la ragazza osserva di nascosto la sfida fra lui e Chane Laforet, capendo che non pu\u00f2 fare nulla contro di loro. Rapita dagli uomini in nero, amici di Chane, figlia di Huey Laforet, persone che hanno assaltato il treno con l'intenzione di liberare il loro capo ora in prigione; alla fine riesce solo a fuggire e a far esplodere qualche bomba, riuscendo sino alla fine a salvarsi.\nNick Holystone.\nNick Holystone, fratello di Nice, abile con i coltelli decide di rapinare il vagone ristorante sotto false istruzioni della sorella vedendo un conflitto a fuoco e due rapine gi\u00e0 in corso decide di ritirarsi.\nDonnie.\nDonnie, energumeno che a fatica riesce a camminare lungo il corridoio del treno.\nAlchimisti.\nTutti riuniti nel 1711 sulla nave \"Advena Avis\" gli alchimisti invocarono il grande demone per riuscire ad esaudire il loro grande desiderio: diventare immortali ed eternamente giovani, il demone apparir\u00e0 prima che l'invocazione termina e giocando quasi con loro gli regaler\u00e0 quello che cercavano, fra gli altri vi era anche Maiza Avaro poi membro della famiglia mafiosa dei Martigio.\nSzilard Quates.\n, il primo alchimista a bere l'elisir dell'immortalit\u00e0 sull'\"Advena Avis\", \"divor\u00f2\" diversi compagni tra cui il fratello minore di Maiza, dal quale ottenne la conoscenza parziale della formula dell'elisir. \u00c8 riuscito a creare un elisir imperfetto, in grado di dare l'immortalit\u00e0 dalle ferite fisiche ai suoi seguaci, ma che non previene la morte per invecchiamento, e lui ed i suoi seguaci stanno cercando di perfezionare la formula. Tra il 1711 e il 1930 \u00e8 riuscito ad assorbire altri 18 immortali presenti sulla nave. Ha creato diversi homunculus da usare come servitori ed agenti, ma tutti prima o poi hanno tentato di liberarsi dal suo controllo e sono stati uccisi; l'ultimo homunculus da lui creato \u00e8 Ennis. Viene infine sconfitto ed assorbito da Firo.\nIl pi\u00f9 anziano nell'aspetto e in verit\u00e0 (era anziano gi\u00e0 nel 1700) inizialmente pacifista diventa dedito all'omicidio alla ricerca di un sogno: diffondere l'immortalit\u00e0, cosa in cui inizialmente non credeva. Alchimista e fra tutti quelli in vita uno dei pi\u00f9 abili in tale arte, crea un homunculus di fedelt\u00e0 assoluta, Ennis.\nDurante l'anno 1711 si trova a bordo della nave \"Advena Avis\" insieme a tanti altri alchimisti suoi pari. Qui invocano il grande demone che conferisce a tutti l'immortalit\u00e0 e al solo Maiza Avaro il dono di sapere creare tale elisir. Quates fra tutti \u00e8 l'unico che vuole conoscere tale segreto e per riuscire ad ottenerlo assorbe il fratello di Avaro a cui lo stesso Maiza gli aveva precedentemente infuso un po' del suo sapere. Scoperto che i vari omicidi a bordo della nave sono opera sua fugge anche se viene squartato dai compagni. Durante l'anno 1930 grazie ai suoi continui esperimenti riesce a fabbricare l'elisir completo, ma questo gli viene sottratto da Dallas Genoard, un criminale da poco, a cui verr\u00e0 a sua volta sottratto da Isaac Dian un ladro che scambier\u00e0 le bottiglie per vino pregiato con cui brinder\u00e0 ad una festa. In preda all'ira per tutti gli sforzi andati in fumo decide di rubare il sapere direttamente a Maiza, ma viene fermato prima dalla ribelle Ennis che viene disattivata dal suo creatore e poi da Firo Prochainezo a cui prima aveva sparato. Egli come altri aveva bevuto proprio l'elisir dell'immortalit\u00e0 distribuito poco prima da Isaac. \nElmer Albatross.\n, sempre sorridente crede che ridendo si risolva ogni problema: sar\u00e0 lui a chiedere al demone di vegliare su Maiza obbligandolo a prendere sembianze umane, quelle di Ronnie Sukiart. Il suo obiettivo \u00e8 far ridere di cuore la figlia del suo amico Huey Laforet.\nGretto Avaro.\n, fratello di Maiza non condivideva le sue idee sull'immortalit\u00e0 ma si fa convincere dal parente e diviene immortale. Maiza spaventato dal suo sapere concede parte di esso al fratello decretandone la morte, viene infatti divorato da Szilard smanioso di conoscere il segreto.\nCzeslaw Meyer.\n, l'unico fra gli immortali ad avere le fattezze di un bambino, grazie al suo migliore amico (o parente, non \u00e8 dato sapere) conosce per anni ogni tipo di tortura fino a quando esausto decide di ucciderlo. Data la sua giovane et\u00e0 anche se era a bordo della nave piena di alchimisti si pensa che non ne facesse parte, anche se come loro diventa immortale. Nutre un grande odio per i suoi simili e cerca di ucciderli prima che loro lo uccidano, sicuro che gli altri vogliano solo fargli del male, ci\u00f2 \u00e8 causato da un tremendo shock, la persona in cui nutriva fiducia lo tortur\u00f2 per molto tempo.\nNell'anno 1711 non esistevano gli immortali, vi erano un gruppo di alchimisti che a bordo di una nave volevano invocare il gran demone che li avrebbe resi immortali a loro dire. Meyer era fra loro e beve dal calice che lo render\u00e0 immortale, Fermet un ragazzo sembra essere il suo unico legame, non si comprende quale sia il loro legame ma i due rimangono molto uniti anche dopo quegli eventi. Il ragazzo pi\u00f9 grande decide di effettuare esperimenti sul bambino, legandolo a letto e torturandolo in ogni modo fino a quando Czeslaw non trova altra strada che divorare il corpo del suo amico liberandosi.\nRicevuto un invito da parte del suo vecchio amico Maiza decide di salire sul treno con l'intenzione una volta raggiunto di ucciderlo. Sul treno fa prima amicizia con la figlia del senatore e poi con Isaac Dian e Miria Harvent a cui confida il suo vero nome. Preoccupato, finge di essere un normale ragazzino di 10 anni circa, quando vede Ladd Russo scatenarsi e capendo che non si tratta di un immortale gli chiede aiuto, sicuro che accetta finisce con l'essere ucciso a colpi di fucile. Appena Russo esce dalla stanza il ragazzino si ricompone non sapendo di essere osservato da Claire Stanfield, noto come \"Vino\". L'assassino rimane molto incuriosito dalle propriet\u00e0 del corpo immortale, felice di provare nuove torture, Meyer non ha la forza di opporsi. Stanco di soffrire, distrutto nello spirito ma ancora impaurito quando sente una voce farsi pi\u00f9 vicina pensa solo ad ucciderla: si tratta di Isaac Dian che con la sua amica cercano di salvarlo da dove si trovava riuscendoci per poco. Ripresosi e recuperato il sangue perso Czeslaw riconosce in Isaac un immortale e tenta di allungare la mano per ucciderlo, lui invece la prende stringendola e abbracciandolo, conosce per la prima volta un affetto sincero e decide di lasciar perdere. Alla fine della serie viene \"consegnato\" come regalo per Ennis amica dei due che \u00e8 felice di \"ricevere un fratello\".\nSylvie Lumiere.\n, unica ragazza del gruppo non berr\u00e0 subito l'elisir decidendo di farlo anni dopo con il corpo pi\u00f9 adulto. Lei \u00e8 innamorata di Gretto ma lui verr\u00e0 divorato da Szilard e lei si salver\u00e0 solo perch\u00e9 al momento non era ancora immortale. In tempi attuali \u00e8 diventata una cantante dilettante che si esibisce nei locali.\nBeg Caroto.\n, barba e baffi, fra tutti quello pi\u00f9 misterioso, di lui si sa pochissimo.\nNile.\n, abile con i pugnali, capelli rasta, odia Szilard, sar\u00e0 lui a salvare Sylvie dalle sue grinfie.\nDenkur\u014d T\u014dg\u014d.\n, abile alchimista aiuta Maiza nell'invocazione.\nLebreau Fermet Viralesque.\n, un ragazzo con i capelli tanto lunghi che gli coprono gli occhi. Colui che torturer\u00e0 per anni Czeslaw, finir\u00e0 ucciso da lui.\nFamiglia Genoard.\nI Genoard sono una piccola famiglia mafiosa di scarsa importanza, la storia inizia con un massacro dove di loro rimangono in vita solo Dallas e sua sorella Eve.\nDallas Genoard.\n, criminale scomparso alla cui ricerca si dedica la sorella. Sbruffone, teppista pensa di essere importante mentre non \u00e8 considerato dalla famiglie mafiose del luogo. L'unica persona a cui si dimostra legato \u00e8 sua sorella Eve Genoard. Se ne parla solo mentre non viene mostrato il come, ma Dallas conosce i mandanti degli omicidi della sua famiglia (oltre a lui rimase solo la sorella) e avverte tramite telefono la famiglia mafiosa responsabile facendo il nome di \"Gustavo\" il reale responsabile degli omicidi che aveva agito senza autorizzazione: per questo il capo dell'\"Onorata\" chiede ai suoi uomini di eliminarlo. La vendetta di Luck Gandor per la morte dei suoi uomini sar\u00e0 spietata: Dallas verr\u00e0 intombato in un blocco di cemento e gettato in un fiume, rimanendo prigioniero per l'eternit\u00e0.\nIncontra per caso un anziano che porta con s\u00e9 una cassa dal contenuto misterioso, visto con quale cura la protegga Dallas pensa che vi sia un qualcosa di prezioso all'interno e l'attacca con i suoi tre amici che porta sempre dietro, ma interviene il giovane capo della famiglia Martigio Firo Prochainezo che dopo averli avvertiti li stende tutti. Dallas si rialza in tempo per derubare il vecchio, scopre quindi il contenuto della cassa: qualche bottiglia che presume contenga vino o similare. Incontra quindi Isaac Dian e Miria Harvent e decide di picchiare il ragazzo ma questa volta \u00e8 Ennis ad intervenire, homunculus inviato da Szilard Quates vero proprietario del liquido contenuto nella bottiglia: l'elisir dell'immortalit\u00e0. Portato al cospetto dell'alchimista fa bere a lui e ai suoi compagni un liquido di minore potenza: lo render\u00e0 immortale ma non eternamente giovane. Uccide uno di loro per dimostrare i suoi poteri e invia gli altri, compreso Dallas al recupero delle bottiglie che nel frattempo avevano consegnato a Luck Gandor e compagni.\nEve Genoard.\n, sorella di Dallas. Per tutta la serie cerca disperatamente di trovare il fratello, non le importa dei soldi a cui sembra dare la colpa dei suoi mali, tanto che Isaac Dian e Miria Harvent la rapineranno credendole di fare un favore.\nPreoccupata per la scomparsa di suo fratello va alla sua ricerca chiedendo informazioni al Daily News, giornale locale dove non scopre nessuna informazione di rilievo, successivamente viene rapita dagli stessi assassini dei suoi genitori, Gustavo e compagni dell'onorata famiglia. Fugge anche grazie alla complicit\u00e0 di uno dei malfattori e raggiunge l'unica persona che conosce la verit\u00e0 sulla fine di suo fratello: Luck Gandor che la informa crudelmente del fatto che egli l'aveva prima cosparso di cemento armato e poi gettato in un fiume, ma lui essendo diventato immortale si pensa sia ancora in vita. La serie termina con la ragazza che osserva i lavori che dovrebbero recuperare suo fratello.\nSamath.\nSamath, donna di servizio di colore della famiglia aiuta la ragazza nella sua ricerca grazie anche alle sue conoscenze fra i giornalisti.\nBenjamin.\nBenjamin, anziano uomo di fiducia di Eve l'aiuta nella sua ricerca.\nIsaac e Miria.\n e sono un'eccentrica coppia di amanti ladri. Isaac attribuisce il loro successo alla stravaganza delle loro rapine, come rubare il tempo in un negozio di orologi o sottrarre la porta per impedire l'accesso a un edificio, spesso realizzate indossando vistosi costumi. Miria dimostra sempre di credere e di supportare con il massimo entusiasmo tutto ci\u00f2 che Isaac dice. I due mostrano inoltre un'incredibile sintonia anche nel modo di muoversi e di coordinarsi tra loro. Hanno la tendenza ad affezionarsi rapidamente, e talvolta senza motivo, alle persone che incontrano e la loro energia ed allegria finiscono spesso per generare effetti positivi negli altri. Diventano immortali nel 1930, dopo aver scambiato l'elisir di lunga vita per dell'alcol. L'anno successivo salgono a bordo del \"Flying Pussyfoot\" e sopravvivono al massacro che avviene durante il viaggio. Nel 1934 Isaac viene arrestato da agenti in borghese con l'accusa di rapine multiple ed \u00e8 imprigionato ad Alcatraz. Lo stesso anno viene liberato e si ricongiunge con Miria a Chicago. I due continuano a vivere serenamente e non si rendono conto di essere immortali fino al 2001. Isaac \u00e8 doppiato in giapponese da Masaya Onosaka, Miria da Sayaka Aoki.\nLa coppia ha ricevuto critiche molto positive, con la maggior parte dei commenti che li descrivono come i personaggi pi\u00f9 divertenti e che asseriscono che la serie non sarebbe la stessa senza di loro. Il critico Theron Martin di Anime News Network li ha premiati come \"coppia dell'anno\" nel 2009. Compaiono in un cameo nell'undicesima puntata della serie \"Durarara!!\", tratta da una serie di light novel dello stesso Narita.\nHuey Laforet e seguaci.\nHuey Laforet.\n curioso come il demone, non ha fretta sulla decisione da prendere in riguardo dell'elisir dell'immortalit\u00e0 (sul diffonderlo o meno). Ha una figlia, Chane che ha cresciuto come un obbediente cavia. Dopo secoli diventa una celebrit\u00e0 ma viene catturato. Con il preciso intento di farlo fuggire di prigione i Lemuri assaltano il treno.\nChane Laforet.\n, figlia di Huey uno dei primi immortali, difende suo padre a qualunque costo, \u00e8 muta. Muta, fedelissima a suo padre Huey Laforet che la utilizza per i suoi scopi come se fosse una cavia, la ragazza ignorando la verit\u00e0 lo difende a qualunque costo. Esperta con le armi bianche, riesce a dialogare con il padre grazie ad una sorta di legame telepatico. Sembra attratta da Claire Stanfield. Da bambina riusciva a parlare tranquillamente, suo padre un immortale eternamente giovane decide di trasmettergli parte della sua conoscenza. Contento di averlo fatto ma conscio della responsabilit\u00e0 datagli Huey le chiede quale fosse un suo desiderio, cos\u00ec poteva accontentarla: la ragazza le chiede di diventare muta e il padre acconsente alla richiesta. Della sua cieca obbedienza il padre in seguito ne parler\u00e0 con i suoi amici, contento di come sia cresciuta la cavia.\nSale con gli uomini in nero, si muove soltanto quando comprende che Ladd Russo pu\u00f2 rappresentare un pericolo per suo padre, lo affronta sopra il treno e la donna grazie al suo pugnale riesce a difendersi bene dalle aggressioni del mafioso. Quando Ladd scopre la verit\u00e0 sul padre di lei la fa infuriare dicendole ci\u00f2 che pensa, che suo padre la starebbe usando, continua dicendo che lo uccider\u00e0 davanti ai suoi occhi e lo scontro fra i due continua fino a quando interviene Claire Stanfield dove prima afferma che uccider\u00e0 chi rimarr\u00e0 in vita fra i due e poi chiede alla donna di sposarlo colpito sia dalla bellezza che dalla dedizione che ha verso suo padre; la sua risposta la dovr\u00e0 incidere sopra un vagone. La ragazza alla fine incider\u00e0 una risposta vaga dicendo che lo aspetter\u00e0 a Manhattan. I due si reincontreranno e Chane accetter\u00e0 di frequentare Claire per conoscerlo meglio, confusa dal suo interesse per lei che nessuno aveva mai dimostrato, nemmeno suo padre.\nRedazione del \"Daily Days\".\nIl \u00e8 un'agenzia di stampa con sede a Chinatown, che usa il suo quotidiano come copertura per la raccolta di informazioni. Le notizie arrivano o pagando i visitatori o tramite gli inviati dell'agenzia, come che riporta al giornale gli eventi accaduti a bordo del treno \"Flying Pussyfoot\". e si danno il cambio all'accettazione. Nicholas aveva lavorato in precedenza per un'unit\u00e0 militare di \"intelligence\" e ha insegnato agli impiegati l'uso delle armi da fuoco, permettendo all'agenzia di competere con le organizzazioni circostanti e di difendersi da eventuali aggressori, vista la natura del loro lavoro.\nPresidente.\nIl presidente \u00e8 il capo del \"Daily Days\". Il suo volto e la sua et\u00e0 sono sconosciute a causa della gran quantit\u00e0 di carte che riempiono la sua scrivania e ne impediscono la vista. Nonostante impieghi un gran numero di persone per raccogliere le informazioni per suo conto, sembra conoscere i fatti prima che gli vengano riferiti e spesso dimostra di sapere anche pi\u00f9 di coloro che hanno assistito agli eventi. \u00c8 doppiato in giapponese da Sh\u014d Hayami.\nGustav St. Germain e Carol.\n \u00e8 il vicepresidente del \"Daily Days\". Lui e la sua assistente lavorano principalmente ad incidenti che coinvolgono immortali. Gustav \u00e8 doppiato in giapponese da Norio Wakamoto, Carol da Chiwa Sait\u014d.\nOnorata Famiglia.\nCamorristi temuti da tutte le famiglie.\nGustavo Baggetta.\nGustavo Baggetta, colui che uccide la famiglia Genoard e cerca disperatamente Dallas che sembra conoscere chi sia stato il mandante. Per scoprire dove si trovi rapir\u00e0 sua sorella Eve.\nLamp Sugar.\nLamp Sugar, occhiali molto magro sar\u00e0 lui a liberare Eve."}
{"id": "2339484", "revid": "1234826", "url": "https://it.wikipedia.org/wiki?curid=2339484", "title": "Malena Ernman", "text": "Ha rappresentato la Svezia all'Eurovision Song Contest 2009 con il brano \"La voix\", classificandosi 21\u00aa nella finale dell'evento. Per i suoi meriti in campo musicale \u00e8 stata nominata Hovs\u00e5ngerska dal re Carlo XVI Gustavo di Svezia.\nBiografia.\nNata ad Uppsala dai coniugi Lars ed Eva Ernman, ha trascorso la sua infanzia e i primi anni di formazione a Sandviken. La sua formazione musicale si \u00e8 articolata tra l'Accademia reale svedese di musica di Stoccolma, il Conservatorio di Orl\u00e9ans e la scuola dell'Opera reale svedese. Nel 2014 \u00e8 stata nominata cittadina onoraria del comune di Sandviken.\nCarriera musicale.\nNel 1997 ha assunto il ruolo della Principessa Cecilia nell'opera \"Liten Karin\", dall'originale di Ivar Hallstr\u00f6m del 1897 ed eseguita a Vadstena, ottenendo il plauso del \"magazine\" inglese\"Opera\", che ha cos\u00ec definito la sua interpretazione: \"Il mezzo(soprano) Malena Ernman \u00e8 stato davvero espressivo nel ruolo della Principessa Cecilia, sorella del re Erik XIV\". L'anno successivo ha interpretato il ruolo di Rosina ne \"Il barbiere di Siviglia\", di Gioachino Rossini presso l'Opera reale svedese di Stoccolma, ottenendo nuovamente una recensione positiva dal magazine inglese, che sostenne come l'interpretazione mostrasse una \"tecnica impressionante, rappresentando il personaggio con un beffardo e genuino umorismo\".\nMelodifestivalen ed Eurovision Song Contest.\nNel 2009 prese parte al Melodifestival con il singolo \"La voix\", composto da Fredrik Kempe e scritto da Kempe e dalla stessa cantante. Esibitasi nella quarta semifinale si classific\u00f2 1\u00aa, preannunciando la vittoria nella finale del concorso canoro svedese che dalla sua fondazione funge da metodo di selezione nazionale per l'Eurovision Song Contest. In seguito alla vittoria ottenne il diritto di rappresentare la Svezia all'Eurovision Song Contest 2009 di Mosca, in Russia. Sorteggiata per la partecipazione nella prima semifinale, si classific\u00f2 al 4\u00ba posto, avanzando verso la finale, dove si classific\u00f2 21\u00aa. L'abito utilizzato durante le esibizioni, che ha avuto il costo di 400 000 corone, \u00e8 stato disegnato da Camilla Thurin.\nVita privata.\n\u00c8 sposata con l'attore svedese Svante Thunberg (figlio di Olof Thunberg). La coppia ha due figlie; la prima, Greta, nata nel 2003, \u00e8 una nota attivista ambientalista. Nel 2005 nasce la loro seconda figlia, Beata. La Ernman sostiene pubblicamente l'accordo di Parigi ed \u00e8 una nota ambientalista, aderente al movimento Flight Shame promosso dal suo connazionale Bj\u00f6rn Ferry. Con il marito ha pubblicato nell'agosto 2018 il libro \"Scener ur hj\u00e4rtat\" (\"Scene dal cuore\"), raccontando la sua vita e quella della famiglia."}
{"id": "2339486", "revid": "2180138", "url": "https://it.wikipedia.org/wiki?curid=2339486", "title": "Universit\u00e0 tecnica di Istanbul", "text": "\u0130stanbul Teknik \u00dcniversitesi (in italiano: \"Universit\u00e0 tecnica di Istanbul\"), anche conosciuto con l'acronimo \u0130T\u00dc, \u00e8 un istituto universitario a Istanbul, Turchia. Fondata nel 1773, \u00e8 la seconda pi\u00f9 antica universit\u00e0 ed \u00e8 uno dei pi\u00f9 importanti istituti di istruzione in Turchia. Attualmente l'Universit\u00e0 conta circa 21.000 studenti iscritti.\nSport.\nL'universit\u00e0 \u00e8 rappresentata nel football americano dagli IT\u00dc Hornets."}
{"id": "2339488", "revid": "113491965", "url": "https://it.wikipedia.org/wiki?curid=2339488", "title": "Hiroo Kanamori", "text": "Nacque a Tokyo frequentandone l'universit\u00e0 dove ottenne il suo Dottorato di ricerca in Geofisica nel 1964.\nKanamori e il sismologo americano Tom Hanks proposero la Scala di magnitudo del momento sismico che sostitu\u00ec la scala di magnitudo Richter come misurazione della forza relativa dei terremoti .\nKanamori, insieme a Masayuki Kikuchi, invent\u00f2 il metodo per calcolare la distribuzione degli spostamenti di faglie piane per mezzo di forme d'onde telesismiche. Inoltre, essi studiarono la sismologia in tempo reale ."}
{"id": "2339490", "revid": "767487", "url": "https://it.wikipedia.org/wiki?curid=2339490", "title": "Thomas C. Hanks", "text": "Ha lavorato per la US Geological Survey (USGS) a Menlo Park, California ed \u00e8 membro della \"Societ\u00e0 sismologica americana\" (\"Seismological Society of America\"), dell'\"Unione geofisici americani\" (\"American Geophysical Union\"), dell'\"Istituto di ricerca dell'ingegneria per i terremoti\" (\"Earthquake Engineering Research Institute\"), della \"Societ\u00e0 geologica americana\" (\"Geological Society of America\"), della \"Societ\u00e0 geologica della penisola\" (\"Peninsula Geological Society\") di Stanford, e di altre correlate societ\u00e0 geologiche.\n\u00c8 autore di numerosi di sismologia e geomorfologia tettonica.\nNel 1979, quando era studente laureato, insieme al sismologo giapponese-americano Hiroo Kanamori, professore di sismologia al California Institute of Technology propose di usare la scala di magnitudo del momento sismico al posto della scala di magnitudo Richter per la misurazione della forza relativa dei terremoti, per evitare la saturazione della scala Richter per le magnitudo superiori a circa il 5.5 grado."}
{"id": "2339492", "revid": "1412967", "url": "https://it.wikipedia.org/wiki?curid=2339492", "title": "Antoine Daniel", "text": "Biografia.\nNato a Dieppe, in Normandia, Antoine Daniel fu il quarto dei sei figli del mercante Antoine Daniel e di Marguerite Martin, \"persone oneste e timorate di Dio\". Il giovane Antoine aveva gi\u00e0 studiato due anni filosofia e per un anno giurisprudenza prima di entrare nel noviziato della Compagnia di Ges\u00f9 a Rouen il 1\u00ba ottobre 1621. Qui si dedic\u00f2 all'insegnamento ed ebbe fra i suoi allievi il piccolo urone Amantacha (poi battezzato con il nome di Louis de Sainte-Foi). Non \u00e8 provato che Daniel l'abbia preparato al battesimo, ma quella singolare presenza gioc\u00f2 certamente un ruolo nel determinare la scelta missionaria del giovane gesuita che, dal 1627 al 1630, affront\u00f2 gli studi teologici al collegio parigino di Clermont. Ordinato sacerdote nel 1631, dopo un anno nel collegio d'Eu, nel 1632 venne inviato come missionario nel Canada francese (l'allora Nuova Francia).\nSbarcato all'Isola del Capo Bretone, soggiorn\u00f2 nel forte Sainte-Anne, fondato nel 1629 e comandato da suo fratello Charles, capitano di marina. Il 24 giugno 1633 raggiunse Qu\u00e9bec ed ebbe l'incarico, insieme a padre Jean de Br\u00e9beuf, di evangelizzare il territorio degli uroni. Tuttavia, per i suoi rapidi progressi nella lingua, la sua esperienza e abilit\u00e0 didattica e il suo carattere dolce, fu scelto per dirigere la scuola-seminario di Qu\u00e9bec per i ragazzi indiani. Nonostante l'impegno profuso, il progetto si rivel\u00f2 un fallimento e padre Daniel torn\u00f2 all'attivit\u00e0 missionaria. Nel 1637 si spost\u00f2 verso la Georgian Bay, dove svolse con successo il suo ministero per oltre dieci anni.\nEra quella tuttavia l'epoca in cui gli Irochesi, riuniti nella potente Lega delle cinque nazioni, iniziarono una lunga e vittoriosa guerra di sterminio contro la trib\u00f9 degli Uroni. Il 4 luglio 1648, la missione di T\u00e9anaostaia\u00e9 fu assalita dagli irochesi proprio mentre padre Daniel stava terminando la messa. Il missionario impart\u00ec l'assoluzione generale ai suoi fedeli, battezz\u00f2 i catecumeni e invit\u00f2 tutti a cercare scampo nella fuga, quindi usc\u00ec dalla cappella e and\u00f2 incontro agli assalitori brandendo la croce. Gli stupefatti irochesi si fermarono, ma la loro esitazione dur\u00f2 per poco. Il gesuita cadde crivellato di frecce e da un colpo d'archibugio in pieno petto; il suo corpo fu poi gettato tra le fiamme appiccate alla cappella, da cui gli uroni erano gi\u00e0 fuggiti.\nPadre Antoine Daniel fu il secondo gesuita a subire il martirio in Canada. Egli appartiene al gruppo degli otto santi martiri canadesi, proclamati beati il 21 giugno 1925 e canonizzati il 29 giugno 1930 da papa Pio XI. La sua memoria liturgica si celebra il 19 ottobre, assieme agli altri santi martiri canadesi."}
{"id": "2339493", "revid": "287204", "url": "https://it.wikipedia.org/wiki?curid=2339493", "title": "Randall Azofeifa", "text": ""}
{"id": "2339498", "revid": "339392", "url": "https://it.wikipedia.org/wiki?curid=2339498", "title": "Quarta guerra d'indipendenza", "text": ""}
{"id": "2339499", "revid": "155118", "url": "https://it.wikipedia.org/wiki?curid=2339499", "title": "San Antonio Daniel", "text": ""}
{"id": "2339502", "revid": "2162362", "url": "https://it.wikipedia.org/wiki?curid=2339502", "title": "Eremo di San Michele Arcangelo (Formia)", "text": "L'eremo di San Michele Arcangelo \u00e8 una piccola chiesa situata alle pendici di monte Altino, che appartiene alla catena dei monti Aurunci, a 1220\u00a0m s.l.m. nel territorio di Maranola (frazione di Formia)\nIncastonata nella roccia, si trova lungo il sentiero che da Sella Sola conduce fino alla cima del Redentore, su un costone a strapiombo.\nStoria.\nIl santuario rupestre, dedicato a san Michele Arcangelo, risale all'830, difatti viene menzionato nel \"Codex diplomaticus cajetanus\". Tuttavia, la facciata di pietre, che chiude una cavit\u00e0 naturale, fu ricostruita in stile neogotico alla fine del XIX secolo, nel 1893, quando sal\u00ec sul monte Altino, in visita pastorale, l'arcivescovo Francesco Niola. Questi indic\u00f2 l'interno dell'antro come sede ideale per la nuova costruzione, in modo tale da evitare i danni riportati dalla precedente chiesa, causati dalle acque di dilavamento, dalla caduta di rocce e porzioni di ghiaccio.\nIl nuovo progetto fu redatto dall'ingegnere Silvio Forte di Trivio. La roccia fu squadrata per formare l'ambiente della Chiesa e si ottenne uno spazio lungo dodici metri, largo dieci e alto sette. Sulla parete di fondo, opposta a quella d'entrata, una nicchia scavata anch'essa nella roccia, ospita la statua di San Michele.\nDescrizione.\nLa facciata, rivolta ad occidente e con ai lati due volumi aggettanti, al centro ha una porta d'ingresso archiacuta, sormontata da un rosone aperto per dare luce all'interno della chiesa. Sull'arco della porta, accanto alla scritta \"Angelorum Principi\", sono riportate le date dell'830, anno della fondazione del vecchio cenobio, e del 5 agosto 1895, giorno di inaugurazione del nuovo Santuario. Queste date sono riportate anche su una lapide collocata all'interno della chiesa. Sia il rosone che le altre aperture della facciata erano chiuse da vetrate policrome, ora andate perse.\nCon la costruzione del nuovo santuario, fu anche aperta una nuova strada d'accesso, da dove fu realizzato il nuovo itinerario, mentre il vecchio percorso di san Michele, molto pi\u00f9 disagevole, fu cos\u00ec abbandonato.\nL'area \u00e8 molto ricca di acque sorgive, che percolano un po' dappertutto proprio dalla volta rocciosa. Le pareti interne della chiesa stessa fungono da fonte e l'acqua freddissima viene raccolta in alcune vasche in muratura. All'esterno ne \u00e8 presente una di dimensioni contenute prima del santuario ed un'altra pi\u00f9 grande in fondo, utilizzata dal bestiame.\nIl racconto popolare.\nLa posizione della cappella ricavata all'interno di una grotta proprio alle pendici della montagna, \u00e8 legata ad un antico racconto popolare, secondo il quale fu la statua stessa del santo ad indicare il luogo in cui voleva essere venerata. Originariamente posta in una grotta lungo il litorale di Gianola (frazione di Formia), pare che la statua, offesa dal linguaggio poco cristiano dei marinai dell'epoca, se ne fosse andata su monte Sant'Angelo, nel territorio di Spigno Saturnia. Anche dalla nuova posizione, a 1252\u00a0m di quota, su una parete rocciosa rivolta al mare, poteva vedere i marinai, per cui avrebbe deciso di spostarsi su Monte Altino, in una cavit\u00e0 della roccia rivolta ad Occidente.\nGli abitanti di Spigno cercarono pi\u00f9 volte di riportarla nel loro territorio, ma miracolosamente la statua ritornava sempre nell'attuale postazione, nel territorio di Maranola. Si costru\u00ec allora la piccola cappella in onore di San Michele Arcangelo.\nLa processione e la statua del santo.\nDa quel momento, tutti gli anni la domenica successiva al 13 giugno e la domenica che precede il 29 settembre si compie la scalata di San Michele: durante una solenne processione, gli uomini devoti di Maranola trasportano a braccia la statua del santo per i tortuosi sentieri del monte.\nL'effigie, secondo la tradizione, risale all'epoca romana. \u00c8 invece certo che nel 1888 sub\u00ec un considerevole restauro ad opera dello scultore Giuseppe Blasetti, allievo dello scultore Lodzja Brozsky. Modellata in peperino, \u00e8 alta novantaquattro centimetri con una base quadrata di quarantadue centimetri di lato. Raffigura un guerriero vestito con una tunica. Con il braccio sinistro sostiene un mantello mentre con il destro sottomette il Diavolo posto ai piedi del Santo. La fattura generale dell'opera sembra per\u00f2 contraddire la presunta origine romana, datandola con maggiore precisione intorno al 1500 o in epoca barocca. Ipotesi avvalorata anche dalle iniziali scolpite sulla statua, P.F., attribuite allo scultore di scuola romana Pompeo Ferrucci, vissuto tra il 1566 ed il 1637. Alcune opere di questo artista sembrano avere uno stile vicino alla statua di san Michele, come la \"Madonna col Bimbo\" nel convento delle Maestre Pie, in via delle Botteghe Oscure a Roma, e la Madonna posta all'ingresso principale del palazzo del Quirinale.\nDopo essere rimasta in montagna per tutta l'estate a proteggere l'attivit\u00e0 dei pastori, dall'alto della vetta dirupata, la domenica che precede il 29 settembre, festa di san Michele, un altro corteo di fedeli la riporta a valle, dove viene custodita e venerata nella chiesa dell'Annunziata.\nIl culto dell'arcangelo Michele accomuna i Monti Aurunci con il Gargano ed altri massicci del Centro Sud.\nIl percorso.\nIl sentiero da percorrere per giungere all'eremo non presenta particolari difficolt\u00e0, \u00e8 anzi adatto alle famiglie, data la buona tenuta e l'agevolezza del camminamento. Lungo 7,3\u00a0km, il tragitto si compie in un'ora e 30 minuti, mentre \u00e8 sconsigliato in piena estate per via della totale esposizione al sole."}
{"id": "2339504", "revid": "599013", "url": "https://it.wikipedia.org/wiki?curid=2339504", "title": "Andrei Agius", "text": "Carriera.\nClub.\nCresciuto nel Santa Lucia, pass\u00f2 allo con cui, il 19 dicembre 2003, debutt\u00f2 contro il Floriana. Pass\u00f2 quindi al club serbo FK Zemun e successivamente arriv\u00f2 in Italia, allo Sporting Mascalucia. Nell'estate del 2005 il Messina lo ingaggi\u00f2 per la squadra Primavera, con cui partecip\u00f2 al 58\u00ba Torneo Mondiale di Calcio Coppa Carnevale in cui segn\u00f2 contro la ed il Torino. Fu quindi prestato al Martina Franca e quindi all'Igea Virtus. Svincolato il 16 luglio 2009, il calciatore ha firmato un contratto biennale con la (Serie B), che lo ha girato in compropriet\u00e0 alla societ\u00e0 satellite del Cassino.\nIn seguito, nel mercato di gennaio, avendo giocato poco nella squadra laziale, viene ceduto con la formula del prestito fino a giugno 2010 al Melfi (Seconda Divisione). Con i giallo-verdi disputa quasi tutte le partite nel girone di ritorno, riscuotendo ottimi risultati sia a livello personale che di squadra, e diventa quindi un pilastro fondamentale nella difesa lucana. Per questo motivo la dirigenza melfitana lo riscatta definitivamente dalla , facendogli firmare un contratto biennale. Durante la sessione del calciomercato invernale, per\u00f2, viene ceduto in prestito secco fino a giugno al Birkirkara, squadra che milita nella BOV Premier League (la Serie A maltese)..\nIl 30 giugno 2011 fa il suo esordio in Europa League, disputando la gara d'andata del primo turno in casa contro gli albanesi del Vllaznia, persa dal Birkirkara per 1 a 0..\nIl 31 agosto 2011, nell'ultimo giorno del calciomercato italiano, si trasferisce a titolo definitivo al che disputer\u00e0 il campionato di Prima Divisione in Lega Pro.. Con il club laziale, nella stagione 2012-2013, conquista la Serie B; non riconfermato tra i cadetti, passa alla Torres, neopromossa in Seconda Divisione.Nel mercato di riparazione, viene ceduto ai laziali dell'Aprilia, militanti nel girone B della seconda divisione. A giugno 2014 torna in Patria per vestire la maglia dell'Hibernians nella massima serie Maltese, con il quale ha vinto due campionati nazionali. Nel 2019, dopo aver terminato l'annata al secondo posto con la propria squadra, ha ricevuto il premio come calciatore maltese dell'anno.\nNazionale.\nHa debuttato in Nazionale il 25 febbraio 2006 allo stadio Ta' Qali, di Ta' Qali, a Malta, giocando contro la Moldavia.\nIl 4 giugno 2021 raggiunge quota 100 presenze in nazionale nell'amichevole persa 1-2 contro il , diventando il settimo maltese a raggiungere tale traguardo.\nStatistiche.\nPresenze e reti nei club.\n\"Statistiche aggiornate al 6 marzo 2021.\""}
{"id": "2339507", "revid": "92723", "url": "https://it.wikipedia.org/wiki?curid=2339507", "title": "Fulcrano di Lod\u00e8ve", "text": " \u00c8 venerato come santo dalla Chiesa cattolica.\nFu vescovo di Lod\u00e8ve. Secondo la biografia di Bernardo Gui, suo successore sulla cattedra di Lod\u00e8ve (\u2020 1331), Fulcrano nacque in una famiglia distinta, si consacr\u00f2 al ministero ecclesiastico in giovane et\u00e0, fu ordinato presbitero e sin dalla giovinezza condusse una vita casta e santa.\nQuando nel 949 mor\u00ec Teoderico, vescovo di Lod\u00e8ve, Fulcrano suo malgrado fu eletto suo successore e fu consacrato dall'arcivescovo di Narbona il 4 febbraio dello stesso anno. \nFu infaticabile nel suo impegno di conservare la morale nella sua diocesi, specialmente fra il clero e i fra i religiosi; ricostru\u00ec molte chiese e conventi, fra i quali la cattedrale dedicata a san Genesio e la chiesa del Santo Salvatore con l'annesso monastero benedettino.\nSi dedic\u00f2 in particolare ai poveri e agli ammalati, per cui fond\u00f2 nuovi ospedali e aument\u00f2 le rendite di altri gi\u00e0 esistenti.\nCulto.\nDopo la sua morte fu sepolto nella cattedrale di Lod\u00e8ve e venerato come santo. Il suo corpo, che si era preservato intatto, fu arso dagli ugonotti nel 1572 e si poterono salvare solo pochi resti. \u00c8 il secondo patrono della diocesi di Lod\u00e8ve e la sua festa ricorre il 13 febbraio.\nLod\u00e8ve celebra la \"F\u00eate de St. Fulcran\", una sagra popolare, a maggio, per una settimana."}
{"id": "2339508", "revid": "473148", "url": "https://it.wikipedia.org/wiki?curid=2339508", "title": "Fulcran", "text": ""}
{"id": "2339509", "revid": "473148", "url": "https://it.wikipedia.org/wiki?curid=2339509", "title": "San Fulcrano", "text": ""}
{"id": "2339512", "revid": "339392", "url": "https://it.wikipedia.org/wiki?curid=2339512", "title": "Guller", "text": ""}
{"id": "2339514", "revid": "767487", "url": "https://it.wikipedia.org/wiki?curid=2339514", "title": "Lee Cheol-ha", "text": "Cheol-ha Lee studia alla Academy of Art University in California e dopo la laurea gira vari spot e video musicali. Debutta al cinema con Love Me Not (2006), una delle opere prime pi\u00f9 care della storia del cinema coreano. Il film viene male accolto dalla critica, ci\u00f2 nonostante si guadagna varie nomination al Grand Bell Awards per la regia, i costumi e la migliore attrice protagonista.\nNato nel 1970 a Seul, nella Corea del Sud, ha diretto:\nFilmografia.\nRegista.\nProgetto casa stregata "}
{"id": "2339517", "revid": "287204", "url": "https://it.wikipedia.org/wiki?curid=2339517", "title": "Il lupo (film)", "text": ""}
{"id": "2339519", "revid": "122627010", "url": "https://it.wikipedia.org/wiki?curid=2339519", "title": "Emilio Notte", "text": "Biografia.\nSuo padre Giovanni era di Marostica e sua madre Lucinda Chiumenti Fincati era di Vicenza. I suoi genitori giungono a Ceglie, per motivi di lavoro - Giovanni \u00e8 un funzionario del Ministero del Bollo. Per analoghi motivi la famiglia si sposta prima a Lagonegro, poi a Serino, a Bovino, infine a Sant'Angelo dei Lombardi, dove Emilio Notte frequenta il ginnasio e il liceo nel locale Seminario, dimostrando per\u00f2 un precoce talento artistico. Nel 1906 la famiglia decide di inviare il giovane Emilio a Napoli, dove viene accolto da Vincenzo Volpe, succeduto a Domenico Morelli nella direzione dell'Accademia di Belle Arti. Nel 1907 la famiglia si trasfer\u00ec\u00ecsce a Prato, cosicch\u00e9 Notte pu\u00f2 completare gli studi all'Accademia di belle arti di Firenze.\nSuo maestro a Firenze \u00e8 Adolfo De Carolis, ma egli frequenta anche lo studio del vecchio Giovanni Fattori, la cui poetica gli \u00e8 pi\u00f9 congeniale. Tra Firenze e Prato germogliano per Notte interessanti amicizie: col futuro architetto Giovanni Michelucci, col pittore Attilio Cavallini, con Plinio Nomellini e Galileo Chini, i quali lo introducono nel gruppo della \u201cGiovine Etruria\u201d. Presso lo studio di De Carolis conosce anche Gabriele D'Annunzio. Soprattutto, a Prato, Notte si lega con un'amicizia profonda al poeta e saggista lacerbiano Bino Binazzi, che gli presenta Curzio Malaparte, Dino Campana e Ardengo Soffici. Quest'ultimo \u00e8 un incontro decisivo.\nLa stagione simbolista e post-impressionista.\nNegli anni della formazione Notte \u00e8 gi\u00e0 un artista riconosciuto: appena ventunenne approda con due opere, \"Le parche\" e \"Feticismo (Gli idolatri)\", alla X Biennale di Venezia. Notte, nel 1913, entra nell'ambiente pistoiese de \u201cLa Tempra\u201d di Renato Fondi, rivista di \"indipendenza assoluta\".\nA Firenze Notte inizia a frequentare i lacerbiani, che si incontrano nel \u201cGiubbe Rosse\u201d e al \u201cPazkowsky\u201d. Soffici, durante la storica serata futurista, al Teatro Verdi, lo presenta a Boccioni, a Marinetti e a Carr\u00e0. Conosce Giuseppe Landsmann (Lucio Venna), che diventer\u00e0 suo allievo e amico. A Firenze Notte frequenta anche Papini, Prezzolini, Settimelli, Magnelli, Pettoruti e Aldo Palazzeschi, la cui amicizia durer\u00e0 per tutta la vita. Dipinge in questi anni le grandi tele \"Gli idioti\", \"L'orfana\", \"I vecchi\", \"Il pranzo funebre\", \"Il consolo\", \"Manichino nero\", \"Contadini\", \"Le maschere\" e \"Le beghine\" - acquistata dalla Galleria d'Arte Moderna di Roma - titolo, quest'ultimo, che \u00e8 una citazione di \"Le beghine\" di Aldo Palazzeschi, poesia nella raccolta \"L'incendiario\".\nDipinge anche \"La Gioconda\", in occasione del clamoroso ritrovamento a Firenze del capolavoro leonardesco, trafugato dal Louvre; per\u00f2 si tratta del ritratto ironico di una mesta paesana, un'opera che sfida il mito leonardesco, in anticipo rispetto a Duchamp e a Dal\u00ec. Altra opera importante del periodo post-impressionista e simbolista di Notte \u00e8 \"Il soldo\", vincitore del Concorso Baruzzi, ora alla Galleria d'Arte Moderna di Bologna. In questo periodo si susseguono le esposizioni e i riconoscimenti, dalla personale a Firenze nel \u201cLyceum\u201d, alla partecipazione a due edizioni della Secessione Romana, nella sala curata da Plinio Nomellini e da Galileo Chini, alla vittoria del premio Ussi di Firenze, con \"I vecchi\", attualmente a Palazzo Pitti.\nIl periodo futurista a Firenze.\nAlla fine del 1914 Notte aderisce al movimento futurista fiorentino, ed \u00e8 l'inizio di una intensa stagione di scambi intellettuali con Emilio Settimelli, Mario Carli, Mario Rivosecchi, Eva Khun e con Arnaldo Ginna (Arnaldo Ginanni Corradini), che gli sar\u00e0 amico per tutta la vita e del quale eseguir\u00e0 nel 1917 un ritratto futurista polimaterico, bench\u00e9 fra i due sussista una divergenza di concezioni estetiche (Notte \u00e8 contrario all'astrattismo in pittura, tant'\u00e8 che con V\u00e8nna, nel 1916, elabora un manifesto futurista anti-astrattista, per contestare l'astrattismo di Ginna, di Magnelli e di Pettoruti).\nNotte, bench\u00e9 futurista, non ama la retorica bellicista, tant'\u00e8 che dedica al tema della guerra numerosi quadri intrisi di dinamismo plastico, ma dove la figura del soldato appare in tutta la sua umanit\u00e0 sofferente. Tra questi spiccano \"Sotto le armi\" del 1915, \"Ritratto di un commilitone in divisa di artigliere\" (per un certo periodo erroneamente attribuito a Boccioni), \"La distribuzione del pane\" (esposto anella galleria \"Ca' Pesaro\" nel 1919) e \"Soldato e sentinella\". Del resto, anche Boccioni, interventista e volontario in guerra, fu contrario alla retorica bellicista in arte, e lo scrisse. Contemporaneamente Notte si cimenta con le tavole parolibere, pubblicando tra l'altro su \u201cL'Italia Futurista\u201d \"Natura morta = Venezia\", che Paolo Buzzi, nell'articolo \"I giovani poeti e la guerra\" considera fra i migliori esempi di \"parole in libert\u00e0\". Il suo antibellicismo non lo dispensa dalla chiamata alle armi. Margherita Sarfatti, in \"La fiaccola accesa\" (pubblicato nel 1919, ma redatto nel 1916), annotava: \u201cLa giovane generazione \u00e8 al campo. Difende oggi con il fucile e con il cannone la gloria che verr\u00e0 [\u2026] si chiamano Carpi, Carr\u00e0, Russolo, Sironi, Notte, Funi, Oppo, Spadini, Martini e molti altri\u201d.\nCos\u00ec, anche Notte sopporter\u00e0 venti mesi di trincea, combattendo tra l'altro sul Carso, dove viene ferito. Ricoverato presso l'ospedale militare di Bologna, conosce e frequenta Giorgio Morandi. Tuttavia, la poetica di Notte futurista \u00e8 sempre pi\u00f9 legata all'osservazione della vita popolare. Il suo dinamismo plastico gli fornisce anzi l'ideale chiave formale per sottolineare che un mondo sta per concludersi, perch\u00e9 investito dal tornado della modernit\u00e0, come si evince da tre suoi perduti dipinti futuristi di disastri ferroviari, molto notati dalla critica dell'epoca, e ancor pi\u00f9 dalla serie delle piazze, luoghi di incontro e di scambio per definizione. Tra queste \"Piazza Battistero a Firenze\", il grande pannello \"Piazza\", attualmente alla Pinacoteca Civica di Brescia, \"Piazza Mercatale\" e \"La strada bianca\", acquistato dal Re, alla \"Mostra del Soldato\" del 1917 e primo quadro futurista entrato nella Collezione Savoia del Quirinale. \"Notte futurista\", come Soffici, Rosai, Conti (che affettuosamente gli dedicher\u00e0 la poesia \"Traiettoria con giardino\" nel suo volume \u201cImbottigliature\u201d) e altri fiorentini, non sposa l'estetica della macchina, e quando dipinge oggetti meccanici, come la locomotiva, li interpretata in chiave catastrofica e \"pessimista\".\nCos\u00ec come \u00e8 importante la notazione della sua tendenza a \u201craffreddare il futurismo nel cubismo\u201d, annotata da Filippo de Pisis, in un articolo del 1921 su \"Il Momento\" di Roma ed evidente in opere come \"La carrozzella\" del 1915, \"Vento e lavandaie\" e \"Girotondo\" del 1916, \"Facchino e donna\", \"Carretto\", \"Sterratori\", \"L'aratro e Popolane\" del 1919, \"Ragazze sul prato a Milano\" del 1920, \"Cacciata di casa\" del 1920 (esposta alla XII Biennale di Venezia); tutti soggetti umili, che richiedono un attento equilibrio, tra la rappresentazione del tempo ciclico della vita contadina e quello accelerato e instabile della civilt\u00e0 meccanica che vi subentra. Non a caso questa posizione \u00e8 rimarcata da Notte su \u201cL'Italia Futurista\u201d nel manifesto futurista \"Fondamento Lineare Geometrico\", firmato con Lucio Venna. Sempre su \u201cL'Italia Futurista\u201d Notte pubblica in prima pagina il disegno \"Piazza d'Armi \u2013 Sintesi geometrica\", proprio nello stesso numero dove compaiono i nomi ufficiali dei componenti del Gruppo Pittorico Futurista di Firenze: nell'ordine Baldessari, Conti, Ginna, Lega, i fratelli Vieri e Neri Nannetti, Notte, Rosai, Spina, Venna e Settimelli.\nIl periodo futurista a Milano.\nAgli inizi del 1918 Notte si trasferisce a Milano, attratto dalla citt\u00e0 dell'industria e del commercio, ma anche dal fatto che essa \u00e8 la sede centrale del movimento. Qui \u00e8 in ottimi rapporti con Marinetti, tanto che quest'ultimo, progettando il varo del periodico \u201cRoma Futurista\u201d, annota nei suoi taccuini il nome del pittore, in una lista di artisti ed eventi che devono comparire nei primi numeri. Notte \u00e8 poi assiduo del salotto di Margherita Sarfatti, ma frequenta soprattutto Sironi, Carr\u00e0 e Arturo Martini, che \u00e8 con Lucio Venna a Rovenna. Conosce anche Severini e si lega d'amicizia a Russolo, e poi a Leonardo Dudreville, Funi, Bucci, Serrati, Ada Negri e ad Armando Mazza. Si scontra anche con Mussolini che, geloso della Sarfatti, sospetta in lui un rivale.\nOltre a \"Ragazze sul prato a Milano\", opere di questo periodo sono \"Soldato e sentinella\", \"Mercato\", \"Tre soldati italiani\" (oggi al Museo del Novecento di Milano), varie nature mostre sperimentali (notate in un articolo da Roberto Longhi), \"Bambina a tavola\", \"Donne veneziane\", \"Vecchia che mangia\" e \"Fruttivendola\", queste ultime andate perdute, ma segnalate da Orio Vergani, in un articolo del 1919, e tutte esposte in quell'anno nella personale \u201cPost-impressionista e futurista\u201d, presentata da Margherita Sarfatti e inaugurata da Marinetti, esposizione replicata in giugno a Roma, presso la Casa d'Arte Bragaglia.\nDurante il soggiorno milanese Notte moltiplica i suoi interessi, pubblica disegni sull'ebdomadario \u201cI Nemici d'Italia\u201d di Armando Mazza e su \"Cronache d'attualit\u00e0\" di Anton Giulio Bragaglia, illustra copertine di libri per Facchi, l'editore vicino ai futuristi; poi, grazie a Marinetti, collabora assiduamente a \u201cRoma Futurista\u201d. A Milano frequenta soprattutto Fedele Azari, Luigi Russolo, Cantarelli, Fiozzi, Dessy, Eva K\u00fchn, cosicch\u00e9 si trova inserito nel circuito dei dadaisti italiani, pubblicando disegni sulla rivista dadaista \u201cProcellaria\u201d. Invitato da Prampolini, partecipa all'Esposizione Futurista di Ginevra, ma su \u201cPoesia\u201d, diretta da Dessy, pubblica in tricromia \"L'arrotino\", che appare come un commiato dall'avanguardia marinettiana. Nel 1920, a Milano, dall'unione con la cantante lirica Ines Dell'Armi, nasce la figlia Adriana.\nDal \u201critorno all'ordine\u201d al realismo magico.\nIl 1920 segna per Notte l'avvicinamento a Novecento, evidente gi\u00e0 nelle opere presentate nella mostra dei \u201cDissidenti\u201d di Ca' Pesaro alla veneziana Galleria Geri-Boralevi, dove espone con Arturo Martini, Casorati, Gino Rossi, Semeghini e Marussig, e ancor pi\u00f9 nella personale alla Primaverile fiorentina del 1922, curata da Sem Benelli. Nelle opere coeve, come \"Mercato\" o \"L'arrotino\", il futurismo si raffredda in una sintesi che richiama i moduli quattrocenteschi, ma anche il ripensamento della pittura veneziana del settecento, con la quale si confronta per alcuni anni, prima di tornare alla sperimentazione.\nNel 1923, Notte vince il concorso per la cattedra di Pittura, presso il Liceo Artistico di Venezia, e qui ha per allievi Afro e Mirko Basaldella. \u00c8 l'inizio di una lunga carriera didattica, che lo condurr\u00e0 nel 1924, dopo la vittoria del \u201cPensionato Nazionale\u201d, a Roma, dove insegner\u00e0 Figura disegnata alla Scuola Libera del Nudo, dell'Accademia di Belle Arti: tra i suoi allievi c'\u00e8 anche il giovane Scipione. A Roma Notte frequenta Arturo Martini, Marino Marini, Ercole Drei, Ferruccio Ferrazzi, Attilio Torresini, Carlo Socrate (che vive nello stesso palazzo) e il Direttore Generale delle Belle Arti Arduino Colasanti.\nAssiduo del caff\u00e8 Aragno e dell'ambiente di villa Strohl-Fern, Notte vi incontra Longhi, Giacomo Balla, ma soprattutto Massimo Bontempelli, che influenza le sue scelte estetiche, inducendolo a reinterpretare a modo suo le atmosfere del realismo magico, com'\u00e8 evidente in \"Tre allieve nello Studio\", del 1928 e in \"Lo scolaro\" del 1930: un'influenza gi\u00e0 avvertibile nel vasto e complesso affresco sul tema delle arti e dei mestieri che nel 1928 egli esegue a Villa d'Este (Tivoli), o ne \"La fruttivendola\", esposto alla Biennale di Venezia del '28.\nIl trasferimento a Napoli.\nNotte vince nel 1929 la cattedra di Decorazione all'Accademia di Napoli, ma continua a risiedere a Roma fino alla fine del 1936. \u00c8 un periodo difficile. Notte, che \u00e8 sempre stato socialista, non svolge attivit\u00e0 politiche evidenti; ma le sue opere degli anni Trenta si caricano di allusioni ironiche, che intendono minare la retorica di regime e i suoi valori. E poi egli all'Accademia di Napoli acquisisce un grande ascendente sugli allievi e diventa l'unico punto di riferimento in un panorama artistico arretrato.\nNelle opere di quegli anni Notte esplora la dimensione psicologica dei personaggi, da quelli celebri come Salvatore Quasimodo, del quale esegue il ritratto (oggi nella Collezione della Banca d'Italia) ai familiari (per esempio \"La famiglia\", \"Il vestito della sposa\", \"In giardino\", esposto alla Biennale di Venezia del 1928) a quelli ancora una volta umili, popolari, come \"Soldati che giocano alla morra\", presentato alla I Quadriennale di Roma e attualmente nel patrimonio della Casa Madre dei Mutilati e Invalidi di Guerra. E poi si segnala in questo periodo il suo lavoro introspettivo sull'esercizio dell'insegnamento, dunque sul significato della cultura, della storia, delle innovazioni. Sono tributi al valore intrinseco della trasmissione e dell'accrescimento dei saperi, delle esperienze, che costituiscono un atto di resistenza a qualunque disciplina omologante. Infatti, l'applicazione davanti al cavalletto si traduce in scene che fissano i gesti di una liturgia pi\u00f9 vasta, pi\u00f9 profonda delle intenzioni degli individui che vi partecipano.\nPer questi motivi nell'Accademia di Belle Arti di Napoli la presenza di Notte \u00e8 mal tollerata dal corpo docente. Anche perch\u00e9 nell'imperante \"morellismo di maniera\" che vi domina la sua didattica diffonde il vento delle avanguardie italiane ed europee. Se pure in polemica col movimento marinettiano, egli non ha mai tagliato del tutto i ponti con l'ambiente futurista, tant'\u00e8 che nel 1932 firma il \u201cManifesto futurista per l'architettura di Bologna nuova\u201d. Per\u00f2 a Napoli il corpo docente reagisce con veemenza, relegando il pittore \u201cfuturista\u201d in un pesante isolamento, ostilit\u00e0 che fomenter\u00e0 vari attacchi sulla stampa. Intanto, fin dalle opere presentate alla Biennale di Venezia del 1936 e alla II e III Quadriennale di Roma Notte inizia a confrontarsi con il fascino di Renoir, ma filtrando la lezione del maestro francese in un cromatismo pi\u00f9 scarno ed essenziale, dove il piacere di esplorare la materia pittorica \u00e8 trattenuto, per dare risalto alla severit\u00e0 dei soggetti, come nel dipinto \"Autoritratto con allievi\" presentato al Secondo Premio Bergamo del 1942 o come nelle trenta opere esposte nella sua sala personale alla Biennale di Venezia dello stesso anno.\nUn rigore che mitiga e talvolta spegne la sensualit\u00e0 cromatica delle atmosfere impressioniste e che meglio si adatta ai soggetti nottiani, spesso ironici nei titoli. Ad esempio, \"Carnevale\", che \u00e8 una scena dolente, bench\u00e9 dedicata alla festivit\u00e0 dello scherzo e dell'eccesso. Un rigore che sfiora la solennit\u00e0, come nel grande affresco antiretorico dedicato al mito di Enea secondo Virgilio, che l'artista esegue nel 1938 a Napoli, nel Salone d'Onore del Palazzo degli Uffici della Triennale delle Terre d'Oltremare e del Lavoro d'Italia. Durante l'occupazione tedesca Notte rischia pi\u00f9 volte la vita organizzando rifornimenti di armi e di munizioni per i gruppi partigiani, ma torna sul tema della guerra anche da artista, per esempio nella serie di disegni eseguiti durante i bombardamenti aerei che a Napoli si susseguono dal 1941 al 1944.\nLa Galleria dell'Accademia di belle arti di Napoli possiede queste opere di Emilio Notte. \"Ritratto di Costanza Lorenzetti\", 1891, olio su tela, 55x67,5cm, \"Comunicanda\", 1941, olio su tela, 99x124 cm e \"Composizione\", 1958, olio su tela, 101,5x126 cm.\nIl periodo postbellico.\nNell'immediato dopoguerra Notte, che nel frattempo ha ottenuto la cattedra di Pittura e anche la direzione dell'Accademia di Napoli, continua a sopportare l'ostilit\u00e0 dell'ambiente artistico partenopeo, ma qualcosa \u00e8 cambiato. Intanto perch\u00e9 egli \u00e8 confortato dall'amicizia di personaggi di spicco, dallo storico dell'arte Raffaello Causa (che tra l'altro, scrive che con Notte \u201c[\u2026] comincia la pittura moderna di Napoli\u201d) al filosofo Cleto Carbonara al matematico Renato Caccioppoli, e dall'archeologo De Franciscis al pittore e politico Maurizio Valenzi, che sar\u00e0 poi sindaco di Napoli; inoltre nell'Accademia Notte \u00e8 un maestro riconosciuto, che apre alla sperimentazione pi\u00f9 ardita. Un prestigio certo alimentato anche dalla costante partecipazione alle Biennali di Venezia, alle Quadriennali di Roma e a innumerevoli altre manifestazioni di quei decenni; ma una reputazione che gli deriva soprattutto dal rapporto con gli allievi, che sono attratti dalla sua didattica, aperta a ogni novit\u00e0; tant'\u00e8 che dalla scuola di Notte usciranno nomi rilevanti del panorama delle neoavanguardie: tra gli altri Carlo Alfano, Guido Biasi, Mario Colucci, Eduardo Palumbo, Lucio Del Pezzo, Mimmo Jodice, Mimmo Rotella, Vincenzo Romano Salvia, Luigi Malice.\nGli anni Cinquanta segnano per Notte l'inizio del ritorno formale al post-cubismo e al futurismo ma, come scrive Enrico Crispolti, con la netta tendenza \u201c\u2026 a recuperare la dimensione della sintesi arcaica, come si evince in tutti i dipinti, dalla Maternit\u00e0 del 1953 alle maschere, agli arlecchini a \"Gli acrobati stanchi\", fino alla \"Strage di Melissa\" (1953). Una scelta che si svilupper\u00e0 ulteriormente negli anni Sessanta in una sintesi ancora maggiore, che lambisce l'astrazione\u201d.\nSono spesso opere di grandi dimensioni, in cui l'artista insiste sull'esperienza del dolore individuale e collettivo, sulla noia, sulla rassegnazione, sull'ineluttabilit\u00e0 del destino, come ad esempio nei \"Saltimbanchi\", nei \"Giocolieri\", nei \"Mendicanti\" e nel gi\u00e0 citato \"La strage di Melissa\", dedicata all'uccisione dei contadini nelle terre occupate in Calabria.\nL'altro tema dominante, continuamente riproposto in tele impegnative e di grandi dimensioni, riguarda il lavoro in quanto assillo ma anche riscatto per ogni uomo. E sulla centralit\u00e0 del lavoro nella formazione civile degli individui Notte insiste perfino in opere di soggetto religioso, come nella grande pala d'altare che raffigura San Giuseppe operaio, eseguita nel 1953 per la nuova Chiesa di Don Bosco, nel quartiere San Paolo di Roma; ma anche in \"Pastori sulla spiaggia di Nola\", in \"Contadini\" e nel grande \"Corteo del Primo maggio\", attualmente ubicato nell'ex federazione napoletana dei Ds: una sfilata di contadini, operai, artigiani, intellettuali, uomini e donne di ogni et\u00e0, alla testa dei quali il pittore colloca se stesso (ma si riconoscono anche i ritratti di Luciano Lama e del giovane Andrea Geremicca). Nel 1958, dall'unione con l'ex allieva Maria Palliggiano (cui \u00e8 dedicato il film \"Ossidiana\") nasce il figlio Riccardo.\nIl periodo di \u201cVulcano\u201d e il periodo \u201cdelle pietre\u201d.\nNegli anni Sessanta la pittura di Notte vira in direzioni pi\u00f9 filosofiche, perfino ermetiche, come nella serie dei quadri \u201cneri\u201d del \u201cperiodo di Vulcano\u201d, ispirati alle solitarie atmosfere delle isole Eolie, dove l'artista trascorre lunghi soggiorni, e successivamente nella serie dei quadri \u201cbianchi\u201d del \u201cperiodo delle pietre\u201d (1965-1974); tra questi \"I ragazzi e la pietra\", \"Pianto di Edipo\", \"Il sogno di Giacobbe\" e \"Morte dell'eroe\". Ma tali meditazioni sulle atmosfere interiori, probabilmente influenzate dalle contemporanee frequentazioni di personaggi del mondo letterario, da Carlo Levi a Eduardo De Filippo (del quale eseguir\u00e0 il ritratto), da Michele Prisco a Eugenio Montale (illustrer\u00e0 una sua raccolta di poesie), sono interrotte dall'entusiasmo per le imprese spaziali, alle quali Notte dedica innumerevoli \u201cframmenti\u201d, di impianto futurista, cos\u00ec chiamati per la loro forma irregolare, che potrebbero essere definiti come l'evoluzione dell'aeropittura nell'\u201castropittura\u201d. Tra questi \"Intorno alla Luna\", \"Terra-Luna\", \"Sbarco sulla Luna\".\nDagli anni Sessanta in poi la sua visione drammatica della vita esplode in una serie di tele di grande respiro, spesso allegoriche, come \"La strage dei pionieri\" del 1974, o come la grande \"Crocifissione n\u00b0 1\" del 1971, sintesi tra futurismo ed espressionismo, e la grande \"Crocifissione n\u00b0 2\": opere complementari, perch\u00e9 mentre nella prima Ges\u00f9 \u00e8 raffigurato vivente e straziato, e tutta la composizione si concentra sulla tensione del corpo e del volto, nella seconda il corpo di Cristo \u00e8 disteso nell'inerzia della morte, i colori sono meno lividi, mentre il fondale \u00e8 costruito da una quadrettatura a foglia d'oro, alla maniera bizantina e trecentesca, con evidenti allusioni alla vittoria della luce spirituale sulla dolorosa oscurit\u00e0 della carne."}
{"id": "2339526", "revid": "156618", "url": "https://it.wikipedia.org/wiki?curid=2339526", "title": "Sant'Innocenzo dell'Immacolata", "text": ""}
{"id": "2339529", "revid": "98077", "url": "https://it.wikipedia.org/wiki?curid=2339529", "title": "E.326", "text": ""}
{"id": "2339538", "revid": "1573940", "url": "https://it.wikipedia.org/wiki?curid=2339538", "title": "Black Society Trilogy", "text": "La Black Society Trilogy \u00e8 una trilogia riguardante tre film diretti da Takashi Miike tra il 1995 e il 1999. I film facenti parte della trilogia sono i seguenti:\nCaratteristiche della trilogia.\nCome quella di \"Dead or Alive\", anche questa \u00e8 una trilogia anomala, in quanto i tre film sono collegati tra di loro solo dalla presenza dell'attore Tomorowo Taguchi, mentre le storie sono dissimili tra di loro e narrano di uomini e donne sradicati dalla loro terra d'origine, la Cina o il Giappone, al soldo della Triade cinese o della Yakuza.\n\"Shinjuku Triad Society\".\nIl primo film della trilogia \u00e8 ambientato nel quartiere di Shinjuku e narra di un poliziotto corrotto di origini cinesi che indagando sugli omicidi commissionati da un boss taiwanese scopre che il fratello avvocato \u00e8 coinvolto in un traffico di organi gestito dal criminale, dando inizio a una guerra tra polizia e malviventi.\n\"Rainy Dog\".\nIl secondo film della trilogia \u00e8 ambientato a Taipei e narra di uno yakuza giapponese esiliato costretto a lavorare come killer per la Triade locale. Una donna gli affida un bambino muto, sostenendo che si tratta di suo figlio. Il bambino inizia a seguire l'uomo, che incontra una prostituta cinese e crea cos\u00ec una sorta di famiglia.\nIl triangolo poliziotto-fratello-criminale del film precedente viene qui tradotto in questi tre personaggi, mentre la pioggia incessante ricorda l'atmosfera decadente del quartiere di Shinjuku.\n\"Ley Lines\".\nCon il terzo film della trilogia, Takashi Miike ha affermato di voler far tornare i suoi personaggi nel quartiere di Shinjuku, ripercorrendo il loro passato. Il film narra infatti di tre ragazzi di origini cinesi che sognano di lasciare il Giappone per approdare in Brasile. Per entrare clandestinamente nel paese sudamericano, i tre sono costretti a lavorare per la malavita e incontrano una prostituta che si unisce a loro."}
{"id": "2339540", "revid": "287204", "url": "https://it.wikipedia.org/wiki?curid=2339540", "title": "What Just Happened? Storie amare dal fronte di Hollywood", "text": "What Just Happened? Storie amare dal fronte di Hollywood \u00e8 un libro di memorie scritto dal produttore cinematografico hollywoodiano Art Linson pubblicato nel 2002.\nIl libro copre un periodo di circa cinque anni dell'attivit\u00e0 professionale dell'autore, dalla produzione del film \"L'urlo dell'odio\" (1997) a quella di \"Il colpo\" (2001). \u00c8 la storia di una serie di fallimenti e insuccessi, raccontata con umorismo e autoironia.\nLo stesso Linson ha scritto e prodotto un film ispirato a queste esperienze, \"Disastro a Hollywood\" (2008), diretto da Barry Levinson, nel quale il ruolo di produttore \u00e8 interpretato da Robert De Niro, attore la cui presenza \u00e8 ricorrente nel libro.\nTrama.\nIl produttore Art Linson, i cui successi (su tutti \"Gli intoccabili\" del 1987) appartengono ormai ad un passato sempre pi\u00f9 lontano, negli ultimi anni ha infilato un fallimento dietro l'altro e ormai teme che il suo tempo a Hollywood sia agli sgoccioli: \u00abGuardiamo in faccia la realt\u00e0, il tempo stava per scadere. (...) Per me, produrre un film di successo era diventata un'impresa sempre pi\u00f9 improbabile. E in questa citt\u00e0, dove tutto quel che \u00e8 \"nuovo\" \u00e8 migliore, sentivo che il buco nero del purgatorio di Hollywood mi aspettava a bocca spalancata.\u00bb\nDurante una serie di incontri a pranzo con Jerry, ex uomo di potere di una \"major\", detronizzato e fuori dal giro ormai da cinque anni, di fatto \"morto\" nell'ambiente, Art si pu\u00f2 sfogare raccontando le sue ultime, sfortunate produzioni, una sorta di insolita terapia fa-da-te non tanto per imparare come sopravvivere a Hollywood, ma su come uscirne, sulla fine della carriera. \nIl racconto parte dalla conclusione del contratto con la Warner, con la produzione dell'\u00abartisticamente interessante bench\u00e9 tristemente fallimentare\u00bb \"Voglia di ricominciare\" e l'inizio del lavoro su \"Heat - La sfida\" di Michael Mann, film poi effettivamente prodotto e distribuito, con successo, quando lui non lavora pi\u00f9 per quella casa di produzione.\nAssunto alla Fox, Linson porta avanti contemporaneamente due progetti, \"L'urlo dell'odio\" e \"Paradiso perduto\", le cui riprese presentano problemi diversi ma il cui risultato commerciale \u00e8 ugualmente negativo.\nSul set del primo, in Canada, il rapporto tra il regista neozelandese Lee Tamahori e uno dei protagonisti, Alec Baldwin, \u00e8 compromesso fin dalla vigilia del primo ciak, quando regista e produttore costringono l'attore a tagliarsi la folta barba con cui si \u00e8 presentato, che \u00e8 del tutto inappropriata per il personaggio che deve interpretare e che lo fa sembrare persino pi\u00f9 vecchio dell'antagonista, Anthony Hopkins.\nSul set del secondo, tra Florida e New York, le difficolt\u00e0 nascono dalle divergenze di idee tra il regista messicano Alfonso Cuar\u00f3n e lo sceneggiatore Mitch Glazer. Il risultato dei contrasti e della continua rielaborazione della sceneggiatura \u00e8 un primo montaggio lacunoso che costringe Linson a coinvolgere lo sceneggiatore di fiducia David Mamet, autore degli \"Intoccabili\", per dare continuit\u00e0 alla storia inserendo nuovi parti narrative.\nLo studio non interferisce nelle due produzioni, perch\u00e9 l'attenzione dei dirigenti \u00e8 completamente concentrata sui costi esorbitanti e in continua crescita della lavorazione del kolossal \"Titanic\", la cui uscita per\u00f2 annienta ogni possibilit\u00e0 per \"Paradiso perduto\", distribuito nelle sale in seguito e incentrato su una scena clou pressoch\u00e9 identica: il giovane artista che ritrae nuda la ricca ragazza di cui \u00e8 innamorato.\n\u00c8 invece addirittura idilliaca la produzione di \"Falso tracciato\": un'idea perfetta per un mix tra dramma e commedia, il completo supporto dello studio, gli sceneggiatori ideali, un regista in ascesa, un cast di prim'ordine... ma l'ennesimo fiasco al box office, dominato in quel periodo da \"Matrix\".\nNemmeno \"Fight Club\", film di alto profilo che pu\u00f2 valere un'intera annata per uno studio, diretto da uno dei pi\u00f9 talentuosi registi del momento, a cui la Fox aveva affidato all'esordio la regia del terzo episodio del prezioso \"franchise\" di \"Alien\" e che aveva poi riscosso un grande successo internazionale con \"Seven\", interpretato da un cast guidato dalla star Brad Pitt, si rivela il \"blockbuster\" sperato, anzi, dopo un'iniziale previsione di perdite notevoli rientra a malapena delle spese. Linson, pur ammettendo che scaricare la colpa su qualcun altro sia una prassi del mestiere da cui vorrebbe essere immune, attribuisce una sostanziale responsabilit\u00e0 ad una campagna di marketing sbagliata, realizzata da chi non aveva nemmeno capito le intenzioni del film.\nL'ultimo film prodotto da Linson per la Fox \u00e8 \"Sunset Strip\", film a basso costo che viene proiettato, dopo lunghi rinvii, quand'ormai Linson non lavora pi\u00f9 per la casa di produzione, in un solo cinema per un solo fine settimana, per garantirsi i diritti video e tv e limitare le perdite di una vera distribuzione. Un film simile per ambientazione, il mondo del rock degli anni settanta, ma pi\u00f9 ambizioso per mezzi impiegati, \"Quasi famosi\", scritto e diretto da Cameron Crowe, prodotto dalla DreamWorks, a causa della campagna pubblicitaria commisurata al budget finisce per perdere ben di pi\u00f9 del piccolo \"Sunset Strip\".\nDopo aver lasciato la Fox, Linson intraprende suo malgrado la strada della produzione indipendente, per realizzare \"Il colpo\", diretto da David Mamet. Il finanziamento arriva dal libanese Elie Samaha, che ha fatto fortuna con i lavaggi a secco e che ha avuto altrettanta fortuna nel mondo del cinema producendo film rifiutati dalle major, prevendendoli all'estero per una cifra maggiore del loro costo, senza rischi, solo guadagni."}
{"id": "2339544", "revid": "287204", "url": "https://it.wikipedia.org/wiki?curid=2339544", "title": "Sesta guerra d'Italia (1521-1526)", "text": ""}
{"id": "2339549", "revid": "31886", "url": "https://it.wikipedia.org/wiki?curid=2339549", "title": "Perch\u00e9 la guerra?", "text": "Perch\u00e9 la guerra? (\"Warum Krieg?\", 1933) \u00e8 una raccolta di lettere tra Albert Einstein e Sigmund Freud sulla natura della guerra e dell'aggressivit\u00e0 umana come componenti della psicologia degli esseri umani. L'opera ebbe origine da una iniziativa del Comitato sull'Arte e Letteratura della Lega delle Nazioni, che nel 1931 propose ai pi\u00f9 noti intellettuali dell'epoca di iniziare una corrispondenza epistolare su diversi temi. Freud acconsent\u00ec con poco entusiasmo, riferendosi all'esperienza con l'espressione \"la tediosa e sterile cosiddetta discussione con Einstein\" in una conversazione con Max Eitingon. Gli scritti di Freud raccolti in \"Perch\u00e9 la guerra?\", che comunque riprendono concetti gi\u00e0 espressi in sue opere precedenti, sono considerati in gran parte premonitori della successiva ascesa del nazismo in Germania e degli eventi della seconda guerra mondiale.. Alcuni critici riconducono queste riflessioni e idee al pensiero di Arthur Schopenhauer, filosofo letto e amato dal fisico tedesco/americano."}
{"id": "2339552", "revid": "28592", "url": "https://it.wikipedia.org/wiki?curid=2339552", "title": "Moti del 1821", "text": ""}
{"id": "2339556", "revid": "28592", "url": "https://it.wikipedia.org/wiki?curid=2339556", "title": "Moto decabrista", "text": ""}
{"id": "2339559", "revid": "28592", "url": "https://it.wikipedia.org/wiki?curid=2339559", "title": "Campagne napoleoniche", "text": ""}
{"id": "2339560", "revid": "339392", "url": "https://it.wikipedia.org/wiki?curid=2339560", "title": "Alexander Dmitrijevi\u010d Petrov", "text": ""}
{"id": "2339561", "revid": "287204", "url": "https://it.wikipedia.org/wiki?curid=2339561", "title": "Aleksandr Petrov", "text": ""}
{"id": "2339562", "revid": "28592", "url": "https://it.wikipedia.org/wiki?curid=2339562", "title": "Russia asiatica", "text": ""}
{"id": "2339571", "revid": "256896", "url": "https://it.wikipedia.org/wiki?curid=2339571", "title": "EMS-98", "text": ""}
{"id": "2339576", "revid": "1305772", "url": "https://it.wikipedia.org/wiki?curid=2339576", "title": "Maggio (disambigua)", "text": "Maggio \u00e8 il quinto mese del calendario gregoriano. Il termine pu\u00f2 riferirsi anche a:"}
{"id": "2339583", "revid": "28592", "url": "https://it.wikipedia.org/wiki?curid=2339583", "title": "Fuso Orario di Yekaterinburg", "text": ""}
{"id": "2339585", "revid": "287204", "url": "https://it.wikipedia.org/wiki?curid=2339585", "title": "Giovanni Sala", "text": "Carriera.\nEnduro.\nGiovanni Sala all'et\u00e0 di 14 anni si avvicina all'enduro su una Fantic Motor 50, poi all'et\u00e0 di 16 anni si avvicina alla prima gara su una Fantic 125, questo esordio avviene a Melegnano e termina in 6\u00aa posizione.\nNel 1981 nelle gare selettive guadagna la qualifica per la finale di Campionato Italiano Cadetti supportato dalla Polini e vince il suo primo campionato Italiano, dopo una lotta serrata con l'ufficiale KTM, Andrea Lucci.\nNel 1982 trova il supporto da parte della concessionaria Ago Moto per correre nel cross su moto Villa, e per gli anni successivi continua l'attivit\u00e0 nel cross, nel 1996 corre nella categoria Senior partecipando a una prova di Mondiale Cross.\nNel 1990 oltre a correre nel cross ritorna a partecipare nelle gare di enduro e termina il campionato Italiano in 4\u00aa posizione, questo risultato mette in luce Giovanni e nel 1991 entra a far parte del Team Farioli sulle KTM correndo 14 stagioni di campionato del mondo, e 17 stagioni nel Campionato Italiano diventando il pilota di enduro pi\u00f9 titolato d'Italia.\nDakar.\nAffascinato dai rally Africani, si avvicina alla sua prima esperienza con il Rood Book all'Elba 500 nel 1992, mentre il debutto nel deserto avviene al Rally del Dubai, per poi prendere il via alla prima delle sue dieci Parigi-Dakar nel 1998 nel Team ufficiale della KTM Austria.\nAvendo un accordo per l'enduro con KTM, la casa austriaca lo coinvolge nei grandi rally, assegnandogli Il ruolo di pilota supporto ai colleghi del Team, oltre che collaudatore, infatti nel suo attivo include lo sviluppo della 660 Rally, ma soprattutto, insieme a Fabrizio Meoni, sviluppa la LC8, che Meoni porter\u00e0 alla vittoria e Sala terminer\u00e0 6\u00ba.\nRitornato alle monocilindriche otterr\u00e0 un 3\u00ba posto nell'edizione 2006."}
{"id": "2339586", "revid": "767487", "url": "https://it.wikipedia.org/wiki?curid=2339586", "title": "Carmela \u00e8 una bambola", "text": "Carmela \u00e8 una bambola \u00e8 un film del 1958 diretto da Gianni Puccini.\nIl film \u00e8 noto anche col titolo \"Carmela \u00e8 una bambola - Mamma perch\u00e9 mi hai fatto cos\u00ec bello?\".\nTrama.\nCarmela \u00e8 la figlia di un ex guappo destinata a diventare moglie di un ragazzo gradito al padre. La ragazza per\u00f2 si innamora di un altro giovane e, sonnambula, va a fargli visita di notte.\nLa canzone.\nIl film \u00e8 tratto dalla canzone napoletana \"'A sunnambula\", composta l'anno prima da Gigi Pisano ed Eduardo Alfieri; il primo verso dalla canzone \u00e8 proprio \"Carmela \u00e8 na bambola\", da cui \u00e8 tratto anche lo stesso titolo del film."}
{"id": "2339597", "revid": "838137", "url": "https://it.wikipedia.org/wiki?curid=2339597", "title": "Corina Ssuschke", "text": "Gioca nel ruolo di centrale nel Freier Turn- und Sportverein 1922 Straubing.\nCarriera.\nCorina Ssuschke dopo alcuni anni in vari club pallavolistici minori come il Chemnitzer PSV e il VCO Pirna, nel 2001 approda nella serie A tedesca con la maglia del Dresdner Sportclub 1898, squadra con la quale resta 7 stagioni riuscendo a vincere un campionato nella stagione 2006-07. A partire dal 2006 entra a far parte stabilmente della nazionale tedesca partecipando al campionato mondiale, sua prima esperienza internazionale.\nNella stagione 2008-2009 arriva in Italia, acquistata dalla Pallavolo Cesena, squadra di serie A1 con la quale conquista la salvezza all'ultima giornata. Nel 2009 lascia l'Italia per iniziare una nuova esperienza in Repubblica Ceca con la squadra del Volejbalov\u00fd klub Prost\u011bjov, con la quale vince due scudetti. Nel 2011 con la nazionale vince la medaglia d'argento al campionato europeo. Nella stagione 2011-12 viene ingaggiata dall'Atom Trefl Sopot, con cui vince il campionato.\nNel campionato 2012-13 passa al Lokomotiv Bak\u0131 Voleybol Klubu, nella Superliqa azera; con la squadra nazionale vince la medaglia d'oro all'European League 2013 e quella d'argento al campionato europeo 2013, dove indossa per l'ultima volta la maglia della nazionale. Nella stagione successiva viene ingaggiata nella Ligue A francese dal Racing Club de Cannes, giocando per il club fino al mese di dicembre, ritornando a giocare da gennaio per il Dresdner Sportclub 1898 fino al termine della stagione, con cui vince lo scudetto.\nNel campionato 2014-15 si trasferisce nel VfB 91 Suhl, tuttavia prima dell'inizio della stagione annuncia un periodo di inattivit\u00e0 a causa di una gravidanza. Ritorna in campo nel campionato seguente, ingaggiata dalla neopromossa Freier Turn- und Sportverein 1922 Straubing."}
{"id": "2339601", "revid": "648716", "url": "https://it.wikipedia.org/wiki?curid=2339601", "title": "Pompa ad anello liquido", "text": "Le pompe ad anello liquido sono delle particolari pompe utilizzate per la movimentazione di liquidi o gas. Sono costituite da un vano cilindrico all'interno del quale ruota una girante a pale radiali, il cui moto di rotazione assicura la formazione di uno strato liquido in corrispondenza della parete del vano. Siccome la girante \u00e8 posta in posizione non centrale, si ha la formazione di camere (delimitate dalle pale della girante) a volume variabile, in cui il fluido passa, comprimendosi.\nVengono impiegate ove occorra pompare grandi quantit\u00e0 di vapore senza l'impiego di un condensatore intermedio.\nIn questo tipo di pompe l'acqua, che viene fornita in continuo (sia per il rinnovo dell'anello liquido, sia per il raffreddamento), causa la condensazione dei vapori pompati, con capacit\u00e0 dipendente dalle dimensioni delle pompe e della temperatura di funzionamento.\nStoria.\nLe primissime pompe ad anello liquido risalgono ad un brevetto datato 1903 concesso alla Siemens-Schuckert. Il brevetto statunitense numero per pompe a vuoto e compressori ad anello liquido fu concesso a Lewis H. Nash nel 1914, che li produsse tramite la Nash Engineering Company in Norwalk, CT. Nello stesso periodo circa, in Austria, il brevetto numero fu concesso alla \"Siemens-Schuckertwerke\" per una pompa a vuoto ad anello liquido analoga."}
{"id": "2339603", "revid": "767487", "url": "https://it.wikipedia.org/wiki?curid=2339603", "title": "Caporale di giornata", "text": "Caporale di giornata \u00e8 un film del 1958 diretto da Carlo Ludovico Bragaglia.\nTrama.\nUn neonato con un bigliettino che lo identifica come \"figlio di Felice\" viene abbandonato nella garitta di una caserma. I quattro soldati di nome Felice vengono convocati e interrogati. Ognuno di loro ha qualche buon motivo di ritenere di essere il padre, ma, tra scambi di persona ed equivoci, a risolvere il caso e a rivelare l'identit\u00e0 dell'uomo sar\u00e0 la madre stessa del bambino."}
{"id": "2339615", "revid": "36426", "url": "https://it.wikipedia.org/wiki?curid=2339615", "title": "Free-cinema", "text": ""}
{"id": "2339619", "revid": "125055093", "url": "https://it.wikipedia.org/wiki?curid=2339619", "title": "Eremiti della Beata Vergine del Monte Carmelo", "text": "Gli Eremiti della Beata Vergine del Monte Carmelo (in latino: \"Eremitarum Beatissimae Virginis Mariae de Monte Carmelo\", acronimo: E.Carm.) costituiscono le comunit\u00e0 eremiti cattoliche dei Carmelitani dell'Antica Osservanza. I carmelitani osservanti o calzati appartengono agli ordini mendicanti. Sono, cio\u00e8, uomini che professano i voti di povert\u00e0, castit\u00e0, obbedienza, vivono in comunit\u00e0 e si dedicano a varie forme di apostolato. I carmelitani, per\u00f2, si rifanno all'originaria comunit\u00e0 di eremiti cristiani, che si riun\u00ec sul Monte Carmelo in Palestina, sull'esempio del profeta Elia e che ricevettero una regola da parte di sant'Alberto di Gerusalemme.\nNel XIII secolo, sull'esempio dei domenicani e dei francescani, i carmelitani abbandonarono la vita eremitico-contemplativa per dedicarsi all'apostolato.\nNegli anni '80 del XX secolo, per\u00f2, alcuni frati carmelitani osservanti hanno voluto dare vita a comunit\u00e0 che rivivessero l'originaria vita eremitico-contemplativa. Sono nate, cos\u00ec, due comunit\u00e0 di \"eremiti carmelitani\" negli Stati Uniti d'America (Lake Elmo e Christoval), sotto la diretta supervisione del Priore generale dei carmelitani osservanti. Sempre sotto la supervisione del priore generale, vi \u00e8 anche un eremo a Villefranche de Rouergue (Francia), abitato da un solo eremita. A questi si aggiungono gli eremi posti sotto la supervisione di alcune provincie: Eremo Monte Carmelo (Florence, USA); Eremitaggio Carmelitanto (Sedaeng, Indonesia); Eremo Madonna del Granato (Capaccio, Italia); Eremitaggio di Hornachuelos (Cordova, Spagna). Abitati da uno o due eremiti.\nVita eremitica.\nLe due comunit\u00e0 statunitensi conducono una vita esclusivamente contemplativa, dedita unicamente alla preghiera individuale e comunitaria, allo studio della Bibbia, al lavoro manuale. La struttura dei conventi degli eremiti carmelitani \u00e8 sostanzialmente quella dei cenobi o delle lavre, molto simili a quelle dei camaldolesi o dei certosini. Ogni eremita, infatti, abita una cella dotata di camera da letto, bagno, studio, angolo per la preghiera e possibilmente orto. Al centro tra le varie celle \u00e8 posta la cappella o chiesa. Di solito l'eremita pranza da solo. I momenti comunitari sono soprattutto quelli liturgici, in particolare la messa. I carmelitani di Lake Elmo hanno riscoperto anche l'antico rito carmelitano, detto Rito del Santo Sepolcro, ed hanno ricevuto l'autorizzazione e dal Priore generale di usarne alcune funzioni, anche se ne hanno tradotti i testi in inglese."}
{"id": "2339625", "revid": "1543377", "url": "https://it.wikipedia.org/wiki?curid=2339625", "title": "Municipalit\u00e0 locale di Kamiesberg", "text": "Kamiesberg \u00e8 una municipalit\u00e0 locale (in inglese Kamiesberg Local Municipality) appartenente alla municipalit\u00e0 distrettuale di Namakwa della Provincia del Capo Settentrionale in Sudafrica. \nIn base al censimento del 2001 la sua popolazione \u00e8 di 10.754 abitanti.\nLa sede amministrativa e legislativa \u00e8 la citt\u00e0 di Garies e il suo territorio si estende su una superficie di ed \u00e8 suddiviso in 4 circoscrizioni elettorali (\"wards\"). Il suo codice di distretto \u00e8 NC064.\nGeografia fisica.\nConfini.\nLa municipalit\u00e0 locale di Kamiesberg confina a nord con quella di Nama Khoi, a nord e a est con il District Management Areas NCDMA06, a sud con il District Management Areas WCDMA01 e a ovest con l'Oceano Atlantico."}
{"id": "2339627", "revid": "287204", "url": "https://it.wikipedia.org/wiki?curid=2339627", "title": "Bustelli", "text": ""}
{"id": "2339629", "revid": "767487", "url": "https://it.wikipedia.org/wiki?curid=2339629", "title": "Kaz James", "text": "Prima d'intraprendere la carriera da solista ha fatto parte del progetto dance The Bodyrockers."}
{"id": "2339642", "revid": "123625470", "url": "https://it.wikipedia.org/wiki?curid=2339642", "title": "Parisio (famiglia)", "text": "I Parisi (o \"Parisio\") sono una nobile famiglia italiana, originaria della Francia e stabilitasi in Sicilia e Calabria sotto il regno Normanno.\nStoria della dinastia.\nLe origini della famiglia non sono note, ma molti designano come originario fondatore della dinastia un certo Gualtiero Parisio, il quale fu governatore di Parigi prima dell'anno 1000. \u00c8 attesta la presenza di alcuni nobili discendenti a Cosenza, Napoli e Bologna. Dall'XI secolo al XV la famiglia \u00e8 annoverata nell'aristocrazia di Messina, probabilmente giunta in Sicilia con l'avvento dei Normanni. Furono marchesi di Ogliastro, conti di Adern\u00f2, Avellino, Calatabiano e baroni di San Bartolomeo, Baresio, Carcicera, Chabuca o Chillari (Cellaro) o Mazallacar, Corte, Crucoli, Fiumefreddo, Franca, Cardonetto o Plana Montagna; inoltre, tennero il principato di Torrebruna.\nBlasonatura.\nLa famiglia dei Parisio ebbe diverse vicende dinastiche, numerosi rami cadetti e discendenze pi\u00f9 o meno note; ci\u00f2 port\u00f2 allo sviluppo, nei secoli, di diversi blasoni e stemmi attribuiti a vari filoni dinastici che tuttavia sono riconducibili tutti al ramo principale - d'origini Normanne. Ad oggi si attestano almeno sei blasonature principali, tutte strettamente legate ai Parisio.\nConti di Adern\u00f2.\nD'azzurro, a tre fasce d'oro, accompagnate nel capo da un giglio e da tre stelle, due tra la 1a e 2a, una nella punta bassa dello scudo, il tutto dello stesso.\nRamo di Mineo e Lentini.\nD'azzurro, alla lancia posta in fascia accompagnata da tre teste di cavallo recise, le prime due nel capo affrontate miranti due gigli, la terza in punta, addestrata da un giglio, il tutto d'oro.\nRamo cosentino.\nD'azzurro, al castello merlato d'oro, aperto nel fianco destro, ed un braccio armato, impugnante una croce patente d'oro, sporgente dalla porta.\nRamo di San Bartolomeo.\nD'azzurro, alla gemella in banda, accompagnata in capo da un giglio sormontato da tre stelle di sei raggi male ordinate; in punta da una cometa posta in banda, il tutto d'oro.\nRamo di Messina.\nD'azzurro, a quattro bande d'oro, abbassate sotto la fascia in divisa sostenente un leone rivolto e coronato guardante una stella posta al secondo cantone, il tutto dello stesso.\nRamo Parisio.\nD'azzurro, alla fascia accompagnata in capo da due stelle ed in punta da un tronco d'albero sormontato da una stella, il tutto d'oro."}
{"id": "2339658", "revid": "123525068", "url": "https://it.wikipedia.org/wiki?curid=2339658", "title": "Shindo", "text": "La scala d'intensit\u00e0 sismica dell'Agenzia Meteorologica Giapponese \u00e8 un sistema di misurazione usato in Giappone e a Taiwan per indicare l'intensit\u00e0 dei terremoti. Viene misurata in unit\u00e0 dette . Diversamente dalla scala di magnitudo Richter (che misura la magnitudo complessiva di un terremoto, e rappresenta la grandezza del terremoto con un solo numero), la scala utilizzata dall'Agenzia Meteorologica Giapponese descrive l'intensit\u00e0, cio\u00e8 il grado di scuotimento in un punto determinato sulla superficie terrestre. Come risultato, la misurazione del terremoto varia da luogo a luogo, e una scossa rilevata pu\u00f2 essere descritta come \"shindo 4 a Tokyo, shindo 3 a Yokohama, shindo 2 a Shizuoka, shindo 1 a Nagoya\".\nLa scala dell'Agenzia Meteorologica Giapponese funziona tramite una rete di 180 sismografi e 627 misuratori d'intensit\u00e0 sismica fornendo la notizia del terremoto in tempo reale ai media e divulgandola su internet.\nStoria.\nIl Giappone sperimenta approssimativamente 400 terremoti ogni giorno, sebbene la grande maggioranza siano, nella scala \"shindo\", di grado \"0\" o anche meno, quindi rilevabili solo usando apparecchiature specialistiche.\nL'Agenzia Meteorologica Giapponese all'inizio assegn\u00f2 quattro gradi alla \"Shindo\" nel 1884, con i livelli: \u5fae (appena percettibile), \u5f31 (debole), \u5f37 (forte) e \u70c8 (violento).\nNel 1898 questa scala fu mutata in sistema numerico, assegnando ai terremoti dei gradi che vanno da 0 a 7.\nNel 1908, ai gradi di questa scala furono aggiunte descrizioni, e ai terremoti furono assegnati livelli basati sugli effetti percepiti sulla gente. Questa scala fu largamente usata durante il periodo Meiji, e fu rivisitata durante il periodo Sh\u014dwa con descrizioni attente e minuziose.\nDopo il terremoto di Kobe del 1995 la scala fu modificata e i gradi 5 e 6 furono divisi rispettivamente in 5-inferiore (5\u5f31 o 5-) e 5-superiore (5\u5f37 o 5+) e in 6-inferiore (6\u5f31 o 6-) e 6-superiore (6\u5f37 o 6+).\nIn quest'ultima forma, la Shindo \u00e8 in uso dal 1996 senza aver subito mutamenti.\nSpiegazioni dell'Agenzia Meteorologica Giapponese.\nLa scala usata dall'Agenzia Meteorologica Giapponese va dal livello 0, cio\u00e8 registrato solo da strumentazioni apposite, al livello 7, il pi\u00f9 forte. La scala d'intensit\u00e0 Mercalli \u00e8 talvolta usata insieme alla \"Shindo\"; ad ogni modo questo non \u00e8 un metodo usuale praticato in Giappone. I terremoti riferiti in tempo reale sono calcolati automaticamente tramite le misurazioni dell'accelerazione del suolo. L'Agenzia Meteorologica Giapponese fornisce la relazione dei livelli del terremoto basati sull'accelerazione del suolo, misurati automaticamente tramite misuratori d'intensit\u00e0 sismica. Non c'\u00e8 nessuna relazione semplice e lineare fra il Numero Shindo e l'accelerazione di picco al suolo, quindi i valori della tabella sottostante devono essere considerati solo orientativi."}
{"id": "2339660", "revid": "287204", "url": "https://it.wikipedia.org/wiki?curid=2339660", "title": "Aix Maurienne Savoie Basket", "text": "L'Aix Maurienne Savoie Basket \u00e8 una societ\u00e0 cestistica avente sede ad Aix-les-Bains, in Francia. Fondata nel 2005 dalla fusione del \"Jeunesse Savoie Aixoise\" e del \"Maurienne Savoie Basket\", gioca nel campionato francese."}
{"id": "2339663", "revid": "767487", "url": "https://it.wikipedia.org/wiki?curid=2339663", "title": "Michael Mallett", "text": "Biografia.\nMallett \u00e8 nato presso Southend-on-Sea, nella regione dell'Essex. La sua famiglia si era trasferita da tempo nel nord ovest dell'Inghilterra. Mallett studi\u00f2 presso la St Edward's School di Oxford e nel 1955 si laure\u00f2 in storia moderna al Winchester College, nell'omonima citt\u00e0 dell'Hampshire.\nLa passione per la storia d'Italia si manifest\u00f2 gi\u00e0 durante il corso di laurea e nel 1957 frequent\u00f2 la British School di Roma e la Normale di Pisa. Gli studi di Mallett sui rapporti economici fra le citt\u00e0 di Pisa e Firenze nel XIV secolo presentati ad Oxford nel 1959 gettarono le basi per la stesura del suo primo libro, \"The Florentine Galleys in the Fifteenth Century\" (1967). Nel 1961 spos\u00f2 l'artista Patricia Berenice Sullivan, conosciuta al College.\nDopo un breve periodo trascorso come assistente di un professore presso Eton College, dove ebbe come allievo il principe Richard Windsor, duca di Gloucester, Mallett si trasfer\u00ec, sempre come assistente, all'Universit\u00e0 di Manitoba di Winnipeg, in Canada. Nel 1962 Mallett fece ritorno a Roma, dove divenne assistente direttore e bibliotecario della British School, dove ebbe modo inoltre di confrontare i suoi interessi con quelli del direttore JB Ward-Perkins, esperto in archeologia.\nGli anni che trascorse a Roma rappresentano per Mallett un notevole arricchimento personale e culturale. Nel clima del Concilio Vaticano Secondo indetto da papa Giovanni XXIII, Mallett scrisse il suo secondo libro, di carattere religioso, sulla storia dei Borgia, \"The Borgias\" (1969).\nAccanto al collega John Hale, fondatore della cattedra di storia presso l'Universit\u00e0 di Warwick, Mallett inizi\u00f2 la frequentazione dell'Universit\u00e0 di Warwick; sono di questi anni due dei suoi maggiori successi, sempre dedicati alla storia italiana del primo Rinascimento: \"Mercenaries and Their Masters\" (1974) e \"The Military Organisation of a Renaissance State: Venice circa 1400 to 1617\" (1984). Quando nel 1970 Hale lasci\u00f2 l'Universit\u00e0, Mallett prese il suo posto e Warwick divenne il centro pi\u00f9 evoluto di studi sull'Italia rinascimentale, Venezia in particolare, dell'interno Regno Unito. Esempio di questo \u00e8 l'annuale Venice Symposium dell'Universit\u00e0 di Warwick. Mallett continu\u00f2 a mantenere rapporti con associazioni culturali italiane, e venete in particolare.\nMallett \u00e8 stato insignito di numerosi riconoscimenti tra cui: British Academy's Serena Medal for Italian Studies (1997), nomina a OBE (1998) e a Commendatore della Repubblica Italiana."}
{"id": "2339664", "revid": "180559", "url": "https://it.wikipedia.org/wiki?curid=2339664", "title": "Sharks Antibes", "text": "Gli Sharks Antibes sono una societ\u00e0 cestistica avente sede ad Antibes, in Francia.\nStoria.\nFondata nel 1941 col nome di \"Olympique Antibes Juan-les-Pins C\u00f4te d'Azur\", nel 2012 assunse la denominazione attuale. Gioca nel campionato francese.\nDisputa le partite interne nel nuovo complesso Azur Arena, con una capacit\u00e0 di 5.249 spettatori, inaugurato il 15 agosto 2013 con un'amichevole della nazionale di pallacanestro francese contro quella serba.\nRoster 2018-2019.\n\"Aggiornato al 9 novembre 2018.\""}
{"id": "2339665", "revid": "339392", "url": "https://it.wikipedia.org/wiki?curid=2339665", "title": "Olympique d'Antibes Juan-les-Pins", "text": ""}
{"id": "2339670", "revid": "287204", "url": "https://it.wikipedia.org/wiki?curid=2339670", "title": "Castello di Ancy-le-Franc", "text": "Il castello di Ancy-le-Franc (\"ch\u00e2teau d'Ancy-le-Franc\" in francese) \u00e8 una vasta residenza di campagna ubicata presso Tonnerre nella regione francese della Borgogna, nel comune di Ancy-le-Franc.\nStoria.\nImportante ed innovativo esempio d'architettura tardo-rinascimentale, fu costruito a partire da una data tra il 1544 ed il 1550 per il colto mecenate Antoine III de Clermont. Il progetto \u00e8 generalmente attribuito all'italiano Sebastiano Serlio, soprattutto su basi stilistiche, anche se non mancano studiosi che lo hanno attribuito ad altri artisti come Primaticcio o Pierre Lescot, presenti in cantiere dopo Serlio. Da notare comunque come il Libro VI del trattato di Serlio riporti i disegni di un edificio evidentemente corrispondente allo Ch\u00e2teau d'Ancy-le-Franc.\nL'edificio era probabilmente sostanzialmente completato nel 1550, anche se i lavori di decorazione si protrassero a lungo, oltre la morte del committente e dell'architetto, con artisti francesi ed italiani.\nCaratteri stilistici.\nL'opera costituisce una consapevole sintesi tra due culture costruttive in cui coesistono elementi tipologici e costruttivi francesi con un linguaggio architettonico molto colto che si richiama all'architettura della Roma di inizio XVI secolo, ed \u00e8 considerata il capolavoro del Serlio e l'esemplificazione del ruolo che l'architetto ebbe come tramite tra la cultura architettonica italiana del primo cinquecento e la Francia. \nIl castello presenta una pianta regolare, distribuita attorno ad un cortile quadrato; quattro corpi di fabbrica, ancora a pianta quadrata, assumono l'aspetto di torrioni angolari, introducendo in Francia uno originale schema completamente geometrico, diverso dai modelli del castello medievale francese e riconducibile a quello ideato da Giuliano da Maiano per la villa napoletana di Poggioreale (oggi scomparsa) e che il trattato d'architettura del Serlio contribu\u00ec ad affermare con successo nel resto d'Europa.\nI fronti esterni del palazzo, dal carattere molto austero, sono scanditi da lesene di ordine dorico molto semplificato, su due livelli (tre nei corpi angolari) e sono conclusi da un cornicione con triglifi, forse seguendo un modello peruzziano (Palazzo Fusconi Pighini). Invece i fronti interni lungo il cortile riprendono, al piano terra, un tema bramantesco di pilastri binati in una successione generalmente definita \"travata ritmica\" in cui l'interasse pi\u00f9 piccolo accoglie una nicchia e quello pi\u00f9 ampio, un arco trabeato. Il riferimento \u00e8 alla soluzione adottata da Bramante nel cortile superiore (\"Cortile della Pigna\") del Belvedere in Vaticano. \nL'edificio \u00e8 caratterizzato inoltre da ampie finestre e da una copertura con pendenza molto accentuata, come da tradizione francese. \nL'edificio \u00e8 realizzato in pietra calcarea da taglio, con membrature appena rilevate, grazie all'abilit\u00e0 degli scalpellini francesi.\nNel progetto originario erano forse presenti logge sia al piano terra che al piano primo, non realizzate, come si pu\u00f2 dedurre dalle tavole del Libro VI del trattato del Serlio.\nL'opera appartiene ad un periodo creativo del Serlio caratterizzato dall'abbandono dei temi manieristi pi\u00f9 innovativi, non recepiti dalla committenza francese e confinati dall'artista nelle stravaganze de Libro \"Extraordinario\".\nDecorazioni interne.\nAll'interno, soprattutto al piano primo, si trovano molti ambienti decorati con boiseries, soffitti cassettonati e affreschi realizzati a partire dal 1550, probabilmente da Primaticcio, Nicol\u00f2 dell'Abate e Ruggiero de Ruggieri, e successivamente, a partire dal 1590, da artisti della seconda scuola di Fontainebleau. \nIl complesso degli affreschi, su temi mitologici o tratti dalla storia antica, insoliti per la Francia dell'epoca, costituiscono un'importante testimonianza dell'affermarsi della pittura rinascimentale nell'ambiente francese.\nTra gli ambienti pi\u00f9 interessanti, la cappella, la Chambre des Arts affrescata dal Primaticcio e tre lunghe gallerie decorate con grottesche e scene classiche a monocromo."}
{"id": "2339671", "revid": "155613", "url": "https://it.wikipedia.org/wiki?curid=2339671", "title": "Ch\u00e2teau d'Ancy-le-Franc", "text": ""}
