{"id": "2372962", "revid": "1305887", "url": "https://it.wikipedia.org/wiki?curid=2372962", "title": "Ashley Benson", "text": "\u00c8 nota per il ruolo di Hanna Marin in \"Pretty Little Liars\".\nBiografia.\nAshley Victoria Benson \u00e8 nata e cresciuta ad Anaheim Hills, California, da Shannon e Jeff Benson. Ha una sorella pi\u00f9 grande, Shaylene.\nCarriera.\nFa il suo debutto sul grande schermo con un piccolo ruolo in \"30 anni in un secondo\", per poi entrare nel cast di \"Il tempo della nostra vita\" in cui interpreta Abigail Deveraux, figlia di Jack Deveraux e Jennifer Horton.\nNel 2007 \u00e8 nel film \"Ragazze nel pallone - Pronte a vincere\", diretto da Steve Rash, l'anno dopo invece recita nel film \"Cheerleader Scandal\", basato su fatti realmente accaduti alla McKinney North High School, nel ruolo di Brooke Tippit.\nNel 2010 ottiene il ruolo di Hanna Marin, una delle protagoniste della serie tv \"Pretty Little Liars,\" basata sui libri di Sara Shepard, che racconta la storia di quattro adolescenti la cui vita \u00e8 minacciata costantemente da una persona \"anonima\". La serie ha avuto un'ottima accoglienza da parte del pubblico e la porter\u00e0 a vincere il premio di miglior attrice televisiva ai Teen Choice Awards tre volte (nel 2014, nel 2015 e nel 2016).\nLo stesso anno inoltre partecipa al film TV \"Cupido a Natale\" diretto da Gil Junger. Nel 2012, per un rifiuto di Emma Roberts, entra a far parte del cast del film \"Spring Breakers - Una vacanza da sballo\" con Selena Gomez, Vanessa Hudgens, Rachel Korine e James Franco.\nNel gennaio 2013 diventa testimonial del marchio di moda americano \"Faviana\"\", \"mentre durante il mese di luglio 2014 \u00e8 il volto della collezione estiva \"Divided\" della H&amp;M. Partecipa inoltre al film \"Pixels\" come Lady Lisa, uscito nelle sale americane il 24 luglio 2015.\nVita privata.\nAshley \u00e8 apertamente bisessuale. \u00c8 stata in una relazione con la supermodella inglese Cara Delevingne da giugno 2018 fino ad aprile 2020. A maggio 2020, intraprese una relazione con il cantante G-Eazy, finita nel febbraio 2021.\n\u00c8 molto amica di Tyler Blackburn, suo co-star in \"Pretty Little Liars\".\nDoppiatrici italiane.\nNelle versioni in italiano dei suoi lavori, Ashley Benson \u00e8 stata doppiata da:"}
{"id": "2372971", "revid": "110157", "url": "https://it.wikipedia.org/wiki?curid=2372971", "title": "Augusta Bernard", "text": "Biografia.\nNata nel 1886 in Provenza, inizia la propria carriera copiando i modelli dell'alta moda. Apre quindi il suo primo atelier a Biarritz nel 1920 per poi trasferirsi a Parigi (in rue de Rivoli nel 1922 e in rue du Faubourg Saint-Honor\u00e9 3 dal 1928). Nel corso degli anni venti gli abiti anticonvenzionali disegnati dalla Bernard (con le loro silhouette aerodinamiche, quasi a voler rispecchiare anche nella moda la precisione, la semplicit\u00e0 e la levigatezza dell'\"era dell'automobile\") ottengono un notevole successo fra la clientela, principalmente fra le donne risolute e determinate tipiche del Nordamerica. Le collezioni da sera della stilista si contraddistinguono per le linee lunghe e semplici e per i colori pastello, ideali nel far risaltare i gioielli e in contrasto con gli elaborati ricami delle altre sartorie dell'epoca; quelle da giorno combinano la semplicit\u00e0 con la praticit\u00e0 e prediligono tessuti come il tweed. La Bernard chiama la propria casa di moda \"Augustabernard\" per distinguersi da molti marchi dal nome simile. Nel 1929 \"L'Officiel de la Mode\" afferma: \u00abAugusta Bernard \u00e8 ai primi posti dell'alta moda parigina\u00bb.\nLa popolarit\u00e0 di Augusta Bernard arriva al suo apice nella prima met\u00e0 degli anni trenta, consolidata dalla vittoria al Concorso d'eleganza di Sankt Moritz del 1930, ottenuta dalla marchesa di Parigi indossando un suo abito in lam\u00e9 argentato dall'ampio d\u00e9collet\u00e9. Nel 1931 \"Vogue\" dedica una copertina persino ad un elegante pigiama \"Augustabernard\" e nel 1932 elegge come \"il vestito pi\u00f9 bello dell'anno\" un abito da sera in stile neoclassico, disegnato e tagliato dalla Bernard con un raffinato drappeggio, mentre per il numero del settembre 1933 affida al celebre illustratore di moda Rene Bouet-Willaumez l'incarico di \"commentare\" con una vignetta un abito da sera color lilla della Bernard, una delle sue \"elegantemente semplici creazioni\". L'interesse di quegli anni nei confronti dell'arte greca classica amplifica maggiormente la fama della stilista, ai cui abiti da sera nel 1934 dedica i suoi scatti anche il fotografo surrealista Man Ray.\nTuttavia l'arrivo della grande depressione segna una drammatica battuta d'arresto per gli affari della maison che, pur continuando a lavorare intensamente sino alla fine, non riesce pi\u00f9 a sostenersi economicamente a causa dei numerosi conti insoluti, ed \u00e8 probabilmente questa la ragione per cui nel 1934 Augusta Bernard cessa l'attivit\u00e0."}
{"id": "2372972", "revid": "599013", "url": "https://it.wikipedia.org/wiki?curid=2372972", "title": "Ernst Wansley", "text": "Carriera.\nIn Serie A ha vestito le maglie di Torino, Rimini, Pescara e Forl\u00ec e ha segnato un totale di 3778 punti."}
{"id": "2372976", "revid": "1573940", "url": "https://it.wikipedia.org/wiki?curid=2372976", "title": "Oliotius oligolepis", "text": "Oliotius oligolepis () \u00e8 un pesce osseo d'acqua dolce appartenente alla famiglia Cyprinidae. \u00c8 l'unica specie del genere Oliotius. Spesso noto con il sinonimo \"Puntius oligolepis\" o \"Barbus oligolepis\" anche se questo ultimo binomio appartiene ad una specie diversa.\nDistribuzione e habitat.\nEndemico di alcune isole indonesiane tra cui Sumatra. Vive in ambienti vari, ruscelli, laghi, fiumi. Introdotto in Colombia ha stabilito popolazioni naturalizzate.\nDescrizione.\nMisura fino a 5\u00a0cm.\nAlimentazione.\nOnnivoro, si nutre di invertebrati e piante.\nAcquariofilia.\nComune negli acquari."}
{"id": "2372981", "revid": "767487", "url": "https://it.wikipedia.org/wiki?curid=2372981", "title": "Ragazze nel pallone - La rivincita", "text": "Ragazze nel pallone - La rivincita (\"Bring It On Again\") \u00e8 un film del 2004 di Damon Santostefano, con Anne Judson-Yager e Bree Turner.\nAmbientato nel mondo delle cheerleader statunitensi, \u00e8 il primo \"sequel\" di \"Ragazze nel pallone\".\nTrama.\nWhittier arriva al California State College con la speranza di entrare nella squadra di Cheerleading. Qui si trova assieme a Monica che ha le sue stesse aspettative ed entrambe impressionano durante le selezioni. Il capo delle cheerleader Tina per\u00f2 ha idee che vanno contro i loro principi, per questo Whittier e Monica decidono di fondare una nuova squadra, selezionando molti ragazzi che Tina considerava privi di talento e, soprattutto, obsoleti e inutili. La nuova squadra \u00e8 quindi composta dagli \"emarginati\" del college, e da membri di club poco importanti che hanno subito tagli economici per colpa del Cheerleading ma vogliono dimostrare il loro valore cercando di partecipare al campionato nazionale al posto della squadra di Tina."}
{"id": "2372982", "revid": "1543377", "url": "https://it.wikipedia.org/wiki?curid=2372982", "title": "John Hall-Edwards", "text": "John Hall-Edwards fu un pioniere nell'uso dei raggi X per scopi medici a Birmingham. Per diversi anni, prima della scoperta dei raggi X, egli condusse esperimenti sull'uso dell'elettricit\u00e0 in ambito medico. Venuto a conoscenza dei risultati raggiunti da R\u00f6ntgen si dedic\u00f2 allo studio e all'uso applicativo dei raggi X. Nel 1908 dovette farsi amputare il braccio sinistro a causa di una dermatite causata dai raggi X stessi.\nNonostante la menomazione fisica per oltre venti anni fu il \"Senior Medical Officer\" del General Hospital di Birmingham."}
{"id": "2372986", "revid": "38120", "url": "https://it.wikipedia.org/wiki?curid=2372986", "title": "Double Duck", "text": ""}
{"id": "2372993", "revid": "15756", "url": "https://it.wikipedia.org/wiki?curid=2372993", "title": "Psicologia individuale", "text": "La psicologia individuale, o psicologia individuale comparata, di Alfred Adler prende in esame l'individuo nella sua unica e irripetibile dinamica di processi consci e inconsci: l'uomo \u00e8 una unit\u00e0 mente/corpo indivisibile, originale e coerente nelle sue manifestazioni.\nLa psicologia individuale comparata di Alfred Adler \u00e8 un metodo per la conoscenza concreta, pratica dell'uomo (\"Menschenkenntnis\") ed uno strumento per comprendere il comportamento nelle sue molteplici espressioni; insieme alla psicoanalisi di Sigmund Freud ed alla psicologia analitica di Carl Gustav Jung, costituisce la triade fondamentale delle teorie della personalit\u00e0.\nNel 1911, dopo un lungo periodo di intensa collaborazione con Freud, divenute ormai troppo evidenti le divergenze teoriche, Alfred Adler fonda, con un gruppo di seguaci, la Societ\u00e0 di Psicologia Individuale Comparata. \"Il nome, Psicologia Individuale, intende esprimere la convinzione che i processi psicologici e le loro manifestazioni si possono comprendere soltanto dal contesto individuale ed ogni intuizione psicologica inizia con l'individuo\".\nL'attributo \"individuale\", che oggi contraddistingue la Scuola, affiancato dalla meno consueta qualifica di \"comparata\", esprime l'idea di una individualit\u00e0 psichica che, per la sua natura \u201csociale\u201d, \u00e8 parte di una struttura comunitaria formata da altre unit\u00e0 psichiche, perci\u00f2, \"non \u00e8 possibile studiare un essere umano in condizioni di isolamento, ma solo all'interno del suo contesto sociale\". Si pu\u00f2, quindi, considerare la Psicologia Individuale Comparata come matrice del filone socio-culturale della psicologia dinamica.\nLa natura sociale dell'uomo.\nPer Adler \"i rapporti sociali sono elementi fondamentali della vita psichica\": l'uomo \u00e8 un \"animale sociale\" che vive ed interagisce con i membri della comunit\u00e0 cui appartiene, un nodo nella rete delle interazioni che vanno dal nucleo familiare, pi\u00f9 prossimo all'individuo, alla societ\u00e0, in senso lato, alla natura ed al cosmo.\nLa famiglia.\n\"Sin dal momento della nascita il bambino cerca di instaurare rapporti con la madre: ... \u00c8 in questa situazione che si sviluppa per la prima volta la capacit\u00e0 di cooperare.\". La madre introduce il bambino alla relazione con gli altri membri della famiglia (padre, fratelli, zii, nonni...) e con le altre figure importanti (amici, vicini di casa, ...), incoraggiando quei comportamenti che sono consoni alle norme del gruppo e scoraggiando gli atteggiamenti dissonanti. Al padre spetta il compito di insegnare i principi, i valori e le modalit\u00e0 di interazione con la comunit\u00e0. Attraverso il rapporto con i fratelli, quasi sempre condizionato dalla posizione nell'\"ordine di nascita\", e/o con i compagni di gioco il bambino impara, a seconda delle circostanze, a collaborare con i pari, lottare per l'affermazione di s\u00e9, dominare o sottomettersi.\nLa rete delle interazioni familiari, definita da Adler come \"'costellazione familiare\", proprio per sottolineare il carattere di interdipendenza tra i suoi membri, definisce il primo spazio sociale in cui l'individuo si trova a misurarsi: in seno alla famiglia, quindi, l'individuo comincia a sperimentarsi ed a formulare un'opinione su se stesso e sul mondo.\nLe relazioni sociali.\nLe relazioni sociali sono, prevalentemente, rappresentate dalle interazioni che si struttureranno, nel corso della vita, a scuola o nell'ambiente di lavoro o coltivando interessi e hobby, ma l'interazione sociale non si limita alle amicizie. Adler afferma: \"Il bambino quando viene alla luce trova sempre e soltanto i contributi che gli altri hanno apportato alla vita, al benessere, alla sicurezza\", un contributo che si esplica nell'evoluzione psicofisica dell'individuo: l'ontogenesi ricapitola la filogenesi; ciascuno, quindi, in modo personale ed unico, diviene tramite tra il passato e il futuro ed artefice dell'evoluzione sociale.\nEsiste un'altra accezione data al concetto di societ\u00e0: \"\"Quando Adler parla di societ\u00e0 non intende riferirsi ad alcun modello concreto di societ\u00e0 ... ma a una Societ\u00e0 ideale ...verso cui tendono gli sforzi dell'Umanit\u00e0. \u00c8 una Societ\u00e0 che va pensata, usando il termine spinozano che Adler usa, sub-specie aeternitatis\".\"\nIl lavoro.\nLa vita umana \u00e8 garantita dall'adattamento attivo all'ambiente ma, \"non sarebbe possibile assicurare la vita umana se ciascun individuo tentasse di strappare da solo i mezzi per vivere sulla terra, senza cooperazione e senza i risultati della cooperazione precedente.\" Il progresso della scienza e della tecnologia obbliga a nuovi contributi: dall'acquisizione delle vecchie competenze alla ricerca di nuove soluzioni pi\u00f9 efficaci e perfezionate, ciascuno si inserisce nel flusso evolutivo in cui il miglioramento delle condizioni soggettive ed oggettive \u00e8, ancora una volta, strettamente concatenato.\nLa psiche e le sue istanze fondamentali.\nNel progetto evolutivo della psiche, teleologicamente orientata, il benessere individuale \u00e8 anche sociale. Da questa considerazione derivano due conseguenze ed un piccolo corollario.\nL'aspirazione alla superiorit\u00e0.\nDietro ogni azione umana vi \u00e8 una forza dinamica di base, una lotta che da una situazione di \"minus\" porta ad una situazione di \"plus\", da un sentimento di inferiorit\u00e0 ad uno di superiorit\u00e0, di perfezione e di completezza. L'aspirazione alla superiorit\u00e0, o \"volont\u00e0 di potenza\", come istanza innata, in senso categorico (metafisico), rappresenta l'aspirazione verso l'alto, verso la perfezione, verso una situazione di maggior stabilit\u00e0 e sicurezza. \"Coloro che hanno dato origine al concetto di evoluzione nel campo della vita organica generale come Darwin e Lamarck hanno fatto, sottolinearono che la vita deve essere compresa come movimento verso una meta e che questa meta, la conservazione dell'individuo e della specie, \u00e8 ottenuta attraverso il superamento di resistenze che l'ambiente prospetta all'organismo... Se questa aspirazione non fosse innata nell'organismo nessuna forma di vita potrebbe conservarsi.\"\nA questo movimento, \"sub specie aeternitatis\", si affianca, sostenuta dalla debolezza del bambino e dal suo senso di inferiorit\u00e0 nei confronti dell'adulto, l'aspirazione alla soluzione delle difficolt\u00e0 che incontra nel corso della crescita e che continua a sperimentare quando incontra un ostacolo. Partendo dall'osservazione che l'organismo, per garantire una certa omeostasi, spesso compensa il malfunzionamento di un organo con l'incremento di attivit\u00e0 da parte di un altro organo, Adler afferm\u00f2 che ogni individuo tende a controbilanciare i limiti fisici o le insufficienze scaturite dal confronto con l'ambiente, strutturando un sistema di \"compensazioni\" finalizzate a sconfiggere o ad attenuare le condizioni di inferiorit\u00e0.\nSe gli apporti ambientali sono favorevoli, il disagio dell'inferiorit\u00e0 pu\u00f2 essere superato; se gli stimoli sono negativi, o vengono percepiti come tali, o si verificano frustrazioni sistematiche (umiliazioni, confronti svalorizzanti, competitivit\u00e0, ...), si potr\u00e0 determinare un rafforzamento e una trasformazione dell'ordinario sentimento di inferiorit\u00e0 in complesso di inferiorit\u00e0.\nAdler osserv\u00f2 che, nelle donne, un complesso di inferiorit\u00e0, acuito dalla posizione subordinata rispetto all'uomo, spesso si manifesta con l'accentuarsi delle reazioni difensive e l'instaurarsi di comportamenti maschili ipertrofici; denomin\u00f2 protesta virile questa risposta reattiva proprio per sottolineare la direzione del movimento verso una posizione \"virile\", ritenuta come pi\u00f9 forte ed affermativa. La protesta virile \u00e8, per\u00f2, presente anche in quegli uomini che si ritengono deboli e che, pertanto, aspirano a diventare \"uomini completi\".\nIl sentimento comunitario.\nIl sentimento comunitario o \"sentimento sociale\" \"(Gemeinschaftgef\u00fchl)\" \u00e8 un'istanza innata riferita al concetto ideale di Societ\u00e0 \"sub specie aeternitatis\". Il sentimento comunitario indirizza la volont\u00e0 di potenza ma \u00e8 mosso da questa in senso evolutivo: l'uomo si prefigge l'obiettivo di realizzare una comunit\u00e0 in cui tutti gli equilibri siano garantiti. Cos\u00ec, sentimento sociale e aspirazione alla superiorit\u00e0 sono dinamicamente interconnessi: \"... noi ci avvicineremo a una condizione di pi\u00f9 ampi contributi, di maggiore capacit\u00e0 a cooperare in cui ogni individuo si presenta a tutti gli effetti come parte dell'intero, una condizione per la quale, naturalmente, tutte le forme del nostro movimento sociale sono prove, prove preliminari ma di esse rimarranno solo quelle che sono situate nella direzione di questa comunit\u00e0 ideale.\"\nLe prove preliminari, di cui parla Adler, si realizzano, fin dalla nascita, in famiglia o nel gruppo sociale, grazie alla potenzialit\u00e0 innata all'aggregazione con i propri simili. Successivamente, attraverso l'educazione e la partecipazione alla vita comunitaria, il sentimento sociale pu\u00f2 affinarsi nella capacit\u00e0 di collaborare, comprendere gli altri ed entrare in rapporto empatico con loro. Lo stadio pi\u00f9 evoluto del sentimento comunitario \u00e8 rappresentato dalla capacit\u00e0 di giudicare ci\u00f2 che sta dalla parte utile e ci\u00f2 che \u00e8 dalla parte inutile della vita, ci\u00f2 che \u00e8 socialmente evolutivo e ci\u00f2 che non lo \u00e8; in tal modo il sentimento sociale assume la funzione di \"barometro della normalit\u00e0\": un sentimento sociale \"sano\" non si manifesta attraverso un passivo adattamento a comportamenti convenzionali, ma attraverso un uso socialmente corretto del potere creativo dell'individuo.\nIl grado di attivit\u00e0 individuale.\nCiascuno partecipa al movimento evolutivo sociale secondo le sue peculiarit\u00e0 o, come dice Adler, secondo il suo grado di attivit\u00e0. Cos\u00ec Adler, bench\u00e9 rifugga le classificazioni, accenna a quattro possibili, generiche tipologie di attivit\u00e0 umana: il tipo che \"domina\", il tipo che \"prende\", il tipo che \"evita\" ed il tipo che \"combatte\" per la soluzione dei suoi problemi in modo che ci\u00f2 risulti utile anche agli altri. \u00c8 evidente che le prime tre tipologie rappresentano soggetti socialmente improduttivi, carenti nella capacit\u00e0 di collaborare/cooperare, mentre solo l'ultima tipologia di individui indica uno sviluppo positivo del sentimento sociale.\nL'unit\u00e0 del S\u00e9.\nPrendendo spunto dalle osservazioni dell'anatomo-patologo Virchow, che considerava l'organismo come un insieme unificato le cui parti collaborano tutte in funzione di un fine comune, Adler afferma che le diverse attitudini e le diverse tendenze di un individuo collaborano per definire una personalit\u00e0 unificata e diretta verso un fine.\nIl finalismo causale.\nAdler, nell'indagare la condotta umana spost\u00f2 l'attenzione \"dalle cause che la determinano allo scopo per cui \u00e8 concepita\". \"Se possediamo informazioni anche parziali su di un individuo e conosciamo il suo fine ultimo, ci \u00e8 possibile attribuire un significato alle sue manifestazioni e comprenderne l'intima ragione, considerandole come preparazione al raggiungimento del fine.\" Nel progettare l'azione l'uomo \"processa\" i dati dell'esperienza e, partendo da quelli, prepara l'azione che, a sua volta, diviene causa capace di generare nuovi effetti.\nIl principio di causalit\u00e0 interna.\nQuando conosciamo la meta di una persona possiamo supporre quale sar\u00e0 la sequenza delle sue azioni successive. Come nell'esempio riportato da Adler, l'associazione tra \"albero\" e \"corda\" pu\u00f2 assumere un significato diverso se \u00e8 prodotta da un soggetto che ha subito, recentemente, gravi delusioni o se si tratta, invece, di un giardiniere che debba potare una pianta.\nUn deficit organico, un trauma o un lutto non sono, a priori, causa di difficolt\u00e0 oggettive; la causalit\u00e0 di un evento \u00e8 riconoscibile solo attraverso la linea direttrice di colui che compie l'azione poich\u00e9 l'unit\u00e0 della psiche coordina la successione delle operazioni utili a raggiungere la meta prefissata.\nLa confluenza delle pulsioni.\nNelle manifestazioni del comportamento, una \"pulsione\" non si presenta mai come elemento a s\u00e9 stante ma come intreccio con altre pulsioni. Ad esempio, come ha osservato Pavlov, la pulsione a mangiare \u00e8 sempre associata alla pulsione visiva ed a quella olfattiva.\nCome ogni altro fattore causale, la pulsione va interpretata, non come astrazione, ma alla luce della meta finale dell'individuo e \"la meta pulsionale \u00e8 determinata dal soddisfacimento dei bisogni dell'organo e dal conseguimento di piacere ricavato dall'ambiente.\"\nSe l'appagamento di una pulsione si scontra con un ostacolo culturale o si contrappone ad un'altra pulsione, l'espediente difensivo determina il capovolgimento della pulsione nel suo opposto (avarizia/generosit\u00e0, voracit\u00e0/anoressia, ecc.), oppure lo spostamento di una pulsione verso un'altra meta (dall'amore per il padre a quello per l'insegnante, il medico, l'amico). Le pulsioni possono anche avere significati diversi: ad esempio la \"pulsione aggressiva\" ha una connotazione negativa quando \u00e8 auto o eterolesiva o quando si manifesta come supercompensazione di un complesso di inferiorit\u00e0, come nel caso della protesta virile; quando \u00e8 diretta verso ostacoli o pericoli (lotta al cancro, alla povert\u00e0, alla delinquenza, ...), \u00e8 associata ad un adeguato sentimento sociale ed \u00e8 subordinata alla lotta generale per la superiorit\u00e0, ha valore positivo e nobile.\nLa struttura del comportamento.\nFin dalla nascita, il bambino \"sperimenta\" se stesso e l'ambiente, in cui \u00e8 inserito e dal quale dipende, procedendo in base al metodo per prova ed errore, \"... cerca di organizzare il suo mondo in modo da riuscire ad affrontarlo ...localizza, riorganizza, confronta, contrappone, misura, testa e ritesta, ... studia causa ed effetto, ci\u00f2 che \u00e8 bene e ci\u00f2 che \u00e8 male, ci\u00f2 che \u00e8 piacevole e ci\u00f2 che \u00e8 sgradevole, ci\u00f2 che \u00e8 desiderabile e ci\u00f2 che \u00e8 indesiderabile, finch\u00e9 diviene capace di fare le prime astrazioni.\"\nOgni nuova esperienza, assimilata nello schema cognitivo e combinata con le conoscenze gi\u00e0 acquisite, attraverso percezioni selettive, ricordi, valutazioni e sperimentazioni, determina nuovi modelli mentali. \"Omnia ex opinione suspensa sunt\" ! L'infinito numero di possibilit\u00e0 in cui possono combinarsi, in successione, gli elementi appresi rende il comportamento individuale praticamente unico ed originale.\nLa psicologia d'uso.\n\"\"Non sono n\u00e9 l'eredit\u00e0 n\u00e9 l'ambiente che determinano la relazione col mondo esterno. L'eredit\u00e0 gli assegna solo alcune doti. L'ambiente gli fornisce solo alcune impressioni. Queste doti e impressioni e la maniera in cui egli ne fa \"esperienza\", cio\u00e8 l'interpretazione che egli d\u00e0 di queste esperienze, sono i mattoni che egli usa nelle specifiche modalit\u00e0 \"creative\", per costruire le proprie attitudini verso la vita. \u00c8 il suo modo personale di usare questi mattoni\u00a0\u2013 o in altre parole, \u00e8 la sua attitudine verso la vita\u00a0\u2013 che determina la sua relazione con il mondo esterno.\"\"\nNe \u00e8 dimostrazione il fatto che, due fratelli, cresciuti nello stesso ambiente familiare, con gli stessi principi e valori, possono rivelarsi completamente diversi nel comportamento. Lo schema di appercezione attraverso cui vengono processate le esperienze fa s\u00ec che la visione della realt\u00e0 sia, quindi, soggettiva, fenomenica e creativa.\nL'interpretazione dei dati, espressa da una considerazione del tipo: \"il mondo \u00e8 cos\u00ec\" e \"io sono fatto cos\u00ec\", \u00e8 seguita dalla conclusione: \"perci\u00f2...\" che introduce la successione delle azioni utili a garantire la soddisfazione dei propri bisogni e delle richieste dell'ambiente.\nIl S\u00e9 creativo.\nFra l'azione degli stimoli sull'individuo e la risposta di questo agli stimoli, fra l'eredit\u00e0 e l'ambiente, s'inserisce il \"S\u00e9 creativo\", la variabile soggettiva che rende significative le esperienze dell'individuo e che consente di trovare nuove soluzioni, elaborare strategie per compensare vissuti d'inferiorit\u00e0, individuare le finalit\u00e0 prevalenti.\nIl S\u00e9 creativo, unitario e coerente, determina e domina la struttura della personalit\u00e0, indirizza il comportamento, sovrintende alla continua evoluzione della psiche, filtra ed interpreta l'immagine di s\u00e9 e della realt\u00e0. \u00c8 ci\u00f2 che caratterizza ciascuno e che viene comunemente percepito come \"carattere\".\nLe finzioni.\nIn assenza di un valido controllo \"razionale\" o di informazioni esaurienti, il criterio autoreferenziale deve talvolta ricorrere a spiegazioni arbitrarie; Adler, prendendo spunto dalla filosofia di Vaihinger, ipotizz\u00f2 l'esistenza di modelli interpretativi, opportunamente elaborati dal S\u00e9 creativo, capaci di adattare la percezione di s\u00e9 e del mondo, che denomin\u00f2 \"finzioni\" per segnalarne l'evidente natura artificiosa. La finzione dovrebbe essere un costrutto temporaneo da abbandonare quando \u00e8 ritenuto non pi\u00f9 efficace. Alcune finzioni, invece, si radicano nel comportamento traducendosi in ipotesi o addirittura in dogma (legge della trasposizione delle idee).\nLe finzioni appartengono prevalentemente all'infanzia, anche se la tendenza ad elaborarne permane per tutta la vita. Si considerano \"finzioni positive o vitali\" quelle finzioni capaci di armonizzare la percezione di s\u00e9 stessi e del proprio rapporto con la vita; finzioni rafforzate quelle che producono l'inasprimento di un'erronea interpretazione della realt\u00e0, come avviene nel comportamento nevrotico.\nLo stile di vita.\nIl concetto di Stile di vita \u00e8 il punto d'arrivo della teoria adleriana. Il termine, coniato da Max Weber e da Talcott Parsons per caratterizzare l'insieme dei comportamenti comuni di un certo gruppo sociale, fu introdotto in psicologia da Adler per indicare, invece, il \"principio unificante che organizza, nell'individuo, la direzione dell'azione, la meta, le tendenze e le aspirazioni in un modello unico\".\n\u00c8 l'impronta psichica, unica e inimitabile, nella quale confluiscono i tratti del comportamento, i pensieri, le idee, le opinioni, le emozioni e i sentimenti; per l'individuo \u00e8 un modello organizzativo iperstrutturato che dirige l'attivit\u00e0 psichica, \u00e8 modus vivendi, matrice e causa delle risposte agli stimoli, feedback che rinforza o inibisce il movimento verso la meta, \u00e8 predizione ed anticipazione che si autoavvera, \u00e8 la \"regola delle regole\". Lo stile di vita \u00e8 la manifestazione tangibile dell'originalit\u00e0 del S\u00e9 creativo.\n\"\"Lo stile di vita \u00e8 un mito e genera miti. L'immagine di s\u00e9 e quella del mondo sono finzioni mediante le quali l'individuo cerca di organizzare la comprensione delle \"verit\u00e0\" del mondo.\"\" Lo stile di vita si struttura nella prima infanzia e rimane pressoch\u00e9 costante nel corso di tutta la vita a meno che, un'esperienza significativa come, ad esempio, un evento esistenziale importante o una psicoterapia non ne modifichi i parametri.\nLe applicazioni della Psicologia Individuale.\nLa psicoterapia adleriana \u00e8 una psicoterapia psicodinamica il cui scopo \u00e8 l'esplorazione dello stile di vita e la comprensione degli errori interpretativi generati dalle finzioni; \u00e8 un'esperienza che oltre ad accrescere la conoscenza di s\u00e9, per le sue peculiarit\u00e0, offre anche un criterio per interpretare la vita ed il mondo. Il pensiero psicologico adleriano si addentra in vari grandi filoni applicativi trovando spazio nella sociologia, nella psicopedagogia, nella psicologia del lavoro, nella psicologia giuridica, nelle neuroscienze, ...\nNell'immediato dopoguerra, Adler fu invitato a tenere regolarmente conferenze al Volksheim di Vienna, il pi\u00f9 importante Istituto di educazione per gli adulti. Il suo interesse era rivolto alla pedagogia: una formazione progressista del fanciullo, secondo i principi della Psicologia individuale, sarebbe stata di notevole vantaggio come prevenzione dei disturbi dell'adulto; grande impegno fu, perci\u00f2, speso per ottenere la riforma della scuola pubblica ed un'adeguata formazione degli insegnanti. Adler propose alle scuole anche un servizio gratuito di consulenza e orientamento destinato agli alunni con difficolt\u00e0 di apprendimento o di comportamento.\nDopo la sua morte, la diffusione del suo metodo \u00e8 proseguita ad opera dei figli, Kurt ed Alexandra, e dei suoi discepoli: Rudolf Dreikurs, Viktor Frankl, Rollo May, Abraham Maslow and Albert Ellis. La sua influenza \u00e8 evidente anche in Autori considerati neofreudiani come Karen Horney, Harry Stack Sullivan, Erich Fromm ... continuando, tuttora, attraverso le attivit\u00e0 di ricerca svolte in Centri diffusi in tutto il mondo.\nIn Italia l'opera di Adler \u00e8 stata divulgata da Francesco Parenti e Pier Luigi Pagani, fondatori della Societ\u00e0 Italiana di Psicologia Individuale."}
{"id": "2372996", "revid": "1745361", "url": "https://it.wikipedia.org/wiki?curid=2372996", "title": "Script (psicologia)", "text": "In ambito psicologico lo script (in italiano \"copione\") \u00e8 la conoscenza che abbiamo di certi eventi che si ripetono sempre uguali. Per esempio, se conosco lo \"script\" della festa di compleanno, so che ci sar\u00e0 una torta, degli invitati, dei regali e la canzone \"Tanti auguri a te\". Gli script hanno un valore euristico, in quanto permettono di ridurre il carico cognitivo in caso di eventi conosciuti.\nNei bambini.\nPer i bambini gli \"script\" sono fondamentali, poich\u00e9 permettono di crearsi delle aspettative e di capire il corso di eventi, che altrimenti risulterebbero incomprensibili e spiazzanti. Gli \"script\" dunque fungono da guida nella vita dei bambini, cos\u00ec come degli adulti. Nel corso della lettura gli \"script\" sono fondamentali per il bambino, poich\u00e9 attraverso la possessione di molteplici \"script\" pu\u00f2 facilmente capire il testo che sta leggendo. Per fare in modo che il bambino entri in possesso di un gran numero di \"script\", \u00e8 necessario che faccia molte esperienze diverse e ripetute (fare la spesa con la mamma, andare al parco, uscire con la pioggia, andare in bici, fare il bagno al mare, ecc.)."}
{"id": "2373003", "revid": "21880", "url": "https://it.wikipedia.org/wiki?curid=2373003", "title": "Gagea busambarensis", "text": ""}
{"id": "2373008", "revid": "599013", "url": "https://it.wikipedia.org/wiki?curid=2373008", "title": "Andrea Forti", "text": "Carriera.\nGuardia tiratrice di 200 cm per 83 kg, ha giocato in Serie A con Mestre, Treviso, Livorno, Libertas Pallacanestro Livorno, Pistoia, Montecatini e Fabriano."}
{"id": "2373011", "revid": "1543377", "url": "https://it.wikipedia.org/wiki?curid=2373011", "title": "Bo'ness", "text": "Bo'ness, o pi\u00f9 propriamente Borrowstounness (\"Ceann Fh\u00e0il\" in gaelico scozzese), \u00e8 una citt\u00e0 scozzese della contea del Falkirk, situata sulla costa orientale dello stato. \nPrima del 1975 la citt\u00e0 era compresa nella contea del West Lothian, il che spiega perch\u00e9 l'indirizzo postale \u00e8 ancora Bo'ness, West Lothian. Pur essendo centro di industria pesante e citt\u00e0 portuale, Bo'ness \u00e8 prima di tutto una citt\u00e0 di pendolari.\nStoria.\nLe prime tracce dell'esistenza di Bo'ness risalgono Et\u00e0 del Bronzo, provati dal ritrovamento di antichi tumuli tra il 1896 e il 1923, nella parte nord della citt\u00e0, nelle zone oggi chiamate Bridgeness e Cowdenhill. Nelle tombe sono stati ritrovati scheletri con delle riserve di cibo risalenti circa al 3000 a.C., che dal 2009 sono conservate nel National Museums of Scotland.\nBo'ness conserva anche tracce del periodo Romano . Iscrizioni romane sono state rinvenute nella parte est della citt\u00e0. Da esse si \u00e8 dedotto che il primo nucleo urbano era chiamato \"Veluniate\". Altri reperti romani sono stati trovati nelle zone di Muirhouses (nota qui come \"The Murrays\") e Kinglass nella zona sud-est della citt\u00e0. Kinneil, nella parte est di Bo'ness, \u00e8 stata menzionata da Beda, che scriveva che era chiamata Pennfahel (\"Fine del vallo\"), poi evolutosi in Pictish e Penneltun nell'inglese antico. \u00c8 attraversata dal Vallo di Antonino Pio, antica frontiera dell'impero romano, dichiarata Patrimonio dell'Umanit\u00e0 dall'UNESCO nel Luglio 2007. Un antico campo romano pu\u00f2 essere visitato nella zona di Kinneil .\nIl porto della citt\u00e0 \u00e8 nato nel XVI secolo; \u00e8 stato legalmente riconosciuto con un atto del Parlamento del 1707. Il porto, espansosi nel XIX secolo, ha assunto il suo aspetto definitivo nel 1881 (su progetto di Thomas e Patrick Meik). Il porto commerciale (specializzato nel trasporto del carbone) \u00e8 stato chiuso nel 1959, a causa della progressiva riconversione delle industrie scozzesi del carbone. \nBo'ness \u00e8 stata un centro minerario per il carbone sin dal Medioevo. In misura minore, si cavava anche argilla. Altra risorsa \u00e8 il sale, che si raccoglie a causa dell'evaporazione dell'acqua marina. Da ultima, vi \u00e8 anche una fiorente industria siderurgica, e la Bo'ness Iron Company \u00e8 molto diffusa.\nSport.\nA Bo'ness ha sede la squadra di calcio del Bo'ness United, vincitore della Scottish First Division 1926/1927. Per il rugby \u00e8 di una certa importanza la Bo'ness Academy. Nella stagione 2008/2009 ha fatto una joint-venture con il Grangemouth rugby club, pertanto \u00e8 ammissibile a coppe e competizioni."}
{"id": "2373018", "revid": "2056951", "url": "https://it.wikipedia.org/wiki?curid=2373018", "title": "Pina Varriale", "text": "Biografia.\nColtiva la passione per la scrittura dall'et\u00e0 di sei anni componendo delle piccole storie fantastiche. Crescendo ha continuato a scrivere, arrivando a pubblicare per vari quotidiani tra cui il \"Napolisera\", \"La Voce\", il \"Notiziario\", \"Lievito\", \"Arte pi\u00f9 Arte\" e tanti altri; ha anche collaborato con alcune emittenti radiofoniche e televisive, curando servizi di arte, cultura e attualit\u00e0. \u00c8 anche autrice di testi portati in scena in un laboratorio artistico e teatrale da lei ideato, ma anche di numerose traduzioni e di altrettante mostre di cui ha esposto le sue opere artistiche.\nNella sua vita, ha fatto moltissimi lavori: insegnante, giornalista, presentatrice per la radio e per la televisione, pittrice, traduttrice...\nMa la sua vera passione \u00e8 scrivere. Con Ragazzi di camorra, il suo primo libro pubblicato dal Battello a Vapore, ha vinto moltissimi premi tra cui il Bancarellino 2008 e il Premio Paolo Ungari Unicef 2007.\nRagazzi di Camorra.\nNel 2007 pubblica per Piemme, nella collana \"Il Battello a Vapore\", il romanzo \"Ragazzi di camorra\", che porter\u00e0 l'autrice nelle scuole d'Italia a raccontare i sogni e le speranze degli adolescenti. Per l'opera vincer\u00e0 nel 2008 il Premio Cento, il Premio Bancarellino, il Premio Ungari-Unicef, il Premio Unesco, il Premio Legambiente e il Premio Sanguinetto.\nProtagonista del libro \u00e8 Antonio, dodicenne che va a vivere a Scampia, quartiere degradato di Napoli, dove, attraverso il cognato, Bruno, sar\u00e0 portato sulla strada della criminalit\u00e0. In seguito, Antonio conoscer\u00e0 Arturo, un insegnante che ha lo scopo di portare la pace e la legalit\u00e0 nel quartiere, salvando gli aspiranti camorristi.\nI Crazy Dreamers.\nA fine 2007, la Varriale fonda il gruppo \"Crazy Dreamers\" (pazzi sognatori), di cui ne fanno parte, oltre alla stessa Pina Varriale, autori affermati ed emergenti, tra cui l'illustratrice e scrittrice Serena Montesarchio, la giallista Diana Lama, Marco Marengo, Emanuele Cerullo, Alfonso Mormile e tanti altri. In seguito ne \u00e8 nato un sito, e il gruppo \u00e8 diventato un'Associazione Culturale.\nGli album musicali.\nNel 2014 pubblica l'album musicale \"Nero di luna\", scrivendone i testi. I brani sono musicati ed interpretati dal gruppo l'Inganno. Nel 2016 esce l'album musicale \"Cuore di clown\" musicato da Vincenzo Caruso e interpretato da Francesca Zurzolo. Nel 2018 le sue canzoni vengono inserite nello spettacolo teatrale \"Ignazio e Maria\" della drammaturga Nara Mansur con la regia di Carmine Borrino, nell'ambito della manifestazione \"Napoli Teatro Festival 2018\"\nDa gennaio 2019 l'album musicale \"Cuore di clown\", \u00e8 distribuito da Radici Music Records.\nA settembre 2020 l'album musicale \"Sirene a Cadaqu\u00e8s\",musicato da Vincenzo Caruso e interpretato da Annalisa Madonna \u00e8 distribuito da Dodicilune Records."}
{"id": "2373035", "revid": "1719392", "url": "https://it.wikipedia.org/wiki?curid=2373035", "title": "Afrodisiaco", "text": "Un afrodisiaco (dal nome della dea greca Afrodite) \u00e8 una qualsiasi sostanza assunta allo scopo, per lo pi\u00f9 presunto, di esaltare la libido o migliorare le prestazioni sessuali (vincere blocchi e riluttanze, aumentare il desiderio, assicurare migliori prestazioni, ecc.). Pu\u00f2 essere un elettuario, una pillola o un unguento d'origine vegetale e animale ma pu\u00f2 anche consistere in alimenti o bevande eccitanti, tonici o corroboranti (vedi cucina afrodisiaca). Per esempio, \u00e8 credenza diffusa che le carni rosse siano afrodisiache (e in effetti il colesterolo \u00e8 un lontano precursore, tramite l'idropiandrosterone, del testosterone, ormone che influisce sulla libido).\nI medici greci e romani tendevano a suggerire come afrodisiaci principi blandi e naturali. Lo stesso Ovidio, nell\"'Ars amatoria\", respinge gli afrodisiaci pesanti. Molto considerato nel Medioevo e nel Rinascimento era il diasatirion, ricavato dal \"Satyrium hircinum\", cos\u00ec come la \"mandragola\", specie se raccolta in particolari luoghi e circostanze, mentre nel libertino Settecento si faceva un uso massiccio della polvere di cantaridina, che per\u00f2 sortisce effetti di irritazione e congestione di vie urinarie e genitali, ed \u00e8 facilmente fatale se si oltrepassa una certa dose in proporzione al peso corporeo del soggetto umano o animale cui venga somministrata. Tali sostanze rivestono solo un carattere di curiosit\u00e0 storica, o in qualche caso conservano un utilizzo in veterinaria.\nDiverso \u00e8 il caso di farmaci e sostanze che, al di l\u00e0 dell'effetto placebo, possono stimolare in senso pi\u00f9 generale il desiderio sessuale e/o facilitare l'atto sessuale. Per esempio il testosterone, la yohimbina, la papaverina e altri farmaci per il trattamento dell'impotenza o delle disfunzioni erettili possono considerarsi afrodisiaci, anche se non sempre hanno la capacit\u00e0 di migliorare ulteriormente prestazioni gi\u00e0 normali o di indurre il desiderio a prescindere da una preesistente attrazione nei confronti del partner potenziale.\nUna svolta in questo senso \u00e8 stata indubbiamente rappresentata dalla scoperta del sildenafil (commercializzato come Viagra) e da altre molecole analoghe che inibiscono la fosfodiesterasi di tipo 5 (5PDE), coinvolta nel rilassamento della muscolatura liscia, favorendo la erezione dei corpi cavernosi e la sua durata e qualit\u00e0. Dagli studi compiuti non sembra d'altronde che la loro azione sortisca effetti sessualmente significativi sui pazienti di sesso femminile.\nAnalogamente l'alcool e talune sostanze psicotrope controllate quali le anfetamine, la cocaina, l'ecstasy, la 2C-B, o metilendiossimetanfetamina (in particolare nella versione \"sextasy\" in cui \u00e8 mescolata con gli inibitori fosfodiesterasi di tipo 5 di cui sopra) possono essere considerati afrodisiaci in quanto rimuovono le inibizioni o provocano stati di eccitazione psichica (sebbene gli effetti collaterali di un abuso di tali sostanze a lungo termine prevedano anche la disfunzione erettile); cos\u00ec come il ginseng, l'eleuterococco e l'arginina vengono presi in considerazione a tal fine per il loro effetto tonico generale."}
{"id": "2373041", "revid": "767487", "url": "https://it.wikipedia.org/wiki?curid=2373041", "title": "Mike Davis (cestista 1956)", "text": "Carriera.\nIn Serie A ha vestito le maglie di Roma, Napoli, Udine, Treviso e Pavia e ha segnato un totale di 3.725 punti."}
{"id": "2373042", "revid": "190578", "url": "https://it.wikipedia.org/wiki?curid=2373042", "title": "Nino Staffieri", "text": ""}
{"id": "2373043", "revid": "109508716", "url": "https://it.wikipedia.org/wiki?curid=2373043", "title": "Roberto Giobbi", "text": "Vita e opera.\nDopo aver studiato letteratura e lingue straniere, Giobbi \u00e8 stato interprete e traduttore. Nel 1988 ha trasformato il suo hobby, la prestigiazione, in una professione. \nHa pubblicato articoli e saggi sulla magia teatrale su riviste specializzate in Europa e oltreoceano. I suoi libri sono tradotti in 6 lingue. \"Card College\" in particolare, opera in cinque volumi, \u00e8 oggi in tutto il mondo il testo standard per l'apprendimento della cartomagia. Attualmente \u00e8 l'opera specialistica pi\u00f9 tradotta nella storia della prestigiazione e dell'illusionismo.\nGiobbi \u00e8 stato ospite di molte trasmissioni televisive e radiofoniche in Svizzera, Italia, Spagna, USA, Giappone e Sud America. Presenta i suoi spettacoli e le sue conferenze in 5 lingue, che parla correntemente.\n\u00c8 membro della Escuela M\u00e1gica de Madrid, che in tutto il mondo conta 40 membri.\nOpere in italiano.\nI libri di Roberto Giobbi sono tradotti in italiano da Francesco Maria Mugnai e, quanto ad \"Agenda Segreta\", anche da Simone Venturi"}
{"id": "2373044", "revid": "385238", "url": "https://it.wikipedia.org/wiki?curid=2373044", "title": "Museo civilt\u00e0 solandra", "text": ""}
{"id": "2373046", "revid": "729019", "url": "https://it.wikipedia.org/wiki?curid=2373046", "title": "Nanomagnete", "text": "Un Nanomagnete \u00e8 un sistema submicrometrico che presenta un ordine magnetico spontaneo (magnetizzazione) anche in assenza di un campo magnetico.\nLa piccola dimensione di un nanomagnete evita la formazione di domini magnetici. La dinamica di magnetizzazione a basse temperature di un nanomagnete sufficientemente piccolo, tipicamente si parla di magneti a singola molecola, presenta dei fenomeni quantici come il macroscopico spin tunnelling. Ad elevate temperature, la magnetizzazione subisce le fluttuazioni termiche casuali (superparamagnetismo) che rappresenta un limite per l'utilizzo dei nanomagneti per l'archiviazione permanente dell'informazione."}
{"id": "2373047", "revid": "116920568", "url": "https://it.wikipedia.org/wiki?curid=2373047", "title": "Toyota Paseo", "text": " \nLa Toyota Paseo (conosciuta come Cynos in Giappone e in altri paesi) \u00e8 un'autovettura coup\u00e9 di classe media, prodotta dalla Toyota dal 1991 al 1999, che fu realizzata sulla base della Toyota Tercel.\nIl contesto.\nLa prima serie della Paseo (L40) fu prodotta dal 1991 al 1995 e non venne commercializzata in Italia. La seconda serie (L50), invece si e fu introdotta dal 1996 al 1999. L'auto era una coup\u00e9 due porte e quattro posti lunga poco pi\u00f9 di quattro metri e pesante meno di mille chili. L'unica motorizzazione disponibile per l'Italia fu il 5E-FE quattro cilindri in linea 1.5 da 90 CV a benzina. Ad esclusione di alcune modifiche nell'elettronica della gestione del propulsore, l'unico cambiamento evidente fra le due serie fu nella carrozzeria.\nFu disponibile inizialmente solo come coup\u00e9 e in seguito, dal 1997 anche in versione cabriolet. La Toyota interruppe la vendita dell'auto negli Stati Uniti nel 1997, ma \u00e8 rimasta sul mercato in Canada, in Europa e in Giappone fino al 1999, senza ottenere grandi risultati commerciali.\nLa Paseo, come la Tercel, condivide la piattaforma con la Toyota Starlet. Diverse parti sono intercambiabili tra le tre auto."}
{"id": "2373051", "revid": "125093508", "url": "https://it.wikipedia.org/wiki?curid=2373051", "title": "Sefer Yetzirah", "text": "Il Sefer Yetzirah (, \"S\u0113fer Y\u0115\u1e63\u012br\u0101h\" - Libro della Formazione o Libro della Creazione) \u00e8 uno dei testi pi\u00f9 importanti dell'esoterismo ebraico, sebbene alcuni antichi commentatori considerassero il libro come un trattato di teoria matematica e linguistica in opposizione alla Kabbalah. Il trattato venne composto fra il III e VI secolo d.c. in Palestina o forse a Babilonia.\nIl \"Sefer Yetzirah\" \u00e8 dedicato alle speculazioni teologiche e cosmogoniche riguardo alla creazione del mondo da parte di Dio attraverso l'emanazione delle Sefiroth. L'attribuzione al patriarca biblico Abramo testimonia l'alta stima di cui tale opera godette per secoli; questa era seconda solo al \"Talmud\" nell'ambito della formazione culturale ebraica, ed \u00e8 uno dei testi pi\u00f9 antichi e misteriosi della tradizione kabbalistica: bench\u00e9 ci\u00f2 sia accettabile, non \u00e8 escluso che la profetessa ebrea Miriam ne abbia colto la mole: \u00e8 assai probabile infatti che ella abbia profetato lo scritto durante i giorni di Teshuvah prima che comunque anche Aronne e Mos\u00e8 pregassero per lei. Pur essendo formalmente un manuale di meditazione, \u00e8 stato considerato anche come ricettario per la creazione di un Golem e qualcuno persino sostiene che a questo libro facciano riferimento i passi biblici e talmudici relativi alla trasmutazione mistica delle lettere ebraiche a scopo creativo.\nOrigini.\nLa parola \"Yetzirah\" viene tradotta letteralmente con \"formazione\"; \"Briah\" \u00e8 comunemente usata per \"creazione\".\nUna storia criptica nel \"Talmud\" babilonese afferma che \"alla vigilia di ogni Shabbat, gli studenti di Judah il Principe, Rabbi Haninah e Rabbi Hoshaiah, che si erano dedicati soprattutto alla cosmogonia, avevano l'abitudine di creare un delizioso vitello per mezzo del \"Sefer Yetzirah\" e se lo mangiavano al Shabbat\". Alcuni mistici asseriscono che il patriarca biblico Abramo usasse lo stesso metodo per creare il vitello preparato per i tre angeli che vennero ad annunziare la gravidanza di Sara nella narrazione biblica a . Tutte le creazioni miracolose attribuite ad altri rabbini dell'era talmudica sono associate dai commentatori rabbinici all\u2019uso di questo stesso libro.\nL'appendice del \"Sefer Yetzirah\" (VI. 15) dichiara che Abramo era il ricettore della rivelazione divina della tradizione mistica; cosicch\u00e9 i rabbini dell'era classica (per es. Hai Gaon nel responsum citato in \"Kerem \u1e24emed\", VIII. 57), e filosofi come Saadiah Gaon, Shabbetai Donnolo e Yehuda Ha-Levi (\"Kuzari\", IV. 25) non dubitarono mai che Abramo fosse l'autore del libro. In \"Pardes Rimonim\", Mos\u00e9 Cordovero (detto il \"Ramak\") cita un'opinione minore che l'opera fosse stata scritta da Rabbi Akiva, interpretando a significare che Abramo la scrisse e Akiva la redasse nella sua forma corrente. La tradizione ebraica l'attribuisce ad Adamo e che \"da Adamo pass\u00f2 a No\u00e8, e poi ad Abramo, l'amico di Dio.\"\nSecondo gli storici moderni, l'origine del testo \u00e8 sconosciuta e oggetto di accesi dibattiti. Alcuni studiosi credono che potrebbe avere un'origine alto-medievale, mentre altri sottolineano precedenti tradizioni che appaiono nel libro. La suddivisione delle lettere in tre classi di vocali, mute e sonore appare anche nei testi ellenistici.\nL'origine storica del \"Sefer Yetzirah\" \u00e8 stata fatta risalire da Richard Reitzenstein (\"Poimandres\", p.\u00a0291) al II secolo p.e.v. Secondo Christopher P. Benton, la forma grammaticale ebraica porta la sua origine vicino al periodo della Mishnah, verso il II secolo e.v.\nIn un manoscritto conservato al British Museum di Londra, il \"Sefer Yetzirah\" \u00e8 chiamato \"Hilkot Yetzirah\" ed il suo contenuto dichiarato tradizione esoterica, accessibile soltanto ai profondamente devoti.\nManoscritti e datazione.\nDel Sefer Yetzirah esistono diverse versioni, le cui principali sono: \nLe differenze concettuali tra le versioni sono tuttavie minime. Per quanto le varie versioni siano divise in 5, 6 o 8 parti, concettualmente il libro si occupa di 4 argomenti:\nNel XIII secolo, Abraham Abulafia \u00e8 attestato come il primo che conosca entrambe le versioni corta e lunga. Nel X secolo Shabbetai Donnolo, autore del commentario Sapher Hackmon\u00ec, analizza la versione lunga.\nSaadia Gaon riorganizz\u00f2 la versione lunga per i suoi commentari sull'opera Sefer Yetzirah, oggi detti versione di Saadia. Fu lui il primo, almeno nelle versioni a stampa, che ne attribu\u00ec la paternit\u00e0 ad Abramo. Altri dicono che Abramo non fosse solo, ma con Sem, figlio di No\u00e8, o con Melchisedec (che d'altra parte la tradizione tende a identificare con Sem).\nNel XVI secolo, l\"'Ari\" (ovvero il rabbino Isaac Luria) riorganizz\u00f2 il testo per armonizzarlo con lo Zohar, e nel XVIII secolo, il \"Gra\" (ovvero il Gaon di Vilna) lo riorganizz\u00f2 nuovamente: questa versione \u00e8 detta versione di Gra.\nLa datazione comunque rimane incerta.\nOpinione storico-fenomenologica.\nDavid Castelli e Gershom Scholem lo fanno risalire al I secolo, Louis Ginzberg al III secolo, Hermann L. Strack al VII secolo e Heinrich Graetz addirittura al IX secolo. La pi\u00f9 antica versione a stampa \u00e8 quella di Mantova del 1562 ad opera di Joseph ben Shalom Askenazi. La prima versione in lingua italiana \u00e8 del 1923, nella traduzione di Savino Savini.\nCommentari esegetici ebraici rabbinici.\nA parte quello interno al testo come scritto nuovamente da Saadia Gaon (931), il pi\u00f9 antico commentario noto \u00e8 il \"Sefer Hackmon\u00ec\" di Shabbetai Donnolo di Oria risalente al 946. Da allora, sono state contati oltre 80 commentari.\nSistema fonetico.\nPer prima viene discussa la parte filologica, poich\u00e9 \u00e8 necessaria per una delucidazione delle speculazioni filosofiche dell'opera. Le ventidue lettere dell'alfabeto ebraico sono classificate in riferimento alla posizione degli organi vocali che producono il relativo suono, e rispetto all'intensit\u00e0 sonora. In contrasto con i grammatici ebrei, che assumevanoo una speciale modalit\u00e0 di articolazione per ciascuno dei cinque gruppi di suoni, lo \"Sefer Yetzirah\" afferma che nessun suono pu\u00f2 essere prodotto senza la lingua, alla quale gli altri organi della parola semplicemente prestano assistenza. Quindi la formazione delle lettere \u00e8 descritta come segue:\nInoltre le lettere sono distinte dall'intensit\u00e0 del suono necessario a produrle, e di conseguenza sono divise tra:\nOltre queste tre lettere, che sono chiamate \"madri\", si fa una distinzione tra sette lettere \"doppie\", che hanno due suoni diversi a seconda dell'inflessione, e dodici lettere \"semplici\", i rimanenti caratteri dell'alfabeto che rappresentano solo un suono ciascuno.\nInsegnamenti.\nSia il macrocosmo (l'universo) che il microcosmo (l'uomo) sono visti in questo sistema come prodotti della combinazione e permutazione di queste lettere mistiche, e tale uso delle lettere da parte degli ebrei per la formazione del Santo Nome a fini taumaturgici, \u00e8 attestata da papiri \"magici\" che citano un \"Libro Angelico di Mos\u00e8\", che era pieno di allusioni ai nomi biblici.\nLe teorie linguistiche dell'autore dello \"Sefer Yetzirah\" sono parte integrante della sua filosofia, con le sue altre parti dedicate all'astrologia e alla cosmogonia gnostica. Le tre lettere \"Aleph, Mem, Shin,\" non sono solo le tre \"madri\" da cui si formano le altre lettere dell'alfabeto, ma sono anche figure simboliche per i tre elementi primordiali, le sostanze che sono alla base di tutta l'esistenza.\nSecondo lo \"Sefer Yetzirah\", la prima emanazione dallo Spirito di Dio era il \"ruach\" (= \"spirito\", \"aria\"), che ha prodotto l'acqua, che, a sua volta, ha costituito la genesi del fuoco. In principio, tuttavia, queste tre sostanze avevano solo un'esistenza potenziale, e divennero reali solo attraverso le tre lettere \"Aleph, Mem, Shin\", e come queste sono le parti principali del discorso, cos\u00ec queste tre sostanze sono gli elementi da cui \u00e8 stato formato il cosmo.\nIl cosmo costituito da tre parti, il mondo, l'anno (o il tempo) e l'uomo, che sono combinati in modo tale che i tre elementi primordiali venissero contenuti in ciascuna delle tre categorie. L'acqua ha formato la terra, il cielo \u00e8 stato prodotto dal fuoco, e il \"ruach\" ha prodotto l'aria tra cielo e terra. Le tre stagioni dell'anno, inverno, estate e la stagione delle piogge, corrispondono ad acqua, fuoco, e \"ruach\" nello stesso modo in cui l'uomo \u00e8 costituito da una testa (corrispondente al fuoco), un tronco (rappresentato da \"ruach\"), e le altre parti del corpo (equivalenti all'acqua).\nLe sette lettere doppie hanno prodotto i sette pianeti, i \"sette giorni\" e le sette aperture sensoriali nell'uomo (due occhi, due orecchie, due narici, e una bocca). Poich\u00e9 le sette lettere doppie variano, essendo pronunciate sia in modo duro che morbido, cos\u00ec anche i sette pianeti sono in continuo movimento, avvicinandosi o allontanandosi dalla terra. I \"sette giorni\", in modo analogo, sono stati creati da sette lettere doppie perch\u00e9 cambiano nel tempo in base alla loro relazione con i pianeti. Le sette aperture dell'uomo lo collegano con il mondo esterno, come i sette pianeti uniscono il cielo e la terra. Quindi questi organi sono soggetti all'influenza dei pianeti, l'occhio destro essendo sotto Saturno, l'occhio sinistro sotto Giove, e cos\u00ec via.\nLe dodici lettere \"semplici\" hanno creato i dodici segni dello Zodiaco, la cui relazione con la terra \u00e8 sempre semplice o stabile, e a loro appartengono i dodici mesi del tempo, e i dodici \"capi\" dell'uomo. Questi ultimi sono gli organi che svolgono funzioni del corpo indipendenti dal mondo esterno, cio\u00e8 le mani, i piedi, i reni, la cistifellea, l'intestino, lo stomaco, fegato, pancreas e milza, e sono pertanto soggetti ai dodici segni dello Zodiaco.\nNella sua relazione con la costruzione del cosmo, la materia consiste di tre elementi primordiali, che tuttavia non sono collegati chimicamente tra loro, ma si modificano a vicenda solo fisicamente. La potenza (\u03b4\u03cd\u03bd\u03b1\u03bc\u03b9\u03c2) emana dai sette e i dodici corpi celesti o, in altre parole, dai pianeti e dai segni dello Zodiaco. Il \"drago\" governa il mondo (la materia e corpi celesti); la sfera governa il tempo; il cuore regola tutto il corpo umano. L'autore riassume questa spiegazione in un'unica frase: \"Il drago \u00e8 come un re sul suo trono, la sfera come un re in viaggio nel suo paese, e il cuore come un re in guerra.\"\nCreazione.\nPer armonizzare la narrazione biblica della Creazione \"ex nihilo\" con la dottrina degli elementi primordiali, lo \"Sefer Yetzirah\" presume una doppia creazione, una ideale e l'altra reale.\nIl loro nome probabilmente deriva dal fatto che, come i numeri esprimono solo le relazioni di due oggetti tra loro, cos\u00ec le dieci \"Sefirot\" sono solo astrazioni e non realt\u00e0. Anche in questo caso, come i numeri tra due e dieci sono derivati dal numero uno, cos\u00ec le dieci Sefirot sono derivate da uno, lo Spirito di Dio. Lo Spirito di Dio, per\u00f2, non \u00e8 solo l'inizio, ma anche la conclusione delle Sefirot, \"la loro fine \u00e8 fissata nel loro inizio, come la fiamma \u00e8 legata al carbone\" (I. 7). Quindi le \"Sefirot\" non devono essere concepite come emanazioni nel senso ordinario del termine, ma piuttosto come modificazioni dello Spirito di Dio, che prima cambia in aria, poi diventa acqua, e infine fuoco\u00a0\u2013 l'ultima \"sefirah\" delle quali non \u00e8 pi\u00f9 rimossa da Dio della prima.\nOltre a queste dieci \"Sefirot\" astratte, che sono concepite solo idealmente, le ventidue lettere dell'alfabeto hanno prodotto il mondo materiale, poich\u00e9 sono reali, e sono le potenze formative di tutta l'esistenza ed evoluzione. Per mezzo di questi elementi l'effettiva creazione del mondo \u00e8 avvenuta e le dieci \"Sefirot\", che prima di ci\u00f2 avevano solo una esistenza ideale, sono diventate realt\u00e0. Questa \u00e8, quindi, una forma modificata della dottrina talmudica secondo cui Dio cre\u00f2 il cielo e la terra per mezzo di lettere (\"Berachot\" 58a). La spiegazione su questo punto \u00e8 oscura in quanto il rapporto delle ventidue lettere con le dieci \"Sefirot\" non viene definito chiaramente.\nLa prima frase del libro afferma: \"Trentadue percorsi, meraviglie della sapienza, Dio ha inciso...\", questi percorsi essendo poi presentati come le dieci \"Sefirot\" e le ventidue lettere. Mentre le \"Sefirot\" sono espressamente designate come \"astrazioni\", delle lettere si asserisce: \"Ventidue lettere: Dio le tracci\u00f2, le intagli\u00f2, le combin\u00f2, le pes\u00f2, le scambi\u00f2, e attraverso di loro produsse l'intera creazione e tutto ci\u00f2 che \u00e8 destinato a venire in essere \"(II, 2).\nLe lettere non sono n\u00e9 sostanze indipendenti n\u00e9 soltanto semplici forme. Sembrano essere l'anello di congiunzione tra essenza e forma. Sono designate come gli strumenti con cui il mondo reale, che consiste di essenza e forma, \u00e8 stato prodotto dalle \"Sefirot\", che sono soltanto essenze informi.\nTeorie di contrasto in natura.\nOltre alla dottrina delle \"Sefirot\" e delle lettere, la teoria dei contrasti in natura, o delle sizigie (\"coppie\"), come vengono chiamate dagli gnostici, occupa un posto di rilievo nello \"Sefer Yetzirah\". Questa dottrina si basa sul presupposto che il mondo sia fisico che morale sia costituito da una serie di contrasti in guerra tra loro, ma pacificati ed equalizzati dall'Unit\u00e0, Dio. Cos\u00ec nei tre prototipi della creazione, gli elementi contrastanti fuoco e acqua sono equiparati dall'aria; corrispondenti a questo sono le tre \"madri\" delle lettere, la muta \"Mem\" contrastante con la \"Shin\" sibilante, ed entrambe equalizzate da \"Aleph\".\nSette paia di contrasti sono elencati nella vita dell'uomo:\nDa queste premesse lo \"Sefer Yezirah\" trae l'importante conclusione che \"il bene e il male\" non hanno esistenza reale, dal momento che per ogni cosa in natura pu\u00f2 esistere solo tramite il contrasto: una cosa pu\u00f2 essere chiamata buona o cattiva in base alla sua influenza sull'uomo nel corso naturale del contrasto.\nIl libro insegna che l'uomo \u00e8 un agente morale libero, e quindi una persona viene premiata o punita per le sue azioni. Mentre le idee di cielo e inferno passano sotto silenzio, il libro per\u00f2 insegna che l'uomo virtuoso \u00e8 ricompensato da un atteggiamento favorevole da parte della natura, mentre l'uomo malvagio la trova ostile.\nElementi gnostici.\nLo \"Sefer Yetzirah\" \u00e8 simile a vari altri sistemi gnostici. Come lo \"Sefer Yetzirah\" divideva l'alfabeto ebraico in tre gruppi, cos\u00ec anche lo gnostico Marcus di Lione (II secolo e.v.) divideva le lettere greche in tre classi, da lui ritenute emanazioni simboliche delle tre potenze che includono il totale degli elementi superiori.\nEntrambi i sistemi attribuiscono grande importanza al potere delle combinazioni e permutazioni delle lettere per spiegare la genesi e lo sviluppo della molteplicit\u00e0 dall'unit\u00e0. Gli scritti clementini presentano un'altra forma di gnosi che si accorda in molti punti con lo \"Sefer Yetzirah\". Come in quest'ultimo, Dio non solo \u00e8 l'inizio ma anche la fine di tutte le cose, cosicch\u00e9 negli scritti clementini Egli \u00e8 \u1f00\u03c1\u03c7\u03ae (= ) e \u03c4\u03ad\u03bb\u03bf\u03c2 (= \u05ea\u05db\u05dc\u05d9\u05ea) di tutto ci\u00f2 che esiste; inoltre, gli scritti clementini insegnano che lo Spirito di Dio si trasforma in \u03c0\u03bd\u03b5\u1fe6\u03bc\u03b1 (= \u05e8\u05d5\u05d7) e poi in acqua, che diventa fuoco e roccia, in accordo quindi con lo \"Sefer Yetzirah\", dove la Spirito di Dio, \u05e8\u05d5\u05d7 (= \u03c0\u03bd\u03b5\u1fe6\u03bc\u03b1), aria, acqua e fuoco sono le prime quattro \"Sefirot\".\nLe rimanenti sei \"Sefirot\", o limitazioni di spazio per le tre dimensioni in una direzione binaria, si ritrovano negli scritti clementini, in cui Dio \u00e8 descritto quale limite dell'universo e fonte delle sei dimensioni infinite.\nIl \"drago\" (\u05ea\u05dc\u05d9 \"tli\", forse a intendere \"l'attorcigliato\" come un serpente nelle sue spire) che gioca un ruolo importante nell'astrologia del libro, \u00e8 probabilmente un'antica figura semitica; in ogni modo il suo nome non \u00e8 arabo, come alcuni studiosi presumevano precedentemente, ma aramaico o forse anche un prestito linguistico babilonese. Il \"drago\" \u00e8 spesso interpretato come la costellazione celeste del Dragone e per estensione rappresenta l'asse cosmico (l'asse che collega i due poli della volta celeste). Questa costellazione, infatti, si \"attorciglia\" nei pressi della Stella polare e, quindi, sembra attorcigliarsi intorno all'asse cosmico.\nLo studio ebraico dello \"Sefer Yetzirah\".\nLa storia dello studio dello \"Sefer Yetzirah\" \u00e8 uno dei pi\u00f9 interessanti nei registri della letteratura ebraica. Con l'eccezione della Bibbia, pochi altri libri sono stati oggetto di tanta analisi e interpretazione.\nEsiste un'intima relazione tra lo \"Sefer Yetzirah\" e i mistici successivi, e sebbene ci sia una netta differenza tra la Cabala posteriore e lo \"Sefer Yetzirah\" (per esempio, le \"Sefirot\" dei cabalisti non corrispondono a quelle dello \"Sefer Yetzirah\"), il sistema proposto da quest'ultimo \u00e8 il primo collegamento visibile nello sviluppo delle idee cabalistiche. Invece della creazione immediata \"ex nihilo\", entrambe le opere postulano una serie di emanazioni mediane tra Dio e l'universo, ed entrambe considerano Dio solo come causa prima, e non come causa efficiente immediata del mondo.\nUn libro dallo stesso nome circolava tra i mistici Chassidei Ashkenazdella Renania tra l'XI secolo ed il XIII secolo, per i quali divenne fonte di speculazioni magiche. Tale libro pare sia un'opera mistica sui sei giorni della creazione, e corrisponderebbe in parte al breve Midrash \"Seder Rabbah de-Bereshit\"."}
{"id": "2373068", "revid": "1776051", "url": "https://it.wikipedia.org/wiki?curid=2373068", "title": "Collezione anatomica Paolo Gorini", "text": "La collezione anatomica \"Paolo Gorini\" raccoglie 166 preparazioni anatomiche prodotte dallo scienziato Paolo Gorini, noto preparatore di cadaveri, tra il 1842 e il 1881, donate dagli eredi all'Ospedale Maggiore di Lodi. L'attuale allestimento espositivo fu curato dall'illustre anatomopatologo Antonio Allegri e inaugurato dal senatore Giovanni Spadolini nel dicembre del 1981.\nL'esposizione si trova all'interno dell'Ospedale Vecchio, oggi sede dell'ASL della Provincia di Lodi, nell'antica sala capitolare dei frati che una volta gestivano l'ospedale. Questa sala, i cui soffitti furono riccamente affrescati nel 1593 da Giulio Cesare Ferrari, si affaccia sul quattrocentesco \"Chiostro della Farmacia\".\nTra i reperti ci sono numerose conseguenze di patologie diffuse nel XIX secolo, ma oggi debellate o meno dannose, come il morbo di Pott o la sifilide.\nStoria.\nAlla morte dello scienziato nel 1881 iniziarono le procedure per l'acquisizione da parte dello Stato dell'intera eredit\u00e0 scientifica. Una pesante nota firmata da Jacob Moleschott blocc\u00f2 il procedimento in Senato. I materiali rimasero quindi agli eredi che li regalarono all'Ospedale di Lodi. Per decine di anni i preparati rimasero abbandonati nelle cantine, finch\u00e9, cent'anni dopo la morte di Gorini, Allegri non li restaur\u00f2 allestendo la mostra.\nPreparati a secco e pietrificazioni.\nFin dal 1842 Paolo Gorini speriment\u00f2 una soluzione in grado di \"mineralizzare\" le sostanze organiche, ovvero di riprodurre artificialmente un processo simile a quello che permette la formazione dei fossili. I reperti si possono dividere in due grandi categorie: \nLa tecnica di conservazione si basa sulla sostituzione di liquidi biologici (sangue, urina, bile, umor vitreo) con elementi chimici conservanti. Nel 2005, Alberto Carli ha trovato e pubblicato alcune delle formule \"segrete\" di Paolo Gorini, svelando cos\u00ec, almeno in parte, il mistero dei suoi preparati. La formula a base di bicloruro di mercurio e muriato di calce era tossica, ma estremamente efficace. Gorini procedeva per iniezione, iniziando dalla vena e dall'arteria femorale del cadavere esangue. Il procedimento, illustrato molto dettagliatamente nei documenti scoperti e conservati presso l'Archivio Storico di Lodi, era particolarmente lungo, complesso e costoso. \nOltre ai preparati anatomici, sono esposti numerosi esempi di polidattilie, ernie, cifo-scoliosi e tumori. Vi sono anche due mummie con una serie di lastre radiografiche eseguite sulle salme per illustrare la presenza dei visceri ed indicare le vie di iniezione dei liquidi mummificanti. Una di queste \u00e8 la salma di Pasquale Barbieri, un giovane lodigiano morto nel 1843, che fu la prima preparazione a corpo intero di Gorini.\nLa cremazione.\nNegli ultimi anni, Gorini stesso si accorse che il suo metodo sarebbe stato destinato ad avere poche applicazioni. Fu cos\u00ec che all'inizio degli anni settanta, per combattere l'orrore della decomposizione che tanto lo ossessionava, inizi\u00f2 ad interessarsi di cremazione. A questo proposito il museo espone due riproduzioni dei progetti del \"crematojo lodigiano\", il primo forno crematoio costruito nel cimitero di Riolo, firmati dall'architetto Guidini.\nIl significato.\nLo scopo del museo \u00e8 quello di far conoscere al pubblico i preparati anatomici che Paolo Gorini aveva creato, non solo per sfuggire alla decomposizione, ma soprattutto per fornire agli studiosi dei corpi adatti alle esercitazioni anatomiche (la preparazione era l'unica pratica possibile in un'epoca in cui mancavano le celle frigorifere) anche in vista della nascente cultura tanatologica del XIX secolo. \nIl lavoro di Gorini quindi rispondeva a precisi bisogni didattici e pratici, con un'impronta di chiaro ermetismo. Bisogna comunque ricordarsi il periodo in cui egli visse: erano gli anni del successo del positivismo, del Verismo e della crescente scolarizzazione statale post unitaria; lo stesso Gorini fu insegnante scolastico presso il Liceo Comunale di Lodi."}
{"id": "2373069", "revid": "93556", "url": "https://it.wikipedia.org/wiki?curid=2373069", "title": "Thomas Herbert, VIII conte di Pembroke", "text": "Biografia.\nThomas era il terzo figlio di Philip Herbert, V conte di Pembroke e di sua moglie Catharine Villiers, figlia del primo duca di Buckingham. Entrambi i suoi fratelli maggiori morirono giovani ed egli eredit\u00f2 il titolo di conte nel 1683.\nCarriera.\nDal 1690 al 1692 fu Primo Lord dell'Ammiragliato, in seguito ha servito come Lord del sigillo privato fino al 1699, essendo nel 1697 il primo plenipotenziario della Gran Bretagna al trattato di Rijswijk. In due occasioni \u00e8 stato Lord High Admiral per un breve periodo, \u00e8 stato anche Lord presidente del Consiglio e Lord luogotenente d'Irlanda, ed \u00e8 stato presidente della Royal Society (1689-1690).\nMatrimoni.\nNel 1684 spos\u00f2 Margaret, unica figlia di Robert Sawyer, \"Speaker\" della Camera dei comuni. La coppia ebbe sette figli e cinque figlie:\nIn seconde nozze spos\u00f2 Barbara, figlia di Sir Thomas Slingsby, dalla quale ebbe una figlia:\nLa terza moglie del conte fu Mary Howe, dalla quale non ebbe figli."}
{"id": "2373071", "revid": "287204", "url": "https://it.wikipedia.org/wiki?curid=2373071", "title": "Governatorato di Ajlun", "text": "Il governatorato di Ajlun \u00e8 uno dei dodici governatorati della Giordania. Il capoluogo \u00e8 la citt\u00e0 di Ajlun.\nSuddivisioni amminisstrative.\nIl governatorato \u00e8 diviso in 2 dipartimenti:"}
{"id": "2373072", "revid": "339392", "url": "https://it.wikipedia.org/wiki?curid=2373072", "title": "Congresso di Ryswick", "text": ""}
{"id": "2373077", "revid": "184755", "url": "https://it.wikipedia.org/wiki?curid=2373077", "title": "Bot IRC", "text": "Un bot IRC \u00e8 un insieme di script o un programma indipendente che si collega ad un server IRC proprio come fa un client, e gli altri utenti IRC lo vedono proprio come uno di loro. Il bot IRC \u00e8 diverso da un normale client che fornisce accesso interattivo per gli utenti umani, esso esegue funzioni automatizzate.\nStoricamente i pi\u00f9 vecchi bot IRC sono stati Bill Wisner's Bartender and Greg Lindahl's GM (\"Game Manager\" erano gestori di gioco ed in particolare del gioco Hunt the Wumpus). Con il passare del tempo, i bot si sono evoluti per fornire servizi speciali, come la gestione di canali per conto di un gruppo di utenti, mantenendo liste di accesso, e fornendo accesso ai database.\nSpesso, un bot IRC \u00e8 usato come un programma distaccato che funziona da ospite fisso, \u00e8 presente su un canale IRC per tenerlo aperto e impedire agli utenti pericolosi di prendere il canale (in gergo takeover). Il bot IRC pu\u00f2 essere configurato per dare lo stato di operatore ad utenti privilegiati ogni volta che entrano in canale, e pu\u00f2 fare una lista unificata degli operatori di canale. Molte di queste caratteristiche richiedono che il bot sia un operatore di canale. Cos\u00ec, molti bot IRC sono installati su server che hanno tempi di uptime molto alti (solitamente sono installati su sistemi Unix-like) con connessioni ad internet stabili e veloci. Siccome IRC era diventato popolare, ma molti utenti avevano una connessione di tipo dial-up, non adatta per far funzionare un bot dato che il bot deve essere sempre connesso per svolgere le sue funzioni; allora nacquero dei servizi come le note shell provider che mettono a disposizione un account sul loro server per potere installare e far funzionare i bot.\nUn bot pu\u00f2 svolgere anche altre funzioni molto utili, come memorizzare ci\u00f2 che succede su un canale IRC, dando informazioni su richiesta, creare statistiche, ospitare giochini per intrattenere gli utenti. Queste funzionalit\u00e0 sono spesso fornite dagli script scritti dagli utenti, spesso sviluppati con un particolare linguaggio di scripting come Tcl o Perl, e aggiunti al bot in questione. I canali dedicati al file sharing spesso usano bot XDCC per distribuire i loro file.\nI bot IRC sono molto utilizzati sui network IRC senza i servizi di registrazione del canale come ChanServ, come su EFnet e IRCnet, e su network che possono impedire la registrazione di canali se non si soddisfano certi requisiti (ad esempio un numero di utenti minimo, ed altri), come accade su Undernet e QuakeNet.\nI bot IRC non sono sempre i benvenuti, molti network IRC proibiscono l'uso di bot. Una delle ragioni \u00e8 che in questo modo ogni nickname connesso al network incrementa la dimensione del database il quale deve essere sincronizzato con tutti gli altri server del network IRC. Permettere l'uso di bot in grandi network pu\u00f2 causare un rilevante aumento del traffico internet, il quale ha bisogno di essere finanziato e pu\u00f2 causare dei netsplit continui. Questo comunque \u00e8 un difetto della tecnologia di IRC, non dei bot.\nLe persone che creano un bot IRC usano il linguaggio di scripting incorporato nel loro client, oppure appropriati framework di un adatto linguaggio di programmazione per connettersi ai server IRC, oppure si usano implementazioni di bot gi\u00e0 esistenti, adattate alle proprie necessit\u00e0."}
{"id": "2373078", "revid": "486946", "url": "https://it.wikipedia.org/wiki?curid=2373078", "title": "Lord Commissario dell'Ammiragliato", "text": ""}
{"id": "2373079", "revid": "121836", "url": "https://it.wikipedia.org/wiki?curid=2373079", "title": "Presidente della Royal Society", "text": ""}
{"id": "2373087", "revid": "339392", "url": "https://it.wikipedia.org/wiki?curid=2373087", "title": "M1954", "text": ""}
{"id": "2373089", "revid": "339392", "url": "https://it.wikipedia.org/wiki?curid=2373089", "title": "M-45 130 mm", "text": ""}
{"id": "2373094", "revid": "54253", "url": "https://it.wikipedia.org/wiki?curid=2373094", "title": "Rovine di Kamarina", "text": ""}
{"id": "2373102", "revid": "767487", "url": "https://it.wikipedia.org/wiki?curid=2373102", "title": "Solar cooling", "text": "Il termine Solar cooling (detto anche condizionamento solare) si riferisce a ogni sistema di condizionamento dell'aria (raffreddamento) che usi energia solare.\nL'effetto pu\u00f2 essere ottenuto attraverso tecnologie di solare passivo, conversione con solare termico e conversione fotovoltaica (da energia solare a elettricit\u00e0)."}
{"id": "2373108", "revid": "124123", "url": "https://it.wikipedia.org/wiki?curid=2373108", "title": "Johann Theile", "text": "Biografia.\nDopo aver studiato legge a Lipsia e Halle, Theile studi\u00f2 composizione musicale a Wei\u00dfenfels. Il suo insegnante fu il celebre Heinrich Sch\u00fctz, il pi\u00f9 importante compositore tedesco del XVII secolo.\nSi crede che Theile sia stato uno dei suoi ultimi allievi, ed il pi\u00f9 dotato d'ingegno fra loro. \nTra il 1673 ed il 1675 lui ricopr\u00ec l'incarico di Maestro di Cappella del duca Christian Albrecht von Schleswig-Holstein-Gottorf. Alcuni anni pi\u00f9 tardi lui divenne Maerstro di Cappella a Wolfenb\u00fcttel, dove inizi\u00f2 un periodo di apprendistato musicale con Johann Rosenm\u00fcller che era ritornato permanentemente in Germania dopo avere speso la maggior parte della sua carriera in Italia. Egli oper\u00f2 anche a Naumburg, dove ricopr\u00ec la posizione di Maestro di Cappella. Pass\u00f2 poi a Berlino, dove fu insegnante di musica alla corte reale, per poi passare a Lubecca e Stettino, sempre nella veste di docente. Nel 1673 compose la sua \"Matth\u00e4uspassion\" a Lubecca.\nNel 1694, Theile torn\u00f2 nella sua citt\u00e0 natale di Naumburg, come consigliere musicale del duca di Zeitz, dove mor\u00ec nel 1724.\nLe composizioni di Theile comprendono i Singspiel (opere popolari tedesche con dialogo parlato), opere, messe, Passioni (oratori sul tema della passione di Cristo), arie, canzonette, sonate e mottetti. La sua opera sacra \"Adam un Eva\" fu il primo spettacolo dato per l'inaugurazione dell'Oper am G\u00e4nsemarkt di Amburgo (Opera di Amburgo). Egli scrisse anche un certo numero di trattati sulla teoria musicale, particolarmente su contrappunto. Fu anche un grande maestro di pedagogia musicale ed ebbe come allievi compositori poi divenuti famosi come Johann Mattheson. Dietrich Buxtehude fu il suo allievo pi\u00f9 celebre, nonostante fosse stato pi\u00f9 vecchio di lui e sia scomparso circa un decennio prima."}
{"id": "2373109", "revid": "767487", "url": "https://it.wikipedia.org/wiki?curid=2373109", "title": "\u00d3scar Gonz\u00e1lez Marcos", "text": "Club.\nInizi\u00f2 la sua carriera nell'U.D Santa Marta, nelle categorie inferiori spagnole.\nNel 2000, all'et\u00e0 di 18 anni, si trasfer\u00ec al Real Valladolid, entrando inizialmente nel settore giovanile. Esord\u00ec il 7 ottobre 2001, contro il Las Palmas.\nLe prime due stagioni in maglia biancoviola (2001-2002 e 2002-2003) furono discrete, terminate con un totale di 44 partite e 3 gol.\nFu per\u00f2 la stagione successiva (2003-2004) a dargli visibilit\u00e0: nella stagione che culmin\u00f2 con la retrocessione del Valladolid in Segunda Divisi\u00f3n, \u00d3scar disput\u00f2 37 partite segnando 10 gol.\nAttir\u00f2 l'attenzione del che lo acquist\u00f2 nell'estate 2004 per 3 milioni di euro.\nCon il Saragozza trascorse 4 stagioni giocate quasi interamente da titolare e vinse una Supercoppa di Spagna nell'agosto 2004 contro il Valencia.\nNel giugno 2008 si trasfer\u00ec all'Olympiakos per 4,3 milioni di euro siglando un contratto triennale.\nTerminato il suo contratto con la squadra greca fece ritorno al club che lo lanci\u00f2 nel calcio dei grandi: il Real Valladolid dove per\u00f2 giocher\u00e0 in Segunda Divisi\u00f3n spagnola\nNazionale.\nHa giocato nella Nazionale spagnola a livello giovanile."}
{"id": "2373117", "revid": "281654", "url": "https://it.wikipedia.org/wiki?curid=2373117", "title": "Jonathan C\u00edcero Moreira", "text": "Nel 2003 \u00e8 stato campione del mondo con la nazionale del Brasile U-17. Ha vinto per tre volte il Campionato Mineiro con il Cruzeiro (2006, 2008, 2009). Con il Santos ha vinto un Campionato Paulista e una Coppa Libertadores, entrambi nel 2011. Nel 2017 approda all'Atletico Paranaense dove vince un Campionato Paranaense, una Coppa Sudamericana e una Coppa Suruga Bank. A livello personale ha vinto una Bola de Prata nel 2009 e un Pr\u00eamio Craque do Brasileir\u00e3o, sempre nel 2009. Ha inoltre vinto per due volte il Trof\u00e9u Tele Santa nel 2008 e nel 2009. \nDurante la sua permanenza nell'Inter, \u00e8 stato soprannominato dai tifosi \"Divino Jonathan\".\nBiografia.\nPossiede il passaporto italiano, grazie alle origini lucchesi della moglie Luana. Dal matrimonio \u00e8 divenuto padre di una bambina.\nCaratteristiche tecniche.\n\u00c8 un giocatore dal fisico brevilineo, maggiormente propenso all'azione di spinta che non di contrasto: tale caratteristica ne ha privilegiato l'impiego da esterno di centrocampo, piuttosto che nell'originaria posizione di laterale difensivo.\nCarriera.\nClub.\nEsordi.\nIl debutto nel campionato carioca avviene con il Cruzeiro, dove realizza 6 reti in 104 incontri. Nel 2011 viene ceduto al Santos, disputando 20 gare e segnando 2 gol.\nInter e Parma.\nNell'estate 2011 si trasferisce all'Inter, esordendo in Serie A l'11 settembre nella sconfitta sul campo del Palermo (4-3). Durante la sessione invernale di mercato passa in prestito al Parma, realizzando con i ducali il primo gol nel campionato italiano (in occasione della vittoria per 2-0 contro il Novara).\nRientrato in nerazzurro, conosce un esiguo utilizzo con Andrea Stramaccioni in panchina. Maggior spazio gli viene concesso da Walter Mazzarri, che impiega il brasiliano come esterno di centrocampo nel suo 3-5-2. Nell'autunno 2014 contrae un'infiammazione al soleo, con l'operazione sub\u00ecta nel febbraio 2015 che pone termine in anticipo alla sua stagione.\nRitorno in Brasile.\nSvincolatosi dalla societ\u00e0 meneghina alla scadenza del contratto, nel settembre 2015 fa ritorno in patria firmando con il Fluminense. Con la squadra di Rio de Janeiro si aggiudica la Primeira Liga 2016.\nNel gennaio 2017 diviene un calciatore dell'Athletico Paranaense, con cui vince nel 2018 il campionato statale e la Coppa Sudamericana. e la Coppa del Brasile 2019.\nNazionale.\nVincitore del Mondiale Under-17 nel 2003 con la rappresentativa verdeoro, non \u00e8 mai stato convocato nella selezione maggiore.\nIl passaporto italiano ne rese possibile la chiamata in azzurro ai tempi della gestione di Cesare Prandelli, circostanza non avvenuta per l'opposizione dello stesso commissario tecnico.\nStatistiche.\nPresenze e reti nei club.\n\"Statistiche aggiornate al 24 agosto 2021\"."}
{"id": "2373127", "revid": "228587", "url": "https://it.wikipedia.org/wiki?curid=2373127", "title": "Shyriiwook", "text": ""}
{"id": "2373133", "revid": "765341", "url": "https://it.wikipedia.org/wiki?curid=2373133", "title": "Lester del Rey", "text": "Ha utilizzato anche gli pseudonimi di \"John Alvarez\", \"Marion Henry\", \"Philip James\", \"Philip St. John\", \"Charles Satterfield\", \"Erik van Lhin\",\"Kenneth Wright\" e altri. Sua sorella ha sostenuto che il suo vero nome fosse \"Leonard Knapp\".\nBiografia.\nDel Rey nacque nel 1915 da una famiglia di modeste condizioni economiche e durante l'infanzia ebbe dei problemi di salute legati all'alimentazione. Inizi\u00f2 a lavorare subito dopo aver finito la scuola elementare, dapprima come falegname, quindi come aiuto in un circo, bracciante agricolo, garzone e anche contrabbandiere.\nEgli stesso afferm\u00f2 che nel 1935 tutta la sua famiglia rimase uccisa in un incidente d'auto, anche se in seguito la sorella sostenne che nell'incidente era morta solo la prima moglie di del Rey.\nLettore appassionato di riviste di fantascienza quali \"Amazing Stories\", \"Weird Tales\" e \"Astounding Stories\" e di autori quali Jules Verne, H.G. Wells e Edgar Rice Burroughs, nel 1938 vendette ad \"Astounding Stories\" il suo primo racconto di fantascienza, \"The Faithful\". Incoraggiato sia da John W. Campbell, storico direttore della rivista, sia dal successo ottenuto dal racconto, del Rey inizi\u00f2 a scrivere racconti e romanzi fantascientifici con regolarit\u00e0. Associato stabilmente a una delle riviste pi\u00f9 importanti per la diffusione del genere tra gli anni trenta e quaranta, fu uno degli autori di spicco dell'Et\u00e0 d'oro della fantascienza, nonch\u00e9 uno dei pi\u00f9 influenti. Alcuni suoi racconti del periodo, come \"Helen O'Loy\" o \"Nervi\" entrambi pubblicati su \"Astounding\", rispettivamente nel 1938 nel 1942, sono stati giudicati da Isaac Asimov come grandi classici del genere.\nL'inizio della sua carriera non fu comunque privo di difficolt\u00e0. In un periodo durante la seconda guerra mondiale in cui i suoi racconti vendevano poco, lavor\u00f2 come cuoco al ristorante \"White Tower\" di New York. Dopo aver sposato Helen Schlaz, sua seconda moglie, nel 1945 lasci\u00f2 quell'impiego per dedicarsi a tempo pieno alla scrittura. Dopo aver incontrato l'agente letterario Scott Meredith alla World Science Fiction Convention del 1947 incominci\u00f2 a lavorare per l'agenzia di quest'ultimo, la \"Scott Meredith Literary Agency\", come capoufficio ed curatore editoriale.\nIn seguito fu assunto come curatore editoriale da diverse case editrici e redazioni di riviste pulp. Tra il 1952 e il 1953 del Rey collabor\u00f2 con diverse riviste di fantascienza: \"Space SF\", \"Fantasy Fiction\", \"Science Fiction Adventures\" (con lo pseudonimo di Philip St. John), \"Rocket Stories\" (come Wade Kaempfert), e \"Fantasy Fiction\" (come Cameron Hall). Incontr\u00f2 particolare successo come curatore editoriale in seno alla Ballantine Books e, insieme alla sua quarta e ultima moglie, Judy-Lynn Benjamin del Rey, avvi\u00f2 nel 1977 una divisione fantascientifica di quella stessa casa editrice che venne chiamata \"Del Rey Books\".\nNel 1957 del Rey e lo scrittore di fantascienza Damon Knight collaborarono nella cura di una piccola rivista amatoriale chiamata \"Science Fiction Forum\". La rivista trattava problemi di critica letteraria, come ad esempio quello rimasto famoso del simbolismo nella fantascienza: in quell'occasione del Rey accett\u00f2 la sfida di Knight di scrivere un saggio analitico sul racconto \"Common Time\" di James Blish in risposta alle tesi che Knight aveva gi\u00e0 esposto a proposito dell'interpretazione di quel testo. Quest'ultimo sosteneva l'ipotesi che l'intero racconto, incentrato su un lungo viaggio spaziale con risvolti onirici dovuti all'ibernazione subita dal protagonista, potesse essere letto come un'ampia metafora, o rappresentazione simbolica, di un atto sessuale nel quale la nave, e i sistemi stellari di partenza e di arrivo, sarebbero un'allusione simbolica alle varie parti anatomiche coinvolte. Del Rey era estremamente scettico rispetto a questa interpretazione, che considerava forzata e artificiosa, stese un saggio in cui argomentava che il racconto di Blish riguardava in realt\u00e0 un uomo che mangia un sandwich.\nDopo che negli Stati Uniti la fantascienza ebbe guadagnato una certa rispettabilit\u00e0 e iniziato ad essere materia di insegnamento, del Rey afferm\u00f2 che gli accademici interessati al genere avrebbero dovuto \"andarsene dal mio ghetto\". Lo scrittore sostenne infatti che \"per svilupparsi, la fantascienza doveva sottrarsi ai critici che la consideravano dalla prospettiva convenzionale della corrente dominante e che ne giudicavano il valore basandosi ampiamente su metri tipici di quello stesso \"mainstream\". Come parte di quella corrente dominante della letteratura, essa non avrebbe mai avuto la libert\u00e0 di fare le scelte che invece ha fatto, molte forse sbagliate, ma necessarie per il suo sviluppo.\"\nDel Rey era membro di un club letterario noto come i \"Trap Door Spiders\", che serv\u00ec come base per il club immaginario dei \"Vedovi Neri\" (\"Black Widowers\"), creato da Isaac Asimov e protagonista di una serie di racconti brevi di genere non fantascientifico. Lester del Rey, legato ad Asimov da rapporti personali di amicizia, sembra aver ispirato il personaggio di Emmanuel Rubin.\nRiconoscimenti.\nNel 1972 del Rey fu insignito dell'\"E. E. Smith Memorial Award for Imaginative Fiction\" dalla New England Science Fiction Association.\nNel 1985 ricevette il \"Balrog Special Award\" organizzato dalla rivista \"Locus Magazine\", un premio assegnato in base a una votazione dei lettori.\nInfine nel 1990 gli fu assegnato il prestigioso Grand Master Award dalla Science Fiction and Fantasy Writers of America per la carriera nella fantascienza."}
{"id": "2373148", "revid": "599013", "url": "https://it.wikipedia.org/wiki?curid=2373148", "title": "Thiago Heleno", "text": "Caratteristiche tecniche.\nGioca come difensore centrale.\nCarriera.\nClub.\nHa debuttato nel Cruzeiro in campionato nel 2006, dopo essere entrato nelle giovanili del club a 11 anni; ha segnato il 3 giugno 2006 il suo primo in gol in S\u00e9rie A.\nPassa al SC Beira-Mar nel luglio 2011\nNazionale.\nHa giocato per le selezioni Under-17, Under-18 e Under-20 del ."}
{"id": "2373157", "revid": "89688", "url": "https://it.wikipedia.org/wiki?curid=2373157", "title": "The E Street Band", "text": ""}
{"id": "2373161", "revid": "248632", "url": "https://it.wikipedia.org/wiki?curid=2373161", "title": "Regno delle monere", "text": ""}
{"id": "2373170", "revid": "767487", "url": "https://it.wikipedia.org/wiki?curid=2373170", "title": "Infanta (Quezon)", "text": "Infanta \u00e8 una municipalit\u00e0 di Seconda classe delle Filippine, situata nella Provincia di Quezon, nella regione di CALABARZON.\nInfanta \u00e8 formata da 36 baranggay:"}
{"id": "2373190", "revid": "2215375", "url": "https://it.wikipedia.org/wiki?curid=2373190", "title": "Chiese Elim", "text": "Le chiese evangeliche Elim (\"Elim Pentecostal Churches\") sono un movimento di chiese evangeliche di fede pentecostale su basi ecumeniche, fondato nel 1915 dai fratelli evangelici gallesi George e Stephen Jeffreys.\nDerivano il loro nome da un luogo citato nella Bibbia:\nOrigine.\nGeorge Jeffreys (1889-1962), gallese, fond\u00f2 la Chiesa pentecostale Elim a Monaghan, in Irlanda nel 1915. Jeffreys era un evangelico cresciuto in una chiesa gallese congregazionale. Si convert\u00ec all'et\u00e0 di quindici anni durante il Risveglio Gallese del 1904. Alexander A. Boddy, di Sunderland lo invit\u00f2 a predicare alla sua Convention pentecostale internazionale a Sunderland nel maggio 1913. Tra il 1915 e il 1934, Jeffreys fu estremamente attivo come revivalista, e predicava a grandi folle in tutto il Regno Unito.\nLa chiesa fu fondata come \"Banda Evangelistica Elim\", ma il nome fu cambiato in Elim Foursquare Gospel Alliance nel mese di aprile 1934. Il nome \"Elim\" compare nel libro dell'Esodo, capitolo 15 , versetto 27, dove gli Israeliti, lasciando la schiavit\u00f9 d'Egitto sotto la guida di Mos\u00e8, trovano un'oasi chiamata Elim: \"Allora giunsero a Elim, dove c'erano dodici sorgenti di acqua e settanta palme, cos\u00ec si accamparono l\u00ec vicino alle acque\". L'oasi rappresenta un luogo di rinfresco nel caldo soffocante del deserto egiziano, e all'epoca fu ritenuto appropriato per un movimento revivalista .\nDottrina.\nLe dottrine fondamentali delle chiese evangeliche Elim includono: la Bibbia come divinamente ispirata; la Trinit\u00e0; la nascita verginale di Ges\u00f9 Cristo e la sua umanit\u00e0 completa e vita senza peccato, espiazione vicaria, resurrezione corporale, celeste intercessione, la seconda venuta di Ges\u00f9; la peccaminosit\u00e0 universale del genere umano; l'opera dello Spirito Santo come convinzione profonda, il pentimento, la rigenerazione e la santificazione; il battesimo dello Spirito Santo \"con i segni seguenti\"; che la salvezza si riceve per sola fede e testimonia il frutto dello Spirito. Il battesimo dei credenti per immersione e comunione sono tenuti ad essere ordinanze.\nDiffusione in Italia.\nLe Chiese Elim in Italia sono un'associazione di chiese di fede pentecostale sparse su tutto il territorio nazionale, presenti con 118 comunit\u00e0 anche con culti in lingua straniera. Esse sono nate in data relativamente recente: infatti, l'Associazione \u00e8 stata costituita il 6 settembre 1993. Subito dopo la costituzione dell'Associazione, venne chiesta ed ottenuta l'affiliazione all'associazione britannica."}
{"id": "2373192", "revid": "767487", "url": "https://it.wikipedia.org/wiki?curid=2373192", "title": "Jomalig", "text": "Jomalig \u00e8 una municipalit\u00e0 di Sesta classe delle Filippine, situata nella Provincia di Quezon, nella regione di CALABARZON.\nJomalig \u00e8 formata da 5 baranggay:"}
{"id": "2373193", "revid": "124491127", "url": "https://it.wikipedia.org/wiki?curid=2373193", "title": "Luigi Liverzani", "text": "Biografia.\nFiglio di Domenico Liverzani e di Angela Ancarani, nasce, il 7 luglio 1913, a Granarolo Faentino, la maggiore frazione del comune di Faenza, da cui dista dieci chilometri.\nCompie i propri studi teologici nel seminario diocesano di Faenza, al cui clero appartiene, venendo ordinato sacerdote, il 23 luglio 1939, nella cattedrale di San Pietro Apostolo, dall'ordinario diocesano, Antonio Scarante.\n\u00c8 subito nominato vice parroco a Russi, dove rimane fino al 1949, inoltre, per due anni, dal 1943, \u00e8 economo spirituale del seminario diocesano, mentre, per tutto il difficile periodo della Seconda Guerra Mondiale, dirige, come delegato vescovile, la parrocchia dei \"Santi Filippo e Giacomo ai Servi\" di Faenza.\n\u00c8 rettore del Semiario diocesano dal 1945 al 1948, quando diviene parroco S. Stefano a Pieve di Corleto, e, nel 1953, arciprete di Cotignola.\nDal 1952 \u00e8 assistente diocesano dell'Unione Donne di Azione Cattolica, venendo anche nominato, il 27 febbraio 1959, cameriere segreto soprannumerario.\nIl 5 febbraio 1962 muore il cardinale faentino Gaetano Cicognani, vescovo suburbicario di Frascati, e, subito dopo, il suo ausiliare, il faentino settantaquattrenne Biagio Budelacci, vescovo titolare di Nissa, che occupa tale incarico fin dal 1936, viene annoverato tra i canonici della Patriarcale Basilica Vaticana.\nIl 23 maggio 1962 Giovanni XXIII lo elegge primo vescovo non cardinale della diocesi suburbicaria di Frascati e, lo stesso giorno, nomina vescovo del titolo della Chiesa suburbicaria tuscolana il cardinale Amleto Giovanni Cicognani, fratello minore del cardinale Gaetano.\nCi\u00f2 avviene in applicazione del Motu proprio \"Suburbicariis sedibus\", dell'11 aprile di quell'anno, con il quale il governo pastorale delle sette diocesi suburbicarie di Roma \u00e8 affidato ad un vescovo residenziale, mentre ai sei cardinali dell'Ordine dei vescovi, residenti in Roma e fino ad allora rappresentati in diocesi da un vescovo ausiliare, viene assegnato soltanto il titolo della diocesi suburbicaria.\n\u00c8 consacrato dal cardinale Cicognani il successivo 1\u00ba luglio, nella Collegiata di S. Stefano a Cotignola, di cui \u00e8 parroco da nove anni, avendo per co-consacranti il proprio vescovo diocesano, Giuseppe Battaglia, e il vescovo di Forl\u00ec, Paolo Babini, prendendo possesso della diocesi il 4 agosto seguente.\nPartecipa a tutte e quattro le sessioni del Concilio Ecumenico Vaticano II.\nIl 1\u00ba settembre 1963 accoglie Paolo VI, venuto a venerare, nella cattedrale di Frascati, le spoglie di San Vincenzo Pallotti, come pure riceve, successivamente, l'8 settembre 1980, Giovanni Paolo II.\nDalla morte del vescovo di Tivoli, Luigi Faveri, avvenuta il 27 dicembre 1967, alla nomina di Guglielmo Giaquinta, oggi servo di Dio, il 24 settembre 1968, \u00e8 amministratore apostolico \"sede vacante\" di tale diocesi.\nAlla morte del cardinale Cicognani, il 17 dicembre 1973, il titolo suburbicario di Frascati passa successivamente al francese Jean-Marie Villot, scomparso il 9 marzo 1979, all'italiano Paolo Bertoli, deceduto l'8 novembre 2001, e ad altri cardinali.\nIl 1\u00ba marzo 1975, dietro sua richiesta, per mezzo della Lettera apostolica \"Venerabilis Frater\", la cattedrale di san Pietro Apostolo viene elevata al rango di basilica minore.\nNei 27 anni nei quali guida la diocesi tuscolana, indice quattro visite pastorali, il congresso eucaristico diocesano, porta le parrocchie da 13 a 22, cercando di attuare la visione della Chiesa cattolica uscita dal Concilio.\nL'11 novembre 1989 si dimette, per raggiunti limiti d'et\u00e0, divenendo vescovo emerito di Frascati, e viene sostituito dal barese Giuseppe Matarrese, di cui partecipa, quale co-consacrante assieme a Giovanni Battista Re, arcivescovo titolare di Vescovio e segretario della Congregazione per i Vescovi, futuro cardinale, alla consacrazione episcopale conferitagli, il 16 dicembre di quell'anno, dal cardinale vicario Ugo Poletti nella Patriarcale Arcibasilica Lateranense.\nUna grave malattia lo colpisce nel 1993, viene ricoverato per due anni nell\"'Istituto S. Carlo di Nancy\" di Frascati, dove muore, all'et\u00e0 di quasi 82 anni, il 6 maggio del 1995.\nTre giorni dopo, il cardinale faentino Achille Silvestrini, prefetto della Congregazione per le Chiese Orientali, che lo ha avuto come rettore nel seminario della sua citt\u00e0, ne presiede le solenni esequie celebrate nella cattedrale di Frascati.\nGenealogia episcopale.\nLa genealogia episcopale \u00e8:"}
{"id": "2373197", "revid": "767487", "url": "https://it.wikipedia.org/wiki?curid=2373197", "title": "Ammesso", "text": "Ammesso (\"Accepted\") \u00e8 un film del 2006 diretto da Steve Pink.\nTrama.\nBartleby si \u00e8 appena diplomato ma nessun college l'ha accettato, cos\u00ec, insieme ad alcuni amici, decide di creare un college fittizio, il \"South Harmon Institute of Technology\" (S.H.I.T.), per non deludere i propri genitori. A tale scopo viene creato il sito web del college, ma molti altri studenti venuti a conoscenza del college di Bartleby (dove per essere ammessi non serviva alcun requisito) si iscriveranno ed il protagonista si improvviser\u00e0 cos\u00ec rettore del proprio college cercando di gestirlo senza farsi scoprire dai propri genitori. Sar\u00e0 denunciato dal rettore del vicino \"Harmon Institute\", ma alla fine riuscir\u00e0 ad ottenere la licenza ed i permessi necessari per mantenere il college.\nDistribuzione.\nIl film \u00e8 stato distribuito nelle sale cinematografiche statunitensi dal 18 agosto 2006. Il 14 novembre seguente \u00e8 stato distribuito tramite DVD e Blu ray. Il film \u00e8 disponibile sulla piattaforma di streaming online Netflix.\nAccoglienza.\nIncassi.\nA fronte di un budget di 23 milioni di dollari, il film ha incassato globalmente circa 38.5 milioni, di cui 36.3 dalle sale cinematografiche statunitensi.\nCritica.\nL'aggregatore di recensioni online Rotten Tomatoes ha assegnato al film una percentuale di gradimento pari al 37% sulla base di 114 critiche, con un punteggio medio del 4.98/10. Metacritic, invece, ha assegnato un punteggio medio di 47/100 sulla base di 27 recensioni professionali."}
{"id": "2373204", "revid": "486946", "url": "https://it.wikipedia.org/wiki?curid=2373204", "title": "Jounce", "text": ""}
{"id": "2373205", "revid": "767487", "url": "https://it.wikipedia.org/wiki?curid=2373205", "title": "Philharmoniker Hamburg", "text": "La Philharmoniker Hamburg \u00e8 un'orchestra sinfonica tedesca con sede ad Amburgo. Il suo attuale direttore principale \u00e8 Simone Young. Essa \u00e8 l'orchestra dell'Opera di Amburgo.\nVenne fondata il 9 novembre 1828 con il nome di \"Philharmonische Gesellschaft\" (Societ\u00e0 filarmonica).\nNel 1934 si fuse con la \"Stadttheater-Orchester\" divenendo la \"Philharmonisches Staatsorchester Hamburg\" (il nome che aveva quando venne registrata la Sinfonia n. 8 di Anton Bruckner sotto la direzione di Eugen Jochum nel 1949."}
{"id": "2373213", "revid": "47767", "url": "https://it.wikipedia.org/wiki?curid=2373213", "title": "Alti elfi (Warcraft)", "text": ""}
{"id": "2373215", "revid": "1305772", "url": "https://it.wikipedia.org/wiki?curid=2373215", "title": "Demon Box", "text": ""}
{"id": "2373225", "revid": "23997295", "url": "https://it.wikipedia.org/wiki?curid=2373225", "title": "Partito Nazionalista Italiano", "text": ""}
{"id": "2373228", "revid": "767487", "url": "https://it.wikipedia.org/wiki?curid=2373228", "title": "Lopez (Quezon)", "text": "Lopez \u00e8 una municipalit\u00e0 di Prima classe delle Filippine, situata nella Provincia di Quezon, nella regione di CALABARZON.\nLopez \u00e8 formata da 95 baranggay:"}
{"id": "2373230", "revid": "729019", "url": "https://it.wikipedia.org/wiki?curid=2373230", "title": "Stazione di Spresiano", "text": "La stazione di Spresiano \u00e8 una stazione ferroviaria di superficie, passante, della linea ferroviaria Venezia\u2013Udine.\nStrutture e impianti.\nNon dispone di biglietteria, ma \u00e8 presente un'emettitrice automatica, e la sala d'aspetto \u00e8 stata chiusa al pubblico a causa di ripetuti atti di vandalismo.\nDispone di tre binari, servendo quindi per le precedenze tra Treviso e Conegliano.\nUna diramazione sulla destra, poco prima della stazione, giungendo da Conegliano, consente l'accesso ad un piccolo deposito con tre binari morti, fino a pochi anni fa utilizzato anche per il carico di vagoni merci su autoarticolati. Il deposito \u00e8 stato quindi utilizzato come punto di appoggio per i lavori di ristrutturazione della linea negli anni scorsi.\nDall'ottobre 2008 buona parte del deposito \u00e8 stato convertito in parcheggio al servizio della stazione. La stazione dispone anche di un modesto parcheggio coperto per le biciclette.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nServizi.\nLa stazione dispone dei seguenti servizi:"}
{"id": "2373243", "revid": "767487", "url": "https://it.wikipedia.org/wiki?curid=2373243", "title": "Lucban", "text": "Lucban \u00e8 una municipalit\u00e0 di Terza classe delle Filippine, situata nella Provincia di Quezon, nella regione di CALABARZON.\nLucban \u00e8 formata da 32 baranggay:"}
{"id": "2373247", "revid": "1305772", "url": "https://it.wikipedia.org/wiki?curid=2373247", "title": "Lisa J. Smith", "text": "Biografia.\nLisa Jane Smith nasce a Fort Lauderdale (Florida) da Glenn Carroll Smith, ingegnere diventato imprenditore, e Kathryn Jane Cecilia Check, e ha una sorella, Judy Lee. Il suo anno di nascita \u00e8 sconosciuto, e oscilla dal 1958-1959 al 1965 a seconda della fonte. Di origini polacche per parte materna, cresce nella California meridionale, nella citt\u00e0 di Anaheim, dove frequenta la \"Juliette Low Elementary School\" e, dopo un terremoto, la \"Serrano Elementary\". Studia alla \"Cerro Villa Junior High School\" e al liceo di Villa Park.\nPrima di frequentare il college, trascorre del tempo nel Regno Unito, nella cittadina di Goring-on-Thames. Si iscrive al \"Mills College\" di Oakland, che frequenta per un solo anno, trasferendosi poi all'Universit\u00e0 di Santa Barbara, dove si laurea in Inglese e Psicologia fisiologica. Alla \"San Francisco State University\" consegue un master in Educazione e due lauree, in Educazione Regolare e Speciale.\nInizia cos\u00ec a insegnare in una scuola elementare, per tre anni come insegnante di sostegno, ma successivamente si dedica esclusivamente alla scrittura.\nA fine 2015, dopo oltre tre settimane di coma, le viene diagnosticata la granulomatosi di Wegener.\nCarriera.\nLa sua passione per la scrittura nasce durante il periodo in cui frequentava l'asilo e la scuola elementare, soprattutto, come lei stessa ha dichiarato, nel momento in cui una maestra elogi\u00f2 un'orribile poesia che aveva scritto.\nDurante il liceo inizia a scrivere due romanzi, uno dei quali viene completato durante la graduate school: si tratta di \"The Night of the Solstice\" (in italiano \"La notte del solstizio\"), che viene pubblicato nel 1987, seguito tre anni dopo dal suo sequel \"Heart of Valor\". Essi vendono per\u00f2 poche copie, essendo stati etichettati come romanzi destinati ad un pubblico tra i 9 e gli 11 anni, invece che a giovani adulti, com'era intenzione dell'autrice. Le trilogie \"Il gioco proibito\" e \"Dark Visions\" risalgono al periodo degli anni novanta, cos\u00ec come gran parte delle saghe, anche se sono state riprese nel biennio 2007-2008 dopo un buco di dieci anni.\nLa serie de \"Il diario del vampiro\" viene commissionata all'autrice da Elise Donner, editor di \"Alloy Entertainment\", nel 1990: la Smith scrive subito una scena con Elena, Bonnie e Meredith che decorano la palestra della scuola e la protagonista che incontra Damon (scena poi inserita nel primo romanzo), mentre utilizza come altri personaggi, riadattati, quelli di \"The Garden of Earthly Delights\", un libro per adulti che stava scrivendo. La serie viene scelta dalla The CW, nel 2009, come soggetto per una serie televisiva, \"The Vampire Diaries\". Nel 2010, The CW avvia anche la trasposizione de \"I diari delle streghe\" in una serie televisiva dal titolo \"The Secret Circle\".\nDopo l'uscita di \"Midnight\", il 15 marzo 2011, quando l'autrice invia la prima stesura di \"Phantom\" alla casa editrice, riceve una lettera con la quale viene informata di essere stata licenziata e sostituita da una \"ghostwriter\", poich\u00e9 aveva narrato dell'amore che Elena provava anche nei confronti di Damon. Anche per il nuovo ciclo de \"I diari delle streghe\", la Smith viene sostituita da una ghostwriter, Aubrey Clark, che prende il suo posto.\nNel 2013, la Smith manifesta l'intenzione di completare e pubblicare anche il secondo romanzo su cui stava lavorando al liceo, \"The Princess Wanderer\". Il 15 gennaio 2014, Lisa Jane Smith annuncia che continuer\u00e0 a scrivere \"Il diario del vampiro\" in forma di fanfiction pubblicate tramite la piattaforma Kindle Worlds di Amazon.com. Questi romanzi non fanno per\u00f2 parte della serie ufficiale.\nOpere.\nSerie.\n\"Il diario del vampiro\" (\"The Vampire Diaries\").\nNei libri successivi, la Smith \u00e8 accreditata solo come creatrice, mentre i romanzi sono stati scritti da una ghostwriter. Questo accade anche ne \"I diari di Stefan\" (\"Stefan's Diaries\"), spin-off cartaceo della serie televisiva, sebbene Lisa Jane Smith sia accreditata come autrice.\nNel 2014, Lisa Jane Smith comincia a scrivere il suo sequel de \"Il diario del vampiro\" in forma di fanfiction pubblicate tramite la piattaforma Kindle Worlds di Amazon.com. Questi romanzi non fanno per\u00f2 parte della serie ufficiale e sono i seguenti:\n\"I diari delle streghe\" (\"The Secret Circle\").\nNei libri successivi, la Smith \u00e8 accreditata solo come creatrice, mentre i romanzi sono stati scritti da Aubrey Clark. Nell'edizione italiana, tuttavia, viene riportato solo il nome della Smith.\nRacconti.\nI racconti, relativi alle varie serie della Smith, sono stati raccolti dall'autrice sul suo sito.\nIl racconto \"Blood Will Tell\" \u00e8 stato rimosso dal sito dall'autrice, ma \u00e8 disponibile in e-book."}
{"id": "2373262", "revid": "287204", "url": "https://it.wikipedia.org/wiki?curid=2373262", "title": "Aulo Cornelio Palma Frontoniano", "text": "Fu eletto console due volte, nel 99 insieme a Quinto Sosio Senecione e nel 109 d.C. insieme a Publio Calvisio Tullo Ruso al tempo dell'Imperatore Traiano. In aggiunta fu governatore della Spagna Tarraconese nel 101 e della Siria dopo il 104. Dopo una lunga campagna sconfisse i Nabatei e per questo fu nominato governatore d'Arabia nel 106, dove godette di una forte popolarit\u00e0, ma fu messo a morte dall'imperatore Adriano nel 118 a Terracina, perch\u00e9 coinvolto in un complotto contro il \"princeps\" o forse perch\u00e9 temeva potesse aspirare al trono."}
{"id": "2373264", "revid": "1305772", "url": "https://it.wikipedia.org/wiki?curid=2373264", "title": "International Shark Attack File", "text": "L'International Shark Attack File (ISAF) \u00e8 un database mondiale che registra gli attacchi di squalo. Agli albori si proponeva di registrare gli attacchi ai militari della Seconda guerra mondiale, ma L'ISAF vero e proprio \u00e8 nato solo nel periodo tra il 1958 ed il 1968 ad opera dell'Office of Naval Research degli Stati Uniti. In quel periodo un pool di esperti sull'argomento squali svilupp\u00f2 un sistema per raccogliere tutti i rapporti di attacchi in giro per il mondo. Il database ebbe sede temporaneamente presso il Mote Marine Laboratory a Sarasota in Florida finch\u00e9 una sede permanente non fu stabilita presso il Florida Museum of Natural History, nel campus della University of Florida. Al momento \u00e8 diretto dallo staff dell'American Elasmobranch Society, che include George H. Burgess. Le informazioni riguardano pi\u00f9 di 4000 attacchi ed \u00e8 fornito di documenti dettagliati e spesso unici, che includono rapporti di autopsie e fotografie. L'ISAF nella sua interezza \u00e8 accessibile soltanto agli scienziati che sono dotati di opportuni documenti, anche se su internet sono pubblicate annualmente delle rassegne statistiche."}
{"id": "2373265", "revid": "767487", "url": "https://it.wikipedia.org/wiki?curid=2373265", "title": "Macalelon", "text": "Macalelon \u00e8 una municipalit\u00e0 di Quarta classe delle Filippine, situata nella Provincia di Quezon, nella regione di CALABARZON.\nMacalelon \u00e8 formata da 30 baranggay:"}
{"id": "2373267", "revid": "599013", "url": "https://it.wikipedia.org/wiki?curid=2373267", "title": "Convento di Monte Carmelo", "text": "La chiesa e il convento di Monte Carmelo sono due luoghi di culto cattolici situati nel comune di Loano, in via Costino Montecarmelo, in provincia di Savona.\nInserito nella lista dei monumenti nazionali italiani, fu fondato dalla famiglia Doria ed \u00e8 retto dai frati dell'Ordine dei carmelitani scalzi.\nStoria.\nIl convento fu fondato nel 1602 da Gianandrea Doria - i lavori presero avvio su progetto dell'architetto Rembado il 13 settembre - e portato a termine dal figlio Andrea II Doria il 22 marzo 1609. Tra il 1623 e il 1626 vi si tennero due Capitoli Generali nel corso dei quali si stabil\u00ec la costruzione di un convento a Praga.\nNel 1810 il convento fu soppresso da Napoleone e venne ricostituito solo nel 1833. La soppressione si ripeter\u00e0 tra il 1855 e il 1866 per volont\u00e0 dei Savoia. I Doria riacquistarono la struttura nel 1874 e la affidarono nuovamente ai frati per poi cedergliela definitivamente nel 1935.\nDescrizione.\nIl centro del complesso \u00e8 dominato dalla chiesa dedicata alla Madonna del Monte Carmelo, a croce latina con cupola a base ottagonale e campanile a vela. L'interno dell'edificio \u00e8 a navata unica con volta a botte a tutto sesto, privo di decorazioni, con altare maggiore quattro laterali in marmo in stile tardo rinascimentale.\nSono presenti alcune tele dei pittori Domenico Cresti detto \"il Passignano\", Giovanni Battista Paggi e Francesco Vanni risalenti ai primi anni del XVII secolo, un gruppo ligneo processionale di Anton Maria Maragliano raffigurante la \"Vergine del Carmelo\" risalente al Settecento e un crocefisso quattrocentesco. Sotto la zona del presbiterio si trovano le tombe dei principi Doria (conti di Loano), sepolti nel complesso fino al 1793.\nA oriente della chiesa sorge il convento con chiostro e ampi orti alle spalle, ove vengono coltivate piante officinali. A occidente si trova invece il palazzo estivo dei Doria con torre difensiva, oggi adibito ad abitazioni e studi privati. Si accede al complesso monastico attraverso due ampie rampe molto scenografiche, sia da est che da ovest. La chiesa al centro del complesso si affaccia su una piazza dalla quale si gode una vista panoramica su Loano e il mare."}
{"id": "2373268", "revid": "136801", "url": "https://it.wikipedia.org/wiki?curid=2373268", "title": "2009 Estoril Open", "text": ""}
{"id": "2373269", "revid": "320578", "url": "https://it.wikipedia.org/wiki?curid=2373269", "title": "2009 Estoril Open -Singolare maschile", "text": ""}
{"id": "2373274", "revid": "136801", "url": "https://it.wikipedia.org/wiki?curid=2373274", "title": "2009 Estoril Open - Singolare femminile", "text": ""}
{"id": "2373277", "revid": "200679", "url": "https://it.wikipedia.org/wiki?curid=2373277", "title": "BTLS", "text": ""}
{"id": "2373289", "revid": "136801", "url": "https://it.wikipedia.org/wiki?curid=2373289", "title": "2009 Estoril Open - Doppio maschile", "text": ""}
{"id": "2373290", "revid": "2110845", "url": "https://it.wikipedia.org/wiki?curid=2373290", "title": "Jacques Rouffio", "text": ""}
{"id": "2373292", "revid": "767487", "url": "https://it.wikipedia.org/wiki?curid=2373292", "title": "Fabr\u00edcio de Souza", "text": "Caratteristiche tecniche.\nGioca come centrocampista difensivo.\nCarriera.\nClub.\nInizi\u00f2 nel 2000 nell'Uni\u00e3o S\u00e3o Jo\u00e3o Esporte Clube, nel 2001 pass\u00f2 per un breve periodo al Cruzeiro, e nello stesso anno fu ceduto al Corinthians, dove gioc\u00f2 82 partite di S\u00e9rie A; nel 2006 ha giocato per il J\u00fabilo Iwata, in J League; dal 2008 \u00e8 tornato al Cruzeiro."}
{"id": "2373293", "revid": "1038459", "url": "https://it.wikipedia.org/wiki?curid=2373293", "title": "Mercurialis annua", "text": "La mercorella comune (\"Mercurialis annua\", Linnaeus), comunemente detta mercorella, \u00e8 una pianta erbacea appartenente alla famiglia delle Euphorbiaceae, spontanea, in Italia molto comune.\nHabitat.\nLa \"Mercurialis annua\" \u00e8 una specie diffusa in tutta Italia, comunissima nei campi e nei vigneti, si ritrova soprattutto nelle colture di pianura e collina sottoposte a sarchiatura.\nDescrizione.\nLa mercorella \u00e8 una pianta annua, da cui il nome latino; pu\u00f2 arrivare ad una altezza di 40 cm. Le foglie sono provviste di picciolo con lamina lanceolata con 3-15 dentelli acuti per lato.\n\u00c8 una specie dioica. I fiori di colore verdastro, quelli maschili, sono riuniti in spighe erette, mentre i fiori femminili sono raggruppati in fascetti ascellari.\nLa fioritura si verifica tutto l'anno. Il frutto \u00e8 una capsula a due valve.\nBibliografia.\nPignatti S., \"Flora d'Italia\" Edagricole Bologna, 1982"}
{"id": "2373297", "revid": "136801", "url": "https://it.wikipedia.org/wiki?curid=2373297", "title": "2009 Estoril Open - Doppio femminile", "text": ""}
{"id": "2373303", "revid": "124491505", "url": "https://it.wikipedia.org/wiki?curid=2373303", "title": "Roverino", "text": "Il roverino \u00e8 uno sport di squadra, praticato prevalentemente in ambito scout, che si gioca con un apposito cerchio di corda o gomma chiamato roverino.\nCaratteristiche.\nIl nome del gioco deriva dallo strumento utilizzato, chiamato per l'appunto roverino. Questo \u00e8 un anello realizzato con corda intrecciata o con un tubo di gomma, del diametro di circa 24\u00a0cm.\nOgni squadra sceglie un \"capitano\" e un \"portiere\" e il gioco si svolge sotto la supervisione di un arbitro. \nVince la squadra che riesce a totalizzare il maggior numero di punti nel tempo stabilito.\nRegole del gioco.\nNon esiste un regolamento ufficiale, esistono per\u00f2 regole comuni alle quali vengono applicate varianti in modo da rendere il gioco pi\u00f9 dinamico.\nCampo da gioco.\nQuesto sport si pratica preferibilmente all'aperto, possibilmente in un luogo pianeggiante. Il campo da gioco \u00e8 rettangolare e la sua lunghezza solitamente \u00e8 circa il doppio della larghezza; normalmente \u00e8 delimitato da funi. A entrambi i lati del rettangolo da gioco \u00e8 presente una porta larga circa 3 metri, intorno alla quale vi \u00e8 l'area del portiere, semicircolare. In quest'area non possono entrare n\u00e9 i giocatori della stessa squadra, n\u00e9 quelli avversari. Le dimensioni tipiche per un campo di roverino sono 40 metri x 20 metri.\nInizio.\nLa partita inizia con la disposizione dei giocatori nelle rispettive met\u00e0 campo, mentre i due capitani e l'arbitro si mettono al centro dell'area di gioco. L'arbitro lancia in alto il roverino, che i capitani cercheranno di prendere. In altre versioni, invece, il roverino viene lanciato in aria dall'arbitro e tutti i membri delle due squadre, posti agli estremi del campo, tentano di prenderlo.\nL'arbitro.\nL'arbitro \u00e8 solitamente esterno al gioco e deve conoscere le regole ed eventuali varianti lui/lei/lxi stabilisce l'inizio del gioco, la fine, i falli, le rimesse e tiene conto del punteggio.\nDurata del gioco.\nVista l'assenza di un regolamento ufficiale non ci sono delle durate fisse riconosciute da tutti. Tuttavia tipicamente si giocano due \"tempi\" da 15 minuti, separati da una pausa di 10 minuti.\nRegole per il giocatore.\nIl giocatore che possiede il roverino non pu\u00f2 compiere pi\u00f9 di 3 passi e non pu\u00f2 mantenerne il possesso per pi\u00f9 di 5-6 secondi (compreso il tempo per muoversi). La rotazione su un piede non viene considerata come passo. Il giocatore col roverino in mano non pu\u00f2 essere spintonato o toccato volontariamente. (variante: Se un giocatore tocca il roverino in volo ma non riesce ad afferrarlo non pu\u00f2 raccoglierlo, altrimenti il possesso passa alla squadra avversaria).\nPassaggi.\nI passaggi devono essere effettuati soltanto con le mani (variante: le prese valgono con i piedi) e verso qualsiasi componente della propria squadra.\nL'unico passaggio vietato \u00e8 quello verso il compagno di squadra da cui si \u00e8 appena ricevuto il roverino.\nUn'altra caratteristica del gioco \u00e8 che il roverino non pu\u00f2 essere passato di mano in mano, ma deve essere lanciato. (Variante: prima di poter segnare bisogna totalizzare un minimo di 3-4 passaggi.)\nSe nel passaggio il roverino cade a terra, il possesso passa alla squadra avversaria.\nFalli.\nVengono considerate falli tutte le azioni scorrette nei confronti della squadra avversaria. Rientrano in questi casi le \"ostruzioni\" e gli \"sfondamenti\", ma anche i falli di piede.\nPer \"ostruzione\" si intende il tentativo volontario di intralciare un avversario interponendosi passivamente tra quest'ultimo e il roverino.\nSi ha \"sfondamento\" invece quando un giocatore urta volontariamente in modo violento un avversario.\nSi ha fallo di piede se un giocatore cerca di utilizzare volontariamente il roverino con i piedi.\nIn questi casi la squadra che ha commesso fallo perde il possesso del roverino. Se si verificano comportamenti scorretti e volontari l'arbitro pu\u00f2 provvedere all'espulsione temporanea o definitiva del giocatore che li ha commessi. In questo caso il giocatore espulso non pu\u00f2 essere rimpiazzato per tutta la durata della partita.\nPortiere o alfiere.\nIl portiere o alfiere \u00e8 posizionato nell'area di porta situata alla fine del campo avversario e tiene in mano un bastone (solitamente un alpenstock). Il suo compito \u00e8 quello di centrare con questo il roverino lanciato da un suo compagno di squadra. Il portiere non pu\u00f2 muoversi dall'area ma soltanto spostare il bastone.\nGoal.\nLa squadra ottiene un punto quando lanciando il roverino riesce a centrare il bastone del portiere della propria squadra. Il lancio pu\u00f2 essere effettuato soltanto con le mani e solo dall'esterno dell'area della porta, pena la perdita del possesso. Dopo il goal, il gioco riprende con una rimessa dalla linea di fondo da parte di un giocatore della squadra che lo ha subito.\nRimesse.\nIl roverino viene considerato \"fuori\" quando cade per pi\u00f9 della sua met\u00e0 all'infuori delle linee del campo. Quando il roverino va fuori, il possesso passa alla squadra avversaria e il gioco ricomincia con una rimessa che deve essere effettuata da fermi, dal punto in cui il roverino \u00e8 uscito. Viene considerato \"fuori\" anche quando il giocatore col possesso del roverino esce dal campo di gioco. Il giocatore che effettua la rimessa non pu\u00f2 lanciare verso il portiere per segnare goal direttamente.\nContesa.\nSi definisce \"contesa\" quando due giocatori di squadre avversarie afferrano contemporaneamente il roverino. In tal caso l'arbitro lancia il roverino in aria e i due giocatori saltano per afferrarlo. Chi lo afferra per primo ne mantiene il possesso. Nel caso in cui siano due giocatori della stessa squadra ad afferrare contemporaneamente il roverino, il possesso viene mantenuto da uno dei due, ma non pu\u00f2 essere passato subito all'altro.\nSostituzioni.\nNon ci sono limiti al numero di sostituzioni, le quali avvengono a gioco fermo e vanno prima segnalate all'arbitro. Inoltre ogni squadra ha a disposizione un numero illimitato di \"timeout\" che complessivamente non devono superare i 5 minuti.\nVarianti.\nTalvolta, per enfatizzare lo spirito di squadra, si richiede che il roverino sia passato per almeno tre giocatori diversi prima di poter essere lanciato al portiere.\nIn caso di caduta del roverino ci sono pi\u00f9 possibilit\u00e0. Oltre quella citata, si pu\u00f2 interrompere il gioco e passare il roverino alla squadra avversaria, che lo rimetter\u00e0 in gioco dal punto di caduta o dal lato del campo.\nInoltre \u00e8 presente una variante con alcune modifiche sostanziali del regolamento.\nInnanzitutto la partita inizia con le due squadre dietro le rispettive porte e con il roverino al centro del campo. Quando l'arbitro fischia i giocatori delle due squadre corrono verso il roverino per impossessarsene.\nL'assegnazione dei punti avviene in modo diverso; una squadra segna un punto quando il roverino viene poggiato a terra oltre la linea della porta avversaria. Non vale lanciare o lasciare cadere il roverino. I giocatori possono anche segnare in tuffo, purch\u00e9 rispettino il numero di passi e purch\u00e9 il tuffo non comporti un contatto fisico verso il portiere o altri giocatori. In questa variante \u00e8 permesso a tutti i giocatori di entrare nelle aree di porta.\nCambia anche il ruolo del portiere, che in questo caso deve cercare di impedire alla squadra avversaria di superare la sua linea di porta. Infatti all'interno della sua area egli pu\u00f2 rubare di mano il roverino a un giocatore avversario; in questo modo il possesso del roverino passa alla sua squadra. All'interno dell'area il portiere non ha nessun limite di tempo o di passi; all'esterno invece viene considerato come un normale giocatore.\nIn questa variante inoltre viene introdotto il \"rigore\", assegnato nel caso in cui viene subito un fallo nell'area di porta. Il \"rigore\" viene effettuato da due giocatori della squadra che lo ha subito. I due giocatori partono da fuori area e devono riuscire a fare goal effettuando non pi\u00f9 di due passaggi."}
{"id": "2373322", "revid": "282094", "url": "https://it.wikipedia.org/wiki?curid=2373322", "title": "L'ami du peuple", "text": ""}
{"id": "2373324", "revid": "72396", "url": "https://it.wikipedia.org/wiki?curid=2373324", "title": "Il diario di Lola", "text": "Il diario di Lola \u00e8 un album della cantante argentina Lola Ponce, pubblicato nell'aprile del 2008 dall'etichetta Sony BMG.\nL'album contiene 16 tracce, due delle quali in italiano, tra cui la nota \"Colpo di fulmine\", cantata con Gi\u00f2 Di Tonno, vincitrice del \"Festival di Sanremo\" dello stesso anno. Alcune tracce erano gi\u00e0 state pubblicate nel precedente disco, \"Fearless\"."}
{"id": "2373328", "revid": "125126252", "url": "https://it.wikipedia.org/wiki?curid=2373328", "title": "Valuta", "text": "La valuta \u00e8 un'unit\u00e0 di scambio che ha lo scopo di facilitare il trasferimento di beni e servizi. Per lo pi\u00f9 assume la forma di moneta.\nViene di norma emessa da stati o gruppi di stati (si pensi all'euro) per lo pi\u00f9 attraverso la propria banca centrale in regime di monopolio. Ma in moltissimi casi non \u00e8 cos\u00ec (perch\u00e9 la maggior parte delle banche centrali sono state privatizzate). In alcuni stati esistono pi\u00f9 istituti di emissione.\nPi\u00f9 stati possono usare lo stesso nome per le loro monete (es. dollaro, canadese e statunitense), possono utilizzare la stessa valuta (es. l'euro), oppure uno stato pu\u00f2 dichiarare a corso legale la valuta di un altro paese (ad esempio, il dollaro statunitense \u00e8 la valuta legale di Panama, processo che viene indicato con dollarizzazione). Ciascuna valuta ha tipicamente multipli e sottomultipli, di solito si usano i centesimi.\nIl termine valuta viene usato pi\u00f9 specificamente per indicare le monete straniere detenute da cittadini e istituzioni di uno stato, sotto forma di denaro circolante e di titoli di credito. Un tipico esempio di questo possesso \u00e8 rappresentato dalle riserve di valuta detenute dalle banche centrali. Ogni banca centrale detiene una data quantit\u00e0 di moneta straniera ovvero di valuta allo scopo di far fronte alle richieste degli operatori economici e per difendere il valore della propria moneta.\nIl possesso di valuta da parte dei cittadini e delle imprese di uno stato \u00e8 solitamente soggetto a norme amministrative che stabiliscono quanta moneta pu\u00f2 essere detenuta e a quali condizioni.\nStoria delle valute.\nLa storia delle valute segue abbastanza da vicino quella del denaro. Sebbene qualsiasi forma di denaro possa essere considerata valuta, il termine valuta si applica di solito a monetazione standard e ai sistemi che si sono sviluppati da questo.\nPrima dell'introduzione della monetazione standard, il calcolo del valore del denaro basato sui metalli richiedeva diversi passi. Dapprima il metallo era provato su una pietra di paragone per determinare il titolo, poi veniva pesato e infine i due valori venivano moltiplicati tra loro. Cos\u00ec, se si creava una lega tra oro e piombo (che era una tecnica comune di falsificazione), il peso del metallo era moltiplicato per la percentuale d'oro per avere il peso del solo metallo prezioso.\nLa monetazione fu introdotta per semplificare questo processo. Le monete furono create di una serie di pesi e titoli d'oro e poi marcate con il loro valore e in questo modo non erano richieste misure al momento dello scambio. Ovviamente potevano essere create monete aventi lo stesso aspetto ma con leghe peggiori dell'originale, ma questo era difficile da ottenere nel passato.\nSistemi valutari pi\u00f9 moderni sono stati sviluppati dall'introduzione delle monete legali e monete cartacee. Il processo inizia con la sostituzione del metallo originale con una moneta che lo rappresenti. In questo modo l'oro poteva essere mantenuto al sicuro nei forzieri dello stato. Esempi di questi sistemi nel passato erano il \"Gold Standard\", dove il dollaro statunitense era coperto da oro immagazzinato a Fort Knox, e la sterlina britannica, che al momento della sua introduzione da parte di Enrico II nel 1158 era coperta da una libbra di argento al 92,5% (\"One Pound of Sterling Silver\").\nL'evoluzione continu\u00f2 dapprima con la rappresentazione cartacea dello stesso standard metallico e infine rimuovendo completamente la copertura in metallo e affidando alla sola carta il valore della valuta. \nNome delle valute.\nL'Organizzazione internazionale per la normazione ha introdotto il sistema ISO 4217 per l'identificazione delle monete tramite codici di tre lettere. In questo modo sono state eliminate le confusioni tra valute con pi\u00f9 rappresentazioni locali, come il dollaro, la sterlina o il franco. In generale, il codice di tre caratteri utilizza per le prime due lettere il codice ISO 3166-1 per la nazione, mentre come terza lettera si utilizza l'iniziale della valuta.\nNel seguito si elencano in ordine alfabetico le attuali valute mondiali, le nazioni nelle quali vengono utilizzate e riportando tra parentesi il relativo codice ISO 4217:\nSimboli delle valute.\nI simboli delle valute sono stati resi obsoleti dallo standard ISO 4217."}
{"id": "2373337", "revid": "320578", "url": "https://it.wikipedia.org/wiki?curid=2373337", "title": "2008 Atp Challenger Series", "text": ""}
{"id": "2373340", "revid": "23998583", "url": "https://it.wikipedia.org/wiki?curid=2373340", "title": "Mitili FLK", "text": ""}
{"id": "2373341", "revid": "124770533", "url": "https://it.wikipedia.org/wiki?curid=2373341", "title": "Ferrovia Cosenza-Camigliatello-San Giovanni in Fiore", "text": "La ferrovia Cosenza-San Giovanni in Fiore (detta anche \"ferrovia Silana\") \u00e8 una linea ferroviaria a scartamento ridotto della Calabria che collega la citt\u00e0 di Cosenza al suo entroterra silano raggiungendo le localit\u00e0 montane tra cui Camigliatello Silano. Successivamente dal 1997 il tratto da quest'ultima localit\u00e0 fino a San Giovanni in Fiore fu sospeso dal servizio regolare, ed era utilizzato solo per treni turistici. Nel 2008 \u00e8 stato sospeso anche il servizio viaggiatori da Spezzano in poi. Dal 1\u00ba febbraio 2011 \u00e8 stato sospeso l'esercizio ferroviario viaggiatori regolare oltre Pedace mantenendo il servizio solo nei giorni feriali.\nPer il suo particolare \"pregio culturale e paesaggistico\", la ferrovia Silana, nell\u2019intero tratto da Cosenza-San Giovanni in Fiore, \u00e8 stata inserita nell'elenco delle ferrovie turistiche.\nStoria.\nIl progetto di una ferrovia che collegasse Cosenza al porto di Crotone era stato approntato sin dalla fine del XIX secolo . Presentato dall'ingegnere Ugolini, prospettava la costruzione della \"Ferrovia Trans-silana\", una linea a trazione elettrica da Cosenza che attraversato l'altopiano della Sila scendeva al porto di Crotone. Erano gli anni in cui la deputazione provinciale di Cosenza premeva presso il governo perch\u00e9 realizzasse il collegamento gi\u00e0 previsto dalla Legge Baccarini per Nocera Terinese (sulla \"Tirrenica\") e la Spezzano-Lagonegro per il collegamento a nord verso Napoli. Ma le cose andarono per le lunghe in conseguenza di dispute tra Comuni, privati, altri enti e non ultima la Mediterranea (ancora impegnata nel completamento della Tirrenica).\nSi dovette aspettare il 26 gennaio 1911 perch\u00e9 la \"Mediterranea\", divenuta \"Mediterranea Calabro Lucane\" (MCL), ottenute le concessioni con legge n. 135/1911 iniziasse a svolgere il suo programma(definito da molti \"faraonico\" per la sua estensione). Solo alla fine degli anni venti, comunque, vennero iniziati i lavori e nel 1932 la ferrovia era realizzata solo per met\u00e0 e con due sezioni tra loro staccate; in seguito lo sviluppo del trasporto di persone su strada fece scemare l'interesse per il suo completamento. Del progetto era stato realizzato il tratto Crotone\u00a0\u2013 Petilia Policastro che rimase in esercizio fino ad agosto 1972.\nNel 1952 sembr\u00f2 rinascere l'interesse per l'opera: venne redatto un progetto dettagliato di costruzione del tratto mancante di 38\u00a0km da San Giovanni in Fiore a Petilia Policastro che avrebbe realizzato finalmente il collegamento con il mare ed il porto di Crotone ma rimase sulla carta dato che nonostante il porto avesse costituito un importante elemento di trasporto del pino silano e del faggio, il traffico era crollato a causa dello sfruttamento indiscriminato del patrimonio boschivo.\nL'ultima tratta, da Camigliatello Silano a San Giovanni in Fiore, venne comunque inaugurata il 6 maggio 1956.\nIl 16 dicembre 1989 fu attivato il nuovo collegamento a doppio binario tra la nuova stazione di Cosenza, posta a nord della citt\u00e0, e la vecchia stazione (divenuta fermata di Cosenza Centro); tra le due vennero create le nuove fermate di Campanella e Monaco.\nIl servizio ferroviario, nel 2011, venne limitato a Pedace.\nDopo una lunga interruzione del servizio, dal mese di agosto 2016, \u00e8 stato istituito un servizio turistico limitato ad alcuni periodi dell'anno e denominato \"Treno della Sila\", tra le stazioni di Moccone, Camigliatello e San Nicola-Silvana Mansio.\nCaratteristiche.\nLa linea ha tutte le caratteristiche di una ferrovia di montagna, a scartamento ridotto di 950\u00a0mm, con lunghe livellette con pendenze fino al 60 per mille ad aderenza naturale e curve di 100\u00a0m di raggio minimo. A differenza di altre linee calabresi delle ex FCL non ha invece tratte a cremagliera. Il percorso iniziale di 7\u00a0km fino a Pedace \u00e8 in comune con la Ferrovia Cosenza-Catanzaro Lido. Erano state costruite 24 tra stazioni e fermate alla distanza media di 3,2\u00a0km. La velocit\u00e0 commerciale era di 30\u00a0km/h. Il servizio svolto agli inizi con trazione a vapore fu poi velocizzato con l'introduzione di automotrici.\nLe maggiori opere d'ingegneria.\nLa Cosenza - San Giovanni in Fiore rappresenta uno dei massimi esempi ancora esistenti di ingegneria ferroviaria in Italia. Difatti la linea, partendo da Cosenza, situata nella valle del Crati a 232 metri s.l.m., raggiunge il picco a San Nicola Silvana Mansio, posta a quota 1404 (tetto ferroviario d'Italia), per poi ridiscendere a San Giovanni in Fiore, quota 1048. Per superare tanto dislivello di oltre 1000 metri, la ferrovia si avvalse di soluzioni ingegneristiche al limite delle possibilit\u00e0 dell'epoca. Vanno annoverate tra queste:"}
{"id": "2373350", "revid": "438678", "url": "https://it.wikipedia.org/wiki?curid=2373350", "title": "Il mio uomo \u00e8 un selvaggio", "text": "Il mio uomo \u00e8 un selvaggio (\"Le Sauvage\") \u00e8 un film del 1975 diretto da Jean-Paul Rappeneau.\nTrama.\nMartin, un uomo di mezza et\u00e0, abbandona la moglie, lascia il lavoro e da New York si rifugia in un'isola del Sudamerica dove conduce una vita semplice e spensierata. Ma sull'isola arrivano anche Nelly e il suo gelosissimo fidanzato italiano Vittorio.\nProduzione.\nIl film \u00e8 stato girato in Francia e in Venezuela.\nCritica.\nIl Mereghetti. Dizionario dei film 2008: **\nIl Morandini. Dizionario dei film 2000:"}
{"id": "2373351", "revid": "23998776", "url": "https://it.wikipedia.org/wiki?curid=2373351", "title": "Chiesa delle S.S. Anime del Purgatorio", "text": ""}
{"id": "2373362", "revid": "89688", "url": "https://it.wikipedia.org/wiki?curid=2373362", "title": "Opera Popolare", "text": ""}
{"id": "2373372", "revid": "174925", "url": "https://it.wikipedia.org/wiki?curid=2373372", "title": "Aculei", "text": ""}
{"id": "2373388", "revid": "834", "url": "https://it.wikipedia.org/wiki?curid=2373388", "title": "Raekwon the Chef", "text": ""}
{"id": "2373393", "revid": "287204", "url": "https://it.wikipedia.org/wiki?curid=2373393", "title": "Metamorfosi (album)", "text": ""}
{"id": "2373394", "revid": "399", "url": "https://it.wikipedia.org/wiki?curid=2373394", "title": "Agricoltura inca", "text": "Le civilt\u00e0 andine furono tra le pi\u00f9 importanti societ\u00e0 agricole. Gli Inca sfruttarono il vantaggio del terreno, superando le difficolt\u00e0 dettate dal terreno e dal clima. L'adattamento delle tecniche agricole usate permise agli Inca, per primi, di organizzare la produzione di diverse fasce di raccolti nelle regioni della costa, delle montagne e della giungla. I prodotti venivano poi distribuiti ai villaggi che non avevano accesso alle altre regioni. I risultati ottenuti in agricoltura non sarebbero stati possibile senza la manodopera che era a disposizione del Sapa Inca, o del sistema stradale che permetteva di immagazzinare i raccolti e distribuirli in tutto l'impero. Queste tecniche erano talmente efficienti che alcuni esperti pensano che, se riapplicate oggi, risolverebbero i problemi di alimentazione dei popoli andini per molti secoli.\nAttrezzi agricoli.\nI contadini inca non avevano a disposizione animali domestici adatti al lavoro nei campi, cos\u00ec si affidavano agli attrezzi manuali. Questi arnesi erano adattati al terreno collinare delle Ande, ed alla limitata estensione dei terreni coltivabili.\nTra questi attrezzi si ricordano:\nL'agricoltura era celebrata con rituali, sacrifici e canti. Squadre di sette o otto uomini, accompagnati da un uguale numero di donne, lavoravano insieme per la preparazione dei campi. Gli uomini usavano gli aratri a piede, i chakitqlla, per rompere il terreno. Le donne seguivano, seminando. Questo lavoro era accompagnato da canti, colpendo la terra all'unisono. Secondo una fonte, i sacerdoti spagnoli trovarono queste canzoni tanto piacevoli da introdurle nelle funzioni religiose.\nFertilizzanti.\nIn tutto l'impero inca veniva fatto uso di molti fertilizzanti. Nelle regioni costiere piccoli pesci tipo alici peruviane e sardine venivano seppellite con tutoli di mais per rendere pi\u00f9 forte il terreno. Questa pratica \u00e8 raffigurata sui muri del tempio di Pachacamac, dove le piante di mais si vedono germogliare da piccoli pesci. I contadini della costa usavano anche il guano prodotto da migliaia di uccelli marini che nidificavano sulle isole e sulle parti isolate del litorale. Nel resto dell'impero i contadini dovevano utilizzare altri tipi di fertilizzante, tra cui il letame prodotto dai cammellidi addomesticati e le foglie cadute da alberi tipo il huarango.\nUtilizzo del terreno.\nI contadini inca dovevano affrontare le difficolt\u00e0 dei terreni andini, dato che il loro utilizzo era limitato dalla presenza di strette valli scavate dai fiumi che scorrevano tra i monti. Terreno pi\u00f9 pianeggiante era offerto dagli altipiani, ma la loro altitudine ed il clima freddo lo rendevano meno utile per l'agricoltura. Per aumentare la superficie utilizzabile, gli Inca utilizzarono numerose tecniche tipiche delle Ande che permettevano di coltivare i fianchi delle colline ed i terreni ad altitudini elevate. \nAnden.\nLe anden sono terrazze agricole artificiali utilizzate per recuperare terreno adatto alla semina sui pendii andini. Permettevano di sfruttare al meglio l'acqua, derivante sia dalle piogge che dall'irrigazione, facendola circolare in canali comunicanti tra i diversi livelli. Con questo metodo evitavano, nel contempo, l'erosione idraulica del suolo. Le ande non venivano usate solo per la coltivazione del mais, ma anche per altri prodotti agricoli o per usi differenti: per campi seminati, per evitare l'erosione, per lavare il sale minerale. Si crede che per la loro costruzione fosse necessaria una grande mole di forza lavoro, che gli Inca erano in grado di fornire facilmente.\nCamellon.\nSi trattava di aree artificiali costruite sulle rive del lago Titicaca. Consistevano nel trattare le colline in modo da migliorare lo sfruttamento dell'acqua in zone in cui le inondazioni erano frequenti, a causa delle piogge. In molti modi venivano tracciati tra loro solchi artificiali per proteggere le piante, per facilitare il drenaggio durante piogge, inondazioni, irrigazioni e per diminuire il freddo notturno, evitando quindi il congelamento delle coltivazioni. \nCocha.\nIn epoca pre-ispanica i \"cocha\", o lagune artificiali, venivano creati nei \"puna\" usati per la coltivazione, e per fornire al bestiame qualcosa da bere. Queste lagune potevano essere rotonde, ovali o rettangolari, ed erano costituite da numerosi solchi simmetrici che raccoglievano l'acqua piovana incanalandola."}
{"id": "2373395", "revid": "1226", "url": "https://it.wikipedia.org/wiki?curid=2373395", "title": "Anden", "text": ""}
{"id": "2373397", "revid": "339392", "url": "https://it.wikipedia.org/wiki?curid=2373397", "title": "Palazzo di Jelagin", "text": ""}
{"id": "2373398", "revid": "1942768", "url": "https://it.wikipedia.org/wiki?curid=2373398", "title": "Tai (vitigno)", "text": "Il Tai \u00e8 un vitigno veneto generalmente bianco, ma talvolta anche rosso, anche se i due vitigni non sono in alcun modo imparentati (si vedano i relativi decreti ministeriali italiani del 18 ottobre 2007).\nUn tempo era noto come \"Tocai\", analogamente al Tocai del Friuli dal quale deriva, ma in seguito la vecchia e tradizionale comune denominazione fu variata per decisione della Comunit\u00e0 Europea nelle due attuali, \"Tai\" per Veneto e \"Friulano\" per il Friuli.\nNota etimologica paradossale della denominazione \"Tai\" \u00e8 che tale espressione, bench\u00e9 sia stata attribuita alla sola produzione del Veneto, \u00e8 in realt\u00e0 di origine friulana: in lingua friulana infatti significa letteralmente \"taglio\" e, per traslato, \"quantit\u00e0 ridotta di vino generico\", in allusione a quella presente in un bicchiere, e tale espressione \u00e8 di uso comune ancora odierno, come ad esempio nelle espressioni \"un tai di neri!\" (un bicchiere di vino rosso!) o \"un tai di blanc!\" (un bicchiere di vino bianco!), espressione che poi regionalmente \u00e8 passata anche nell'italiano e nel dialetto veneto, con lo stesso significato, ed \u00e8 passata per antonomasia ad indicare prevalentemente il vino allora chiamato Tocai.\nTra i vini prodotti con vitigno Tai ci sono le DOC Colli Berici Tai, Colli Berici Tai Rosso, Colli Euganei Tai, Piave Tai e le DOCG Lison, Lison classico."}
{"id": "2373399", "revid": "36426", "url": "https://it.wikipedia.org/wiki?curid=2373399", "title": "Tormento di sant'Antonio", "text": "Il Tormento di sant'Antonio \u00e8 un dipinto a tempera e olio su tavola (47x35 cm) proveniente dalla bottega di Domenico Ghirlandaio, e attribuito a un giovane Michelangelo Buonarroti. Il dipinto \u00e8 databile tra il 1487 e il 1489, ed \u00e8 oggi conservato nel Kimbell Art Museum di Fort Worth, in Texas.\nStoria.\nAscanio Condivi, Giorgio Vasari e Benedetto Varchi sono concordi nel menzionare una copia dell'incisione di Martin Schongauer (\"Martino d'Ollandia\") delle \"Tentazioni\" (o \"Tormento\") \"di sant'Antonio\", eseguita dal giovanissimo Michelangelo (poco pi\u00f9 che dodici-tredicenne) su suggerimento del compagno di bottega Francesco Granacci, di qualche anno pi\u00f9 grande. Varchi ricord\u00f2 come l'opera era il primo dipinto del futuro grande maestro e Condivi, in particolare, si dilung\u00f2 a ricordare come l'opera fosse su \"legno\" e come \"oltre all'effigie del santo, c'erano molte strane forme e mostrosit\u00e0 di demoni\", nei quali Michelangelo dimostr\u00f2 una particolare curiosit\u00e0 sul colore (la stampa ovviamente era in bianco e nero) \"che nessuna parte coloriva, ch'egli prima col naturale non avesse conferita, si che andatosene in pescheria, considerava di che forma et colore fossero l'ali dei pesci, di che colore gli occhi, e ogn'altra parte, rappresentandole nel suo quadro\". L'opera avrebbe anche destato l'invidia del Ghirlandaio, presso cui i due ragazzini erano a bottega.\nI biografi antichi per\u00f2 tralasciano di menzionare dove la tavola si trovi, facendo pensare che all'epoca se ne fossero gi\u00e0 perse le tracce. La critica moderna, gi\u00e0 del XIX secolo, ha cercato di ritrovare il dipinto. Un primo tentativo spetta a G. Bianconi che trov\u00f2 un dipinto col medesimo soggetto, proponendolo come autografo, ma venendo poi respinto dagli altri studiosi.\nIl dipinto presente fu invece pubblicato da Cl\u00e9ment nel 1861. Esso \u00e8 segnalato per la prima volta nella collezione Scorzi a Pisa nel 1837, quando venne ceduto al barone Triqueti; nel 1886 fu dei Lee-Child e nel 1905 circa di sir Paul Harwey, che nel 1960 lo mise in vendita a un'asta di Sotheby's. Prima di allora la possibile autografia era stata sostenuta da altri, come Montaiglon (1875), ma messa anche in dubbio (Mantz, 1876).\nPassato in collezioni private imprecisate, il 13 maggio 2009 l'opera \u00e8 riemersa in occasione dell'acquisto da parte del Kimbell Art Museum, venendo finalmente esposta al pubblico. In tale occasione si \u00e8 riacceso il dibattito attributivo, grazie anche a un notevole battage mediatico internazionale.\nDescrizione.\nIl dipinto raffigura sant'Antonio Abate trascinato in aria da un nutrito gruppo di demoni, tipici della tradizione nordica, con dettagli fantasiosi e realizzati come un collage di numerosi animali. Le parti pi\u00f9 grottesche, come le espressioni truci o i lunghi artigli dei demoni, appaiono attenuate dal pennello dell'artista. In basso si apre un lontano paesaggio tra le quinte di due speroni rocciosi, con quello sinistro pi\u00f9 pronunciato: si tratta di un'aggiunta rispetto al modello. La cromia \u00e8 particolarmente fresca ed equilibrata, intonandosi soprattutto sui toni del rosso e del verde marcio.\nLo stile, a parte la derivazione nordica dovuta alla fedelt\u00e0 al modello, mostra un tono \"ghirlandaiesco\" in alcuni dettagli, come la testa del santo, che ricorderebbe nella fisionomia anche un dipinto posteriore come il \"San Giuseppe\" nel \"Tondo Doni\".\nUn elemento che nelle recenti attribuzioni \u00e8 apparso determinate riguarda le rocce della parte sinistra del quadro, dipinte con il caratteristico \"tratteggio incrociato\" che ritrova anche nell'opera grafica dell'artista, tra cui, per restare nell'ambito dei lavori giovanili, il \"San Pietro da Masaccio\" a Monaco di Baviera."}
{"id": "2373400", "revid": "287204", "url": "https://it.wikipedia.org/wiki?curid=2373400", "title": "Self Control (album)", "text": ""}
{"id": "2373401", "revid": "150308", "url": "https://it.wikipedia.org/wiki?curid=2373401", "title": "Jane Bennet", "text": "Jane Bennet \u00e8 uno dei personaggi del romanzo di Jane Austen, \"Orgoglio e pregiudizio\".\nPersonaggio.\nJane o Miss Bennet come viene chiamata nel suo ambiente, sorella maggiore di Elizabeth, ha 22 anni all'inizio del libro. \u00c8 la pi\u00f9 grande delle cinque figlie dei Bennet, una famiglia modesta dove l'unico scopo della madre \u00e8 quello di trovare un buon partito alle figlie. Vienne ampiamente considerata la giovane donna pi\u00f9 bella della zona e ha un carattere amichevole e pacifico. Sempre pronta a pensare il meglio degli altri, tende a vedere solo il lato buono di tutti, anche quando diventa chiaro che una persona ha un carattere perfido. Lo spirito gentile di Jane contrasta con la natura impetuosa e polemica della sorella Lizzy. Tra le sorelle, Jane \u00e8 l\u2019unica con la quale Elisabeth si confida, e per la quale nutre stima e considerazione, anche se a volte la sorella minore la considera un po' troppo ingenua. Nonostante il carattere discreto e la reticenza nel discutere, Jane \u00e8 una persona perspicace, con il suo modo tranquillo \u00e8 in effetti un'astuta conoscitrice del carattere umano, in confronto alla brillante Lizzy, che spesso per\u00f2 salta a conclusioni sbagliate. \nAll'inizio del libro, Jane viene presentata a Charles Bingley, un giovane ricco che si \u00e8 trasferito nella vicina tenuta di Netherfield. Jane e Bingley si incontrano per la prima volta al ballo di Meryton: \u00e8 amore a prima vista e il loro corteggiamento occupa un posto centrale nel romanzo. La loro storia d'amore, inizialmente ostacolata da Darcy, amico fraterno di Bingley, si contrappone a quella di Darcy ed Elizabeth. Al lettore viene presentato un amore tenero e sincero, non ostacolato n\u00e9 dall'orgoglio, n\u00e9 dal pregiudizio, anche se manca di profondit\u00e0 ed \u00e8 reso piuttosto statico dal carattere innocente dei personaggi.\nIl personaggio di Jane e la sua storia d'amore, sono centrali nella narrazione del romanzo, per\u00f2 spesso la scelta delle attrici da impersonare Jane Bennet nei film \u00e8 stata considerata inadatta. Con la conseguenza che il personaggio, in confronto a quello di Lizzy, risulta quasi secondario. \nPer la sua natura mite, Jane Bennet viene associata ad Amelia Sedley in \"La fiera della vanit\u00e0\" o Melania Hamilton in Via col vento."}
{"id": "2373402", "revid": "80339", "url": "https://it.wikipedia.org/wiki?curid=2373402", "title": "Self Control", "text": "Self Control (\"autocontrollo\" in lingua inglese) pu\u00f2 riferirsi a:"}
{"id": "2373412", "revid": "1305772", "url": "https://it.wikipedia.org/wiki?curid=2373412", "title": "La prova", "text": ""}
{"id": "2373414", "revid": "1305772", "url": "https://it.wikipedia.org/wiki?curid=2373414", "title": "Evidence", "text": ""}
{"id": "2373415", "revid": "149727", "url": "https://it.wikipedia.org/wiki?curid=2373415", "title": "Mediterranea-Calabro-Lucane", "text": ""}
{"id": "2373419", "revid": "339392", "url": "https://it.wikipedia.org/wiki?curid=2373419", "title": "Valperga Canavese", "text": ""}
{"id": "2373420", "revid": "149727", "url": "https://it.wikipedia.org/wiki?curid=2373420", "title": "Ferrovia Cosenza-Camigliatello Silano-San Giovanni in Fiore", "text": ""}
{"id": "2373423", "revid": "149727", "url": "https://it.wikipedia.org/wiki?curid=2373423", "title": "Ferrovia Cosenza-Camigliatello", "text": ""}
{"id": "2373426", "revid": "28592", "url": "https://it.wikipedia.org/wiki?curid=2373426", "title": "Stoffa di damasco", "text": ""}
{"id": "2373427", "revid": "149727", "url": "https://it.wikipedia.org/wiki?curid=2373427", "title": "Ferrovia Pedace-Camigliatello", "text": ""}
{"id": "2373428", "revid": "149727", "url": "https://it.wikipedia.org/wiki?curid=2373428", "title": "Ferrovia Pedace-Camigliatello Silano", "text": ""}
{"id": "2373429", "revid": "149727", "url": "https://it.wikipedia.org/wiki?curid=2373429", "title": "Ferrovia Pedace-San Giovanni in Fiore", "text": ""}
{"id": "2373430", "revid": "466539", "url": "https://it.wikipedia.org/wiki?curid=2373430", "title": "Charles Eug\u00e8ne Gabriel de la Croix", "text": "Biografia.\nSuo padre era Joseph-Fran\u00e7ois de la Croix, duca di Castries, barone e luogotenente del Re della Linguadoca, maresciallo di campo nel 1693, cavaliere dell'Ordine di San Michele nel 1724. Sua madre era Marie-Fran\u00e7oise de L\u00e9vis-Charlus. Spos\u00f2 il 19 dicembre 1743 Gabrielle-Isabeau-Th\u00e9r\u00e8se de Rosset de Fleury, nipote del cardinale de Fleury, da cui ebbe due figli. Entrato nel reggimento di fanteria del re col grado di sottotenente nel 1739, e promosso tenente nel 1742, partecip\u00f2 alla guerra dei sette anni e a tutte le campagne di Luigi XV. Maestro di campo del reggimento di cavalleria del re nel 1744, ne ebbe il comando nelle Fiandre con l'armata del maresciallo de Saxe e con essa partecip\u00f2 agli assedi di Menen, Ypres e Veurne, terminando la campagna a Courtrai.\nSi mise in luce nel 1745, durante la guerra di successione austriaca, alla battaglia di Fontenoy, agli assedi di Tournai, di Dendermonde e di Ath. Serv\u00ec nel 1746 durante gli assedi di Anversa e di Bruxelles, e diede nuova prova di s\u00e9 alle battaglie di Roucoux e di Lauffeldt. Il suo servizio gli valse il grado di brigadiere nel 1748. Nello stesso anno divenne commissario generale della cavalleria e fu creato maresciallo di campo. Con tale grado fu impiegato al campo di Saarlouis, e nel 1756 fu posto al comando delle truppe che il sovrano aveva deciso di inviare in Corsica.\nLasci\u00f2 l'isola l'anno successivo per passare all'armata di Germania e prendere il comando della cavalleria, con cui combatt\u00e9 a Ro\u00dfbach, dove venne ferito pi\u00f9 volte. Fu posto nel 1758 al comando di un corpo speciale che formava l'avanguardia dell'armata di Carlo di Rohan-Soubise, e combatt\u00e9 a Lutzelberg il 10 ottobre. Nel mese di dicembre prese Sankt Goar, facendone prigioniera la guarnigione, e subito dopo fu promosso tenente generale.\nNominato maestro di campo generale della cavalleria l'anno successivo, prese parte alle battaglie di Crevelt e di Minden. Impiegato come primo tenente generale al comando della riserva del conte du Muy, venne ferito a Warburg da un colpo di cannone. Attaccato a Kloster Kamp, seppe risollevare le sorti della battaglia e costringere il nemico in ritirata. Il sovrano, in riconoscimento dei suoi meriti, gli accord\u00f2 l'accesso alle proprie stanze e la nomina a cavaliere dell'Ordine dello Spirito Santo, da rendersi effettiva appena avesse raggiunto l'et\u00e0 prevista dagli statuti. Comand\u00f2 nel 1761 la cavalleria dell'armata del Basso Reno, dove fu impiegato in qualit\u00e0 di maresciallo generale. L'anno successivo ebbe il comando di svariate unit\u00e0, e ricevette una ferita al braccio nella difesa del ponte di Bruckm\u00fchl. Nel 1770 pass\u00f2 alla \"Gendarmes \u00e9cossais\" ed ebbe il comando dell'intera gendarmeria nelle Fiandre, Hainaut e Cambr\u00e9sis nel 1774.\nNel 1778 fu impiegato come tenente generale nell'armata radunata sulle coste della Normandia e della Bretagna. Nel 1780, essendosi dimesso il segretario di Stato della Marina, Antoine de Sartine, Luigi XVI confer\u00ec l'incarico a Castries. Questi riorganizz\u00f2 la flotta e il registro navale, mise a punto nuove tattiche per combattere sui mari la guerra d'indipendenza americana. Obbligato a lasciare la Francia dalla rivoluzione, domand\u00f2 asilo al duca di Brunswick, che lo accolse nel migliore dei modi. Comand\u00f2 una divisione nell'esercito realista nel 1792. Mor\u00ec nel 1801 e fu sepolto a Brunswick, dove il duca fece elevare in suo onore un monumento alla memoria per ricordare il vincitore di Kloster Kampen."}
{"id": "2373431", "revid": "84184", "url": "https://it.wikipedia.org/wiki?curid=2373431", "title": "Jacquard", "text": ""}
{"id": "2373443", "revid": "1443007", "url": "https://it.wikipedia.org/wiki?curid=2373443", "title": "CTCP", "text": "CTCP \u00e8 l'acronimo inglese per Client-To-Client Protocol \u00e8 uno speciale tipo di comunicazione tra client IRC.\nCTCP \u00e8 un protocollo implementato dalla gran parte dei client IRC in uso oggi. CTCP estende l'originale protocollo di IRC permettendo agli utenti di interrogare altri client per ottenere specifiche informazioni. Inoltre, CTCP pu\u00f2 essere usato per codificare messaggi con caratteri speciali come ad esempio newline oppure i byte di valore 0, che altrimenti il protocollo raw dei server IRC (che permette al server di inviare messaggi al proprio client) non sarebbe in grado di inviare. Sono disponibili diversi tipi di richieste CTCP, ad esempio:\nCTCP \u00e8 usato anche per negoziare le connessioni DCC. Un messaggio CTCP \u00e8 implementato come un codice_5 dove il primo e l'ultimo carattere del messaggio sono di tipo ASCII di valore 0x01. Inoltre, i caratteri non permessi dal protocollo IRC sono evitati. Una risposta CTCP \u00e8 implementata come un codice_6 invece che come un codice_5, altrimenti sarebbero identiche."}
{"id": "2373451", "revid": "28592", "url": "https://it.wikipedia.org/wiki?curid=2373451", "title": "Maresciallo Soult", "text": ""}
{"id": "2373452", "revid": "33689", "url": "https://it.wikipedia.org/wiki?curid=2373452", "title": "Virtual circuit", "text": ""}
{"id": "2373454", "revid": "1305772", "url": "https://it.wikipedia.org/wiki?curid=2373454", "title": "Ersilia Zamponi", "text": "Biografia.\n\u00c8 nota per la pubblicazione, in forma di saggio, di materiali ludici e creativi per una didattica sperimentale della lingua italiana. Ha insegnato alla scuola media Rodari di Crusinallo, frazione di Omegna, invitando con passione i suoi studenti alla lettura. \u00c8 stata promotrice di numerose e brillanti attivit\u00e0 volte ad avvicinare i ragazzi alla letteratura, tra le quali la creazione della Cooperativa Libromagia - un'associazione gestita dagli studenti dell'ultimo anno che aveva, tra gli altri, l'obiettivo di organizzare periodicamente una fiera del libro all'interno della scuola - e delle Edizioni del Falco, una piccola (e fittizia) casa editrice gestita interamente dai ragazzi, che dava loro la possibilit\u00e0 di pubblicare e diffondere all'interno della scuola racconti e poesie.\nOpere.\nI draghi locopei.\nNel 1982, stimolata da una conversazione avuta con Franco Fortini, inizi\u00f2, in una sezione a \"tempo prolungato\", una sperimentazione triennale per un insegnamento ludico dell'italiano, ispirato a una rubrica settimanale su \"Tuttolibri\" di Giampaolo Dossena, all'opera di Gianni Rodari (nativo di Omegna), alle sperimentazioni di Franco Fortini, Raymond Queneau, Andr\u00e9 Breton, Guillaume Apollinaire, e alle basi programmatiche del \"Gruppo \u03bc\". Il risultato di quel lavoro - metodi e materiali - attir\u00f2 l'attenzione di Umberto Eco che vi dedic\u00f2 nel 1985 una positiva recensione sul settimanale \"L'Espresso\". Quegli stessi materiali didattici furono trasfusi l'anno successivo nel saggio \"I draghi logopei. Imparare l'italiano con i giochi di parole\", dato alle stampe per Einaudi nel 1986, con prefazione di Umberto Eco. L'opera ha conosciuto una seconda edizione nel 2007, con postfazione di Stefano Bartezzaghi.\nAltre opere.\nNel 1988, ha pubblicato per lo stesso editore, in collaborazione con Roberto Piumini, il saggio \"Calicanto. La poesia in gioco\", la cui seconda edizione \u00e8 uscita nel 2008."}
{"id": "2373456", "revid": "1498232", "url": "https://it.wikipedia.org/wiki?curid=2373456", "title": "Aeroporti in Armenia", "text": "La seguente \u00e8 una lista di aeroporti in Armenia:"}
{"id": "2373469", "revid": "599013", "url": "https://it.wikipedia.org/wiki?curid=2373469", "title": "Earl Shannon", "text": ""}
{"id": "2373471", "revid": "124276774", "url": "https://it.wikipedia.org/wiki?curid=2373471", "title": "Episodi de I liceali (seconda stagione)", "text": "La seconda stagione de \"I liceali\" \u00e8 andata in onda in anteprima assoluta dal 24 maggio 2009 al 28 giugno 2009 ogni domenica alle 21:00 sul canale Joi di Mediaset Premium. In chiaro, \u00e8 andata in onda dal 13 novembre 2009 all'11 dicembre 2009 su Canale 5.\n\"Un nuovo arrivo\".\nTrama.\nCicerino ed Enrica, di ritorno dalle vacanze estive, iniziano una convivenza in casa del professore, insieme a sua figlia Elena. Enrica, abituata alla sua vita ed ai suoi spazi, fatica ad abituarsi a questa nuova dimensione di vita. Credendo di essere incinta, entra completamente nel panico perch\u00e9 non si sente pronta ad affrontare cos\u00ec tanti cambiamenti e, pur scoprendo presto che si tratta solo di un falso allarme, decide di lasciare Cicerino e tornare alla sua vecchia casa. Inizia il nuovo anno scolastico e al Colonna torna anche Claudio Rizzo, ripetente in 2\u00aa A mentre in 3\u00aa A arriva una nuova allieva, Monica. Monica mostra subito un carattere scontroso e provocatorio nei confronti dei suoi nuovi compagni. Uscito dall'aeroporto, Lucio subisce un piccolo incidente con l'auto. L'uomo che l'ha tamponato \u00e8 un prete, che gli regala un santino del protettore degli studenti. Il giorno dopo, sempre Lucio fa un altro incidente, che avrebbe potuto avere conseguenze gravissime, ma si salva per miracolo. Da quel momento inizia un percorso di avvicinamento alla chiesa, frequenta attivamente la parrocchia, si confessa per qualsiasi sciocchezza e in classe quando si discute con i compagni, spesso fa commenti e osservazioni che riportano sempre il piano del discorso verso i dettami della religione. \nCook, partita sua madre per due mesi, non sa come andare avanti perch\u00e9 non ha soldi, a parte 200 euro sul Bancomat, quindi decide di cercare un lavoro.\nLucia \u00e8 all'ottavo mese di gravidanza, ma accordandosi con la famiglia di Schifani, che l'ha messa incinta, vuole crescere il bambino senza la figura del padre. Il bambino nasce ma Schifani non sembra molto interessato, perch\u00e9, come dice lui, vuole \"vivere la giornata, senza doversi prendere grosse responsabilit\u00e0\". Monica considera il comportamento di Cesare nei confronti del bambino \"menefreghista\" e a causa di ci\u00f2 hanno un litigio. Cesare trascina Monica nei magazzini della scuola per \"chiarire\", ma viene frainteso; in quel momento arriva anche Valerio che \u00e8 appena stato a trovare il padre ancora in prigione e Monica, ascolta il discorso tra i due, con un ghigno di derisione sul viso che manda Valerio su tutte le furie, che decide di chiudere la ragazza in uno sgabuzzino sotto lo sguardo attonito di Cesare, che non fa nulla o quasi per dissuadere l'amico dal lasciarla l\u00ec. \nRientrati in classe i compagni chiedono a Cesare e Valerio dove sia finita Monica e loro raccontano dove l'hanno rinchiusa per \"scherzo\". Anche Cicerino, entrando in classe domanda dove sia Monica, dato che dal registro risulta presente, ma nessuno risponde. \nMonica viene liberata a tarda serata da Cicerino, rimasto a scuola insieme ad altri professori per seguire un corso tenuto dal prof. Enea Pannone, nuovo insegnante di matematica del liceo. Cicerino chiede ripetutamente a Monica chi l'abbia chiusa in quel posto, ma lei tace e solo dopo le insistenti sollecitazioni del professore decide di raccontargli tutto, a patto che questi per\u00f2 non riferisca a nessuno la sua confidenza.\nIl professore va su tutte le furie per il comportamento dei ragazzi della 3\u00ba A e nonostante conosca perfettamente i nomi dei colpevoli decide di dare una punizione esemplare, proponendo una sospensione per tutti.\n\"Lotta di classe\".\nTrama.\nIl professor Cicerino \u00e8 arrabbiato perch\u00e9 i ragazzi hanno chiuso Monica Morucci nello sgabuzzino, e cos\u00ec ribadisce la sua decisione: la 3\u00aa A va sospesa in blocco. Ma nessuno sembra capire le ragioni della sua fermezza, n\u00e9 Enrica, n\u00e9 i ragazzi, che, anzi, riescono ad occupare la scuola per protesta e Cicerino la prende un po' come un affronto personale, soprattutto perch\u00e9 i ragazzi entrano molto in confidenza con il nuovo prof Enea, che a lui non piace molto. Durante l'occupazione, Cristiano, il ragazzo di Margherita, inizia a giocare a poker e incappa nella via del gioco d'azzardo. Enrica se ne va da casa di Cicerino senza spiegazioni e torna da Melanie, dicendole che gli uomini ti rovinano la vita. Daniele ha bisogno di un lavoro e chiede aiuto a Monica che lo fa assumere come ragazzo consegna pizze. Elena pensa che Daniele abbia qualche interesse per Monica, la nuova arrivata, e ne parla con Lucio. Intanto Cesare vede Lucia al supermercato con il loro bambino, Ludovico, e aspetta il momento che Lucia e la madre si distraggono per prenderlo in braccio e allontanarsi con lui. Lucia chiama la polizia, mentre Cesare porta il bambino a scuola (ancora sotto occupazione) e chiede aiuto a Valerio rendendosi conto di essersi cacciato in un guaio. Valerio lo convince a chiarire la questione con Lucia. Quando questa si presenta a scuola, si prende il bambino e dice a Cesare che quello che ha fatto lui lo avrebbe dovuto fare lei, cos\u00ec decide di non tornare a casa e di andare a vivere con il bambino a casa di Valerio. Intanto la polizia, che cercava il bambino di Lucia, arriva a scuola e fa smettere l'occupazione e arresta Cesare anche se Lucia ha detto che non vuole sporgere denuncia perch\u00e9 \u00e8 il padre del bimbo. Elena risente della mancanza di Enrica e il padre la autorizza ad andare da lei anche a dormire se vuole. \n\"Quando il gioco si fa duro...\".\nTrama.\nIn 3\u00baA i professori Enea e Sabatini chiedono ai ragazzi i soldi per riattrezzare il laboratorio di fisica e il compito di raccoglierli spetta a Margherita. Durante la partita di pallavolo, Cristiano ruba la busta contenente i soldi, dovendo pagare una grossa cifra persa a poker.\nI ragazzi pensano subito che i soldi siano stati rubati da Monica, che si dichiara innocente. Nessuno le crede, cos\u00ec la ragazza decide di vendere il suo motorino, cominciando a risarcire i ragazzi, dichiarando di essere colpevole del furto.\nCicerino decide di andare a casa di Enrica per stare con Elena, non sapendo che a cena \u00e8 stato invitato Enea.\nElena si reca in ospedale per il certificato medico per poter giocare a pallavolo, ma le scoprono una aritmia al cuore.\nLucio decide di battezzarsi organizzando un bel rinfresco invitando tutta la classe ed Elena gli parla dei suoi problemi al cuore e della sua relazione con Cook, che non va per il verso giusto, che l'accompagna all'ospedale per farsi mettere una macchinetta che controlla i battiti del cuore. Daniele vede accidentalmente il motorino di Monica in vendita e capisce che non pu\u00f2 essere lei la \"ladra\" e cos\u00ec corre a dirlo a Cicerino. Margherita ha sempre pi\u00f9 sospetti che Cristiano la tradisca, invece scopre che passa le serate a giocare a poker e che \u00e8 stato lui a rubare i soldi per la scuola. Infuriata gli rende l'anello di fidanzamento e lo minaccia dicendo che racconter\u00e0 la verit\u00e0 a tutti. Cristiano ha perso tutto, cos\u00ec decide di giocare l'anello di Margherita, ma perde di nuovo e cos\u00ec \u00e8 costretto a dare la sua ragazza a un altro. Intanto Lucia partecipa con i suoi genitori a una seduta familiare, dove litiga con la madre.\nMelanie continua il suo corso di latino con Cavicchioli (e si scopre che lui ha un'infatuazione per lei). Vedendo Cicerino soffrire per Enrica, Melanie consiglia ad Antonio di far ingelosire l'amica, cos\u00ec il professore decide di uscire con la madre di Cook, tornata dal suo viaggio, facendo ingelosire Enrica. Infine, Daniele confida a Lucio che \u00e8 innamorato di Monica e cos\u00ec va sotto casa sua a dedicarle una serenata.\n\"La notte della lucertola\".\nTrama.\nIn questo episodio i ragazzi dell'ultimo di liceo vanno a Pisa due giorni per poter toccare la Lucertola, in quanto si dice che toccarla 100 giorni prima dell'esame di stato porti fortuna. Ad accompagnare i ragazzi inizialmente saranno Enrica, Cicerino e Melanie, ma in seguito la Sabatini si assenter\u00e0 per andare a casa di Pannone alla festa di compleanno del padre di quest'ultimo, dal momento che aveva litigato con Cicerino. \nUna volta tornati in hotel, Enrica e Pannone vanno a letto, e vengono visti da Elena.\nMargherita si fidanza, per scommessa di Cristiano, con il ragazzo con cui quest'ultimo giocava a poker. Rizzo e Monica fanno l'esame per la normale con dei risultati inaspettati. \nDaniele Cook tradisce Elena, andando a letto con Monica. Lucia bacia Valerio in discoteca e Cristiano li vede.\n\"Batticuore\".\nTrama.\nDaniele non riesce a dire a Elena che \u00e8 andato a letto con Monica, e per questo le prepara invano una bella cenetta. Elena lo sospetta e una volta scoperto, si arrabbia. In seguito si accorge che le piace Lucio e perci\u00f2, con la scusa di abbracciarlo, gli strappa un bacio, che lui contraccambia. Lucio, pieno di sensi di colpa, lo va a dire a Daniele, che non la prende subito bene, ma, mentre glielo dice, sua madre lo chiama avvertendolo che suo padre \u00e8 all'ospedale in fin di vita. La morte di quest'ultimo provocher\u00e0 un grande dispiacere a Lucio, tanto da farlo andare contro Ges\u00f9. Nel frattempo proprio quando Valerio capisce di non essere gay e di volersi mettere con Lucia, quest'ultima si rimette con Cesare, cos\u00ec la famigliola si riunisce. Elena, mentre gioca a pallavolo, si sente male e sviene, e cos\u00ec anche lei finisce all'ospedale ma senza una grave diagnosi. Enea Pannone chiede ad Enrica di sposarlo e quest'ultima accetta.\n\"Sotto esame\".\nTrama.\nAntonio viene a sapere che Enrica si sposa con Enea e in pi\u00f9 il professore chiede ad Antonio di sposarli e lui accetta. I ragazzi affrontano l'esame con successo per tutti. soprattutto per Monica, che accetta finalmente la corte di Claudio. Intanto Daniele ed Elena si lasciano. Elena, che sta per andare in vacanza con Jasmine, viene raggiunta all'aeroporto da Daniele e Lucio, che prima di andarsene bacia Elena sotto gli occhi di Daniele. Antonio decide di interrompere le nozze per dichiararsi ad Enrica ma arriva tardi e viene a sapere che Enrica se n'\u00e8 andata, mandando a monte le nozze. Cicerino la raggiunge e le dichiara di amarla ancora, e lo stesso gli rivela Enrica."}
{"id": "2373477", "revid": "599013", "url": "https://it.wikipedia.org/wiki?curid=2373477", "title": "Jim Seminoff", "text": ""}
{"id": "2373478", "revid": "330183", "url": "https://it.wikipedia.org/wiki?curid=2373478", "title": "Litri", "text": ""}
{"id": "2373479", "revid": "767487", "url": "https://it.wikipedia.org/wiki?curid=2373479", "title": "Coppa Fiera di Milano", "text": "La 1\u00aa Coppa Fiera di Milano \u00e8 stata una competizione automobilistica ad handicap disputata nel 1925 sull'autodromo di Monza.\nIn occasione della Fiera Campionaria Internazionale di Milano, tenutasi dal 12 al 27 aprile 1925, che comprendeva anche il salone internazionale dell'automobile, venne organizzata una gara automobilistica di velocit\u00e0-distanza sul circuito di Monza, che si svolse la domenica del 19 aprile.\nNello spirito della Fiera Campionaria milanese, la competizione era tesa a dimostrare il livello tecnologico raggiunto dalle vetture, pi\u00f9 che le loro prestazioni velocistiche.\nIl regolamento di gara, infatti, prevedeva la percorrenza del maggior numero possibile di chilometri nel tempo di un'ora, oltre alla maggior distanza percorsa dopo lo scadere dell'ora, fino all'esaurimento dei 18 litri di benzina concessi ad ogni concorrente.\nLa vittoria veniva assegnata alla vettura che avesse conseguito il pi\u00f9 alto valore numerico, calcolato sommando le met\u00e0 di entrambi i valori chilometrici.\nLa gara fu vinta da una Diatto 30 Sport, con motore 8 cilindri di 2000 cm\u00b3, condotta dal progettista Alfieri Maserati."}
{"id": "2373484", "revid": "28592", "url": "https://it.wikipedia.org/wiki?curid=2373484", "title": "Patrimonio Mondiale dell'UNESCO", "text": ""}
{"id": "2373488", "revid": "599", "url": "https://it.wikipedia.org/wiki?curid=2373488", "title": "Wolfgang Bolyai", "text": ""}
{"id": "2373491", "revid": "118611864", "url": "https://it.wikipedia.org/wiki?curid=2373491", "title": "Il mondo di Patty - La storia pi\u00f9 bella", "text": "Il mondo di Patty - La storia pi\u00f9 bella \u00e8 il primo album de \"Il mondo di Patty\" pubblicato in Italia il 2 dicembre 2008.\nSi tratta della versione italiana del disco \"Patito Feo - La historia m\u00e1s linda\".\nContenuto.\nLa confezione contiene un CD e un DVD: il CD raccoglie tutte le canzoni della serie compresa la sigla italiana dello show ed un comodo libretto con i testi dei brani; il DVD invece \u00e8 composto da 7 videoclip musicali. Gli autori sono Carlos Nilson e Mario Scajr\u00edz"}
{"id": "2373493", "revid": "28592", "url": "https://it.wikipedia.org/wiki?curid=2373493", "title": "Comune belga", "text": ""}
{"id": "2373494", "revid": "599013", "url": "https://it.wikipedia.org/wiki?curid=2373494", "title": "Bill Roberts", "text": ""}
{"id": "2373495", "revid": "131358", "url": "https://it.wikipedia.org/wiki?curid=2373495", "title": "Futbolnyi Klub Dynamo Kyiv", "text": ""}
{"id": "2373496", "revid": "17204", "url": "https://it.wikipedia.org/wiki?curid=2373496", "title": "Ray casting", "text": ""}
{"id": "2373498", "revid": "999533", "url": "https://it.wikipedia.org/wiki?curid=2373498", "title": "Gran Premio di Germania 1991", "text": "Il Gran Premio di Germania 1991 \u00e8 stato un Gran Premio di Formula 1 disputato il 28 luglio 1991 all'Hockenheimring. La gara \u00e8 stata vinta da Nigel Mansell su Williams.\nQualifiche.\nDurante la sessione di sabato \u00c9rik Comas ha un brutto incidente alla seconda chicane, dal quale esce illeso. Le qualifiche sono dominate dai piloti della Williams e della McLaren: Mansell conquista la pole position davanti a Senna, Berger e Patrese; Prost, quinto davanti al compagno di squadra Alesi, \u00e8 staccato di quasi due secondi dal poleman. Chiudono la top ten De Cesaris, Piquet, Moreno e Martini.\nGara.\nAlla partenza Mansell parte bene e mantiene la testa della corsa; alle sue spalle Berger sopravanza il compagno di squadra Senna, che precede Prost, Patrese ed Alesi. A fondo gruppo Blundell entra in collisione con Larini, che \u00e8 costretto al ritiro. Berger scivola in decima posizione dopo un pit stop problematico, mentre Prost comincia a pressare Senna. In testa alla corsa Mansell conquista un grande vantaggio sugli inseguitori; quando entra ai box per il cambio gomme torna in pista alle spalle di Alesi, che sopravanza dopo due tornate, riprendendosi il comando.\nAlle spalle dei due si scatena un gran duello tra Senna, Prost e Patrese per la terza posizione; alla fine la spunta l'italiano, che comincia a rimontare su Alesi, mentre gli altri due continuano a contendersi il quarto posto. Al 37\u00ba passaggio Prost tenta un attacco all'esterno alla prima chicane, ma Senna resiste, mandando fuori pista il rivale e costringendolo cos\u00ec al ritiro. Questo episodio riaccende la rivalit\u00e0 tra i due: a fine gara Prost dichiara che, trovandosi nella stessa situazione, avrebbe mandato fuori pista Senna, mentre quest'ultimo accusa il francese di \"lamentarsi solo per il gusto di farlo\".\nMansell continua a condurre la corsa fino alla fine, tagliando il traguardo davanti a Patrese, Alesi, Berger, De Cesaris e Gachot; Senna \u00e8 classificato settimo dopo essere rimasto senza benzina all'ultimo giro (come gli era gi\u00e0 successo nella gara precedente), mentre occupava la quarta posizione."}
{"id": "2373499", "revid": "921573", "url": "https://it.wikipedia.org/wiki?curid=2373499", "title": "Cassie Scerbo", "text": "\u00c8 meglio conosciuta per il suo ruolo in \"Ragazze nel pallone: Pronte a vincere\" come Brooke e in \"Make It or Break It - Giovani campionesse\" come Lauren Tanner.\nBiografia.\nCassie \u00e8 nata a Long Island, New York. La sua famiglia ha origini italiane, ha un fratello di nome Johnny e una sorella di nome Alaina\u00e8. Il suo hobby era giocare a calcio, come centrocampista/attaccante. Vive a Los Angeles, in California."}
{"id": "2373503", "revid": "28592", "url": "https://it.wikipedia.org/wiki?curid=2373503", "title": "Suore di Santa Scolastica", "text": ""}
{"id": "2373506", "revid": "28592", "url": "https://it.wikipedia.org/wiki?curid=2373506", "title": "Suore benedettine", "text": ""}
{"id": "2373509", "revid": "28592", "url": "https://it.wikipedia.org/wiki?curid=2373509", "title": "Vescovo di Pinerolo", "text": ""}
{"id": "2373510", "revid": "767487", "url": "https://it.wikipedia.org/wiki?curid=2373510", "title": "Bob Kinney", "text": ""}
{"id": "2373511", "revid": "767487", "url": "https://it.wikipedia.org/wiki?curid=2373511", "title": "Giovanni Del Gaizo", "text": "Biografia.\nFu uno degli allievi della scuola di Domenico Antonio Vaccaro, ma la sua architettura presenta motivi di diversa estrazione: in essa sono infatti riconoscibili gli stilemi architettonici del Vaccaro; le tematiche stilistiche di Gaetano Barba; le soluzioni spaziali di Mario Gioffredo con influenze di Ferdinando Fuga; l'unitariet\u00e0 stilistica di Nicola Tagliacozzi Canale; e la lezione stilistica di Luigi Vanvitelli. Pur avendo partecipato ad un certo numero di progetti di rilievo, Del Gaizo ebbe un ruolo di secondo piano nelle vicende e trasformazioni architettoniche che si svilupparono nel Regno di Napoli durante il XVIII secolo.\nAl 1737 risale l'intervento alla facciata della chiesa dei Santi Severino e Sossio effettuato dopo i danni del terremoto del 1731. Pochi anni dopo effettu\u00f2 il restauro nella gotica Basilica di Santa Chiara insieme a Domenico Antonio Vaccaro e Gaetano Buonocore. Tale intervento mirava al rifacimento in stile barocco degli interni, per adattare l'edificio al gusto dell'epoca. Risalente al 1744 \u00e8 invece la realizzazione del Palazzo Amoretti di Portici, residenza del cimeliarca del duomo di Napoli Giovanni Antonio Amoretti, e parte delle ville vesuviane del Miglio d'oro. L'8 luglio 1745 fu nominato Ingegnere Ordinario del Banco dei Poveri, incarico dal quale fu oper\u00f2 successivamente estromesso a causa dei danni subiti da una propria fabbrica.\nRilevante fu il progetto di rifacimento del prospetto della Basilica del Carmine di Napoli realizzato nel 1766 con decorazioni in pietra vulcanica e marmo, ed eseguito nel 1772. La basilica fu danneggiata durante la seconda guerra mondiale e ricostruita con errori di calcolo dell'altezza che l'alterarono lievemente. Contemporaneamente riprogett\u00f2 l'Abbazia territoriale della Santissima Trinit\u00e0 di Cava de' Tirreni, i cui lavori terminarono nel 1778. La vecchia basilica fu demolita ad eccezione della Cappella dei SS. Padri che venne ridecorata con marmi e mosaici.\nDopo morte di Giuseppe Astarita, avvenuta nel 1775, Del Gaizo comparve tra i nove ingegneri camerali che rivolsero domanda al re per essere ammessi a godere della piazza di Ingegnere Camerale ordinario tra cui vi erano Luca Vecchione, Gennaro Papa e Michele Bonito.\nNel decennio successivo fece parte insieme a Ignazio Di Nardo e Gioacchino Magliano di una commissione di architetti proposta dalla Camera della Sommaria per l'edificazione del ponte di Civitate sul Fortore; l'incarico fu eseguito da Ignazio Di Nardo.\nNel corso della sua carriera, Del Gaizo collabor\u00f2 con personalit\u00e0 di primo piano dell'architettura napoletana del XVIII secolo come Carlo Vanvitelli, Gaetano Buonocore (Napoli, 1696 \u2013 Napoli, 1765), Domenico Antonio Vaccaro, Nicola Tagliacozzi Canale, Gaetano Barba e Giuseppe Pollio."}
{"id": "2373512", "revid": "802770", "url": "https://it.wikipedia.org/wiki?curid=2373512", "title": "Vladimir Miholjevi\u0107", "text": " Passista, fu professionista dal 1997 al 2012. Dopo il ritiro \u00e8 diventato ds del team Bahrain-Merida.\nCarriera.\nPassato professionista nel 1997 con la squadra slovena Krka-Telekom Slovenije, si dimostra subito un corridore completo, mettendosi in luce nelle corse locali. Una serie di buone prestazioni ottenute nei primi anni di carriera gli valgono la chiamata di Bruno Cenghialta all'Alessio, dove rimane per tre stagioni, emergendo come un importante uomo-squadra, spesso disposto a sacrificarsi per compagni pi\u00f9 blasonati. Questa sua grande affidabilit\u00e0 lo porta nel 2005 alla Liquigas-Bianchi, con la quale corre fino al 2010, quando passa alla Acqua &amp; Sapone-Caff\u00e8 Mokambo.\nNel 2008 ha rappresentato la Croazia ai Giochi olimpici di Pechino. Al Giro d'Italia 2007 ha fatto parte della Liquigas vincitrice della cronosquadre di apertura a La Maddalena. Nel 2012 si laurea campione nazionale croato sia in linea (come gi\u00e0 nel 1998 e nel 2000) che a cronometro. Al termine della stagione, con la chiusura dell'Acqua &amp; Sapone, conclude la carriera professionistica.\nNel 2017 \u00e8 diventato direttore sportivo per il neonato team Bahrain-Merida, diretto da Brent Copeland e Gorazd \u0160tangelj."}
{"id": "2373517", "revid": "767487", "url": "https://it.wikipedia.org/wiki?curid=2373517", "title": "Balatonber\u00e9ny", "text": "Balatonber\u00e9ny \u00e8 un comune dell'Ungheria di 1.210 abitanti situata nella provincia di Somogy, nell'Ungheria centro-occidentale."}
{"id": "2373522", "revid": "767487", "url": "https://it.wikipedia.org/wiki?curid=2373522", "title": "Balatonendr\u00e9d", "text": "Balatonendr\u00e9d \u00e8 un comune dell'Ungheria di 1.403 abitanti situata nella provincia di Somogy, nell'Ungheria centro-occidentale."}
{"id": "2373527", "revid": "125057824", "url": "https://it.wikipedia.org/wiki?curid=2373527", "title": "Richard Todd", "text": "Richard Todd fu, oltre che attore, anche ufficiale dell'esercito britannico e combatt\u00e9 durante la seconda guerra mondiale. Nella sua carriera vinse un Golden Globe su due nomination, e ottenne una candidatura all'Oscar.\nBiografia.\nGli inizi.\nRichard Todd trascorse alcuni anni della sua infanzia in India, ove il padre Andrew William Todd (che era stato anche giocatore della nazionale irlandese di rugby) prestava servizio come medico militare. Al rientro in patria, la famiglia Todd si stabil\u00ec nel West Devon, ove Richard frequent\u00f2 la Scuola pubblica Shrewsbury. Terminati gli studi, tent\u00f2 la carriera militare nella Royal Military Academy di Sandhurst, prima di iniziare la sua attivit\u00e0 artistica presso la scuola di recitazione Italia Conti Academy of Theatre Arts. La sua prima apparizione come attore professionista risale al 1936 nell'opera shakespeariana \"La dodicesima notte\", messa in scena all'Open Air Theatre di Regent's Park. Todd continu\u00f2 ad apparire in rappresentazioni in teatri provinciali, e fu cofondatore nel 1939 della compagnia teatrale Dundee Repertory Theatre.\nIl servizio militare.\nDurante la seconda guerra mondiale, Todd prest\u00f2 servizio come ufficiale nel \"King's Own Yorkshire Light Infantry\" per poi transitare come ufficiale paracadutista nella Sesta divisione aerotrasportata britannica. Quale membro del 7\u00ba battaglione paracadutisti della 5^ brigata fu uno dei primi ufficiali britannici a sbarcare in Normandia il \"D-Day\", durante l'operazione Tonga, e incontr\u00f2 il reparto del maggiore John Howard, 2 compagnie del 2\u00b0 Oxfordshire e Buckinghamshire che raggiunto il famoso Ponte Pegasus a bordo di alianti Horsa lo avevano conquistato difendendolo fino all'arrivo dei rinforzi. Circa vent'anni dopo Todd impersoner\u00e0 lo stesso maggiore Howard nel film \"Il giorno pi\u00f9 lungo\" (1962).\nLa carriera artistica.\nDopo la guerra Todd torn\u00f2 per un certo periodo al teatro. Nel 1948 interpret\u00f2 sui palcoscenici di Londra il personaggio di Lachlan MacLachlan nel dramma di John Patrick \"The Hasty Heart\", quindi stipul\u00f2 un contratto cinematografico con la \"Associated British\" per apparire nell'omonima versione cinematografica prodotta dalla Warner Brothers, che in italiano si intitol\u00f2 \"Cuore solitario\" (1950). L'interpretazione valse a Todd una candidatura al premio Oscar al miglior attore, oltre a un Golden Globe come miglior attore emergente.\nNel 1953 comparve anche sul piccolo schermo nell'adattamento televisivo che la BBC trasse dal romanzo \"Cime tempestose\" di Emily Bront\u00eb, in cui interpret\u00f2 la parte di Heathcliff. Nello stesso anno partecip\u00f2 anche al film \"La spada e la rosa\". Nel 1955 interpret\u00f2 uno dei suoi ruoli migliori, quello di Guy Gibson, \"Wing Commander\" della RAF, nel film \"I guastatori delle dighe\" (1955). Il pubblico statunitense lo ricorda per il ruolo del cappellano del Senato Peter Marshall nel film \"A Man Called Peter\" (1955), versione cinematografica della biografia scritta da Catherine Marshall.\nTodd fu inizialmente scelto da Ian Fleming per il ruolo di James Bond nel film \"Agente 007 - Licenza di uccidere\", ma una controversia nella programmazione fece s\u00ec che la parte fosse affidata a Sean Connery. Durante gli anni sessanta Todd tent\u00f2 senza successo di produrre un film dal romanzo \"The Diamond Smugglers\" (\"I contrabbandieri di diamanti\"), una delle poche opere di Fleming che non siano state portate sullo schermo, e tratto da un fatto realmente accaduto, ed una serie televisiva basata sui resoconti di vicende reali ispirate al Corpo dei Corrieri della Regina.\nTodd continu\u00f2 quindi a comparire in televisione, ricoprendo ruoli in \"Virtual Murder\", \"Silent Witness\" (2000), e nella storia di \"Kinda\" della serie televisiva \"Doctor Who\" (1982). Negli anni settanta egli si assicur\u00f2 una rinnovata popolarit\u00e0 come lettore nel programma \"Morning Story\" dell'emittente \"Radio Four\". La sua carriera si protrasse fino alla fine degli anni novanta.\nVita privata.\nTodd si spos\u00f2 due volte. La prima nel 1949 con l'attrice Catherine Grant-Bogle, conosciuta all'epoca del Dundee Repertory Theatre, dalla quale ebbe due figli, Peter e Fiona, e da cui divorzi\u00f2 nel 1970. Nello stesso anno si rispos\u00f2 con la modella Virginia Mailer, con la quale visse fino al 1992 e dalla quale ebbe altri due figli, Seumas e Andrew. Ritiratosi dalla professione attiva, visse nel paese di Little Humby, a 8 miglia da Grantham nel Lincolnshire (Inghilterra).\nLa vita privata di Todd fu funestata da tre casi di suicidio avvenuti nella sua ristretta cerchia familiare. La stessa madre dell'attore si era infatti tolta la vita quando Todd aveva 19 anni, mentre un'analoga tragedia coinvolse due figli di Todd. Nel 1997 si suicid\u00f2 il ventenne Seumas (figlio di Virgina Mailer), a causa di un grave stato depressivo, probabilmente indotto dall'assunzione di farmaci anti-acne, mentre otto anni pi\u00f9 tardi, il 21 settembre 2005, fece altrettanto il fratellastro Peter, il primo figlio avuto da Todd con Catherine Grant-Bogle, per cause imputabili a crisi matrimoniale.\nAmmalatosi di cancro, Todd mor\u00ec il 3 dicembre 2009."}
{"id": "2373532", "revid": "1522738", "url": "https://it.wikipedia.org/wiki?curid=2373532", "title": "Uta Yumeno", "text": ""}
{"id": "2373533", "revid": "131358", "url": "https://it.wikipedia.org/wiki?curid=2373533", "title": "Futbolniy Klub Rubin Kazan", "text": ""}
{"id": "2373534", "revid": "110157", "url": "https://it.wikipedia.org/wiki?curid=2373534", "title": "Balatonfenyves", "text": "Balatonfenyves \u00e8 un comune dell'Ungheria di 2.108 abitanti (dati 2008) situata nella provincia di Somogy, nell'Ungheria centro-occidentale."}
{"id": "2373542", "revid": "767487", "url": "https://it.wikipedia.org/wiki?curid=2373542", "title": "Phil Farbman", "text": ""}
{"id": "2373543", "revid": "131358", "url": "https://it.wikipedia.org/wiki?curid=2373543", "title": "Futbolniy Klub Dinamo Moskva", "text": ""}
{"id": "2373545", "revid": "64043347", "url": "https://it.wikipedia.org/wiki?curid=2373545", "title": "Lampadine ad incandescenza", "text": ""}
{"id": "2373547", "revid": "131358", "url": "https://it.wikipedia.org/wiki?curid=2373547", "title": "Futbolniy Klub Amkar Perm", "text": ""}
{"id": "2373549", "revid": "24000769", "url": "https://it.wikipedia.org/wiki?curid=2373549", "title": "Luce elettrica", "text": ""}
{"id": "2373555", "revid": "304583", "url": "https://it.wikipedia.org/wiki?curid=2373555", "title": "Ecce panis angelorum", "text": ""}
{"id": "2373564", "revid": "767487", "url": "https://it.wikipedia.org/wiki?curid=2373564", "title": "Bob Doll", "text": ""}
{"id": "2373584", "revid": "339392", "url": "https://it.wikipedia.org/wiki?curid=2373584", "title": "Professionalnyj Futbolnyj Klub CSKA", "text": ""}
{"id": "2373586", "revid": "767487", "url": "https://it.wikipedia.org/wiki?curid=2373586", "title": "John Janisch", "text": ""}
{"id": "2373594", "revid": "131358", "url": "https://it.wikipedia.org/wiki?curid=2373594", "title": "Arsenal Kiev", "text": ""}
{"id": "2373595", "revid": "599013", "url": "https://it.wikipedia.org/wiki?curid=2373595", "title": "Ant\u00f4nio Monteiro Dutra", "text": "Caratteristiche tecniche.\nGiocava come difensore laterale destro.\nCarriera.\nClub.\nDopo aver debuttato nel corso del Campeonato Brasileiro S\u00e9rie A 1994 con il Paysandu, ha giocato per anni nel Santos, dal quale fu omaggiato con una targa nel 1997 per aver segnato un gol particolarmente bello contro il Bahia al Vila Belmiro. Dopo aver passato un lungo periodo in Giappone con gli Yokohama F. Marinos, ha firmato per lo Sport; in seguito rescinder\u00e0 nuovamente il suo contratto per ritornare in Giappone."}
{"id": "2373597", "revid": "287204", "url": "https://it.wikipedia.org/wiki?curid=2373597", "title": "Antonio Monteiro Dutra", "text": ""}
{"id": "2373599", "revid": "24001544", "url": "https://it.wikipedia.org/wiki?curid=2373599", "title": "Nuove edizioni romane", "text": ""}
{"id": "2373600", "revid": "46291", "url": "https://it.wikipedia.org/wiki?curid=2373600", "title": "Gagea", "text": "Gagea \u00e8 un genere di piante erbacee bulbose della famiglia delle Liliacee, diffuse in Europa, Asia e Nord Africa.\nEtimologia.\nIl nome del genere \u00e8 un omaggio al botanico inglese Sir Andrew Thomas Gage (1781-1820), collezionista di piante rare europee.\nTassonomia.\nComprende oltre 200 specie tra cui le seguenti sono presenti in Italia:"}
{"id": "2373602", "revid": "767487", "url": "https://it.wikipedia.org/wiki?curid=2373602", "title": "Placido Troyli", "text": "Biografia.\nTroyli divenne monaco cistercense nel monastero di Santa Maria del Sagittario di Chiaromonte all'et\u00e0 di diciassette anni. Scrisse numerosi libri tra cui una voluminosa \"Istoria Generale\" del Regno di Napoli, opera apprezzata e citata da molti autori successivi. Dopo essere diventato abate del suo ordine, quello cistercense, per motivi politici fu privato della dignit\u00e0 di abate e costretto a chiudersi nel convento di Santa Maria di Realvalle presso Scafati dove mor\u00ec nell'aprile 1757."}
{"id": "2373610", "revid": "633110", "url": "https://it.wikipedia.org/wiki?curid=2373610", "title": "HMS Shropshire", "text": "La HMS \"Shropshire (Pennant number 73), dal 1943 con la Royal Australian Navy con il nome di HMAS \"Shropshire, fu un incrociatore pesante Classe County, sottoclasse London della Royal Navy.\n\u00c8 stata l'unica nave ad avere questo nome, dalla Contea di Shropshire, in Inghilterra.\nVenne impostata presso i cantieri William Beardmore and Company di Dalmuir, in Scozia, il 24 febbraio 1926 e varata il 5 luglio 1928 dalla Contessa di Powis, Baronessa D'Arcy de Knayth e completata il 12 settembre 1929.\nServ\u00ec con la \"Mediterranean Fleet\" fino allo scoppio della seconda guerra mondiale nel settembre 1939.\nDurante il conflitto.\nCon la Royal Navy.\nDopo l'inizio della guerra partecip\u00f2 ad operazioni di protezione del commercio nell'Atlantico meridionale insieme alla sorella \"Sussex\". Il 9 dicembre 1939 intercett\u00f2 il mercantile tedesco \"Adolf Leonhardt\", immediatamente autoaffondato dal proprio equipaggio.\n Torn\u00f2 quindi in Gran Bretagna per un raddobbo prima di dirigersi nell'Oceano Indiano, dove venne impiegata come scorta a convogli tra Citt\u00e0 del Capo-Durban-Mombasa e Aden. Partecip\u00f2 anche alla campagna contro la Somalia italiana, bombardando Mogadiscio e Chisimaio durante l'avanzata dell'esercito sudafricano dal Kenya verso l'Abissinia. Affond\u00f2 inoltre la nave italiana \"Pensilvania\" al largo di Mogadiscio il 13 febbraio. Tra marzo e giugno del 1941 sub\u00ec delle ulteriori modifiche a Simon's Town per poi tornare in patria entrando in cantiere nell'ottobre per un raddobbo radicale durato fino al febbraio 1942 dopo il quale torn\u00f2 in servizio nell'Atlantico Meridionale.\nIn seguito alla perdita dell'incrociatore pesante della stessa classe \"Canberra\" della Royal Australian Navy avvenuta il 9 agosto 1942 durante la battaglia dell'isola di Savo, parte della campagna di Guadalcanal, il Governo britannico approv\u00f2 il trasferimento della \"Shropshire\" all'Australia come rimpiazzo. Venne richiamata dall'Atlantico meridionale ed entr\u00f2 in cantiere a Chatham nel dicembre successivo per i cambiamenti necessari al passaggio nella Marina Australiana.\nCon la Royal Australian Navy.\nEntr\u00f2 in servizio nella Royal Australian Navy il 20 aprile 1943 con il nome di HMAS \"Shropshire\". In seguito partecip\u00f2 alla Battaglia di Surigao e all'Invasione del Golfo di Lingayen.\nLa \"Shropshire\" fu presente nella Baia di Tokyo il 2 settembre 1945 durante la firma dell'Atto di resa giapponese\nRimase quindi in servizio attivo fino al 10 novembre 1949 quando venne trasferita nella riserva. Venne venduta il 16 luglio 1954 per essere demolita in Gran Bretagna presso il cantiere Arnott Young di Dalmuir. Venne trainata per il viaggio da Sydney dal rimorchiatore olandese \"Oostzee\" nell'ottobre seguente, arrivando a destinazione il 20 gennaio 1955."}
{"id": "2373618", "revid": "62004", "url": "https://it.wikipedia.org/wiki?curid=2373618", "title": "Alessio-Bianchi", "text": "L'Alessio, precedentemente nota come Ballan, era una squadra maschile italiana di ciclismo su strada, attiva nel professionismo dal 1998 al 2004.\nNelle sette stagioni di attivit\u00e0 fu pi\u00f9 volte invitata ai Grandi giri, ottenendo tre vittorie di tappa e due podi finali al Giro d'Italia, e due successi di tappa alla Vuelta a Espa\u00f1a; vinse inoltre la Parigi-Roubaix 2004 con Magnus B\u00e4ckstedt.\nStoria.\nLa squadra nacque nel 1998 come Ballan, sotto la direzione di Flavio Miozzo, gi\u00e0 tecnico della Gewiss/Batik. Nel 1999 entr\u00f2 come co-sponsor Alessio, azienda produttrice di cerchioni per automobili con sede a San Giorgio in Bosco (provincia di Padova), che dal 2000 divenne sponsor principale. Proprio nel 1999 Gilberto Simoni si classific\u00f2 terzo al Giro d'Italia in maglia Ballan. Al Giro d'Italia 2001 Pietro Caucchioli vinse due tappe, sui traguardi di Reggio Emilia e Sanremo, e concluse nono in classifica generale: lo precedette in graduatoria il compagno Ivan Gotti, settimo.\nNel 2002 Caucchioli concluse terzo al Giro d'Italia; la squadra venne inoltre invitata per la prima volta al Tour de France, cogliendo poi anche due vittorie di tappa alla Vuelta a Espa\u00f1a con Angelo Furlan. L'anno dopo Fabio Baldato vinse la tappa di Matera al Giro d'Italia e Andrea No\u00e8 si piazz\u00f2 al quarto posto della generale. Nel 2004 arrivarono il prestigioso successo nella Parigi-Roubaix con Magnus B\u00e4ckstedt, al termine di una volata ristretta, e quello nel campionato italiano in linea con Cristian Moreni.\nAl termine della stagione 2004 la squadra si fuse con la Vini Caldirola-Nobili Rubinetterie di Roberto Amadio andando a costituire una nuova squadra per il neonato circuito UCI ProTour, la Liquigas-Bianchi."}
{"id": "2373628", "revid": "1543377", "url": "https://it.wikipedia.org/wiki?curid=2373628", "title": "Orchestra reale del Concertgebouw", "text": "L'Orchestra reale del Concertgebouw (\"Koninklijk Concertgebouworkest\") \u00e8 un'orchestra sinfonica olandese con sede ad Amsterdam. L'orchestra ha preso il nome dalla sala da concerto in cui si esibisce, il \"Concertgebouw\". Nel 1988, la regina Beatrice dei Paesi Bassi ha conferito all'orchestra il titolo di \"reale\" (\"koninklijk\").\nStoria.\nIl \"Concertgebouw\" venne inaugurato l'11 aprile 1888, ma l'\"Orchestra del Concertgebouw\" venne costituita soltanto qualche mese dopo. Essa tenne il primo concerto, nella sala da cui prese il nome, il 3 novembre 1888 sotto la direzione del suo primo direttore Willem Kes.\nNel 1895, Willem Mengelberg divenne il suo direttore principale e vi rimase per cinquant'anni, un periodo di tempo inusuale per un direttore d'orchestra. \nEgli port\u00f2 l'orchestra ad un livello di assoluta eccellenza internazionale, anche a seguito della esecuzione di opere di compositori contemporanei come Gustav Mahler e Richard Strauss.\nNel corso dei suoi primi 75 anni, l'\"Orchestra del Concertgebouw\" ebbe una serie infinita di direttori. Assieme al direttore principale, esistevano, il \"primo direttore\", che assisteva il direttore principale nella programmazione dei concerti, ed il \"secondo direttore\" Durante il cinquantennio di Mengelberg, fra i molti suoi \"primi direttori\" vi furono Karl Muck (1921-1925), Pierre Monteux (1924-1934), Bruno Walter (1934-1939) e Eugen Jochum (1941-1943). Fra i \"secondi direttori\" vi furono compositori come Cornelis Dopper, Evert Cornelis e Eduard van Beinum.\nNel 1945, a seguito della presunta sua vicinanza alle forze tedesche occupanti durante la seconda guerra mondiale, Mengelberg venne rimosso dalla direzione dell'orchestra e bandito. Inizialmente il bando venne ascritto a motivi relativi alla sua vita privata, ma dopo un appello, venne ridotto a sei anni, applicato retroattivamente dal 1945. Mengelberg mor\u00ec 1951 giusto prima della fine del bando, e non diresse mai l'orchestra dopo il 1945.\nDal 1945 al 1959, il direttore principale fu Eduard van Beinum,che aveva debuttato con l'orchestra nel 1929. Egli era divenuto \"secondo direttore\" nel 1931, e condirettore principale nel 1938. La sua specializzazione fu l'esecuzione delle musiche di Anton Bruckner, e Van Beinum registr\u00f2 con l'orchestra le sinfonie n. 8 e n. 9 di Bruckner per la Philips Records. Van Beinum fu unico direttore dell'orchestra dopo la seconda guerra mondiale fino alla sua morte improvvisa sul podio dell'orchestra per un infarto cardiaco nell'aprile 1959.\nBernard Haitink fece il suo debutto alla guida dell'\"Orchestra del Concertgebouw\" il 7 novembre 1956. Dopo la morte di van Beinum, Haitink primo direttore nel settembre 1959. Dal 1961 al 1963, Haitink e Eugen Jochum furono entrambi primi condirettori dell'orchestra. Haitink divenne l'unico primo direttore nel 1963 e vi rimase fino al 1988. Durante la direzione di Haitink, venne semplificata l'organizzazione dell'orchestra e oltre al primo direttore vi fu soltanto un assistente direttore. Fra gli assistenti vi furono Edo de Waart e Hans Vonk. La qualit\u00e0 dell'orchestra miglior\u00f2 sensibilmente sotto la guida di Haitink, testimoniata da una serie di registrazioni per la Philips Records, la EMI e la Columbia Records. Nei primi anni ottanta, il governo dei Paesi Bassi ridusse i contributi a favore dell'orchestra che portarono al licenziamento di 23 strumentisti. Haitink minacci\u00f2 di rassegnare le dimissioni, e la situazione finanziaria venne sistemata. Nel 1999, Haitink venne nominato direttore emerito.\nRiccardo Chailly fece il suo debutto alla guida dell'\"Orchestra del Concertgebouw\" nel 1985, e l'anno successivo venne eletto primo direttore succedendo ad Haitink. Come primo direttore non olandese, Chailly tenne l'incarico dal 1988 al 2004. Le sue registrazioni con l'orchestra comprendono il ciclo completo delle sinfonie di Mahler, molte sinfonie di Bruckner, brevi opere di Shostakovich, \"Kammermusiken\" di Paul Hindemith, e diverse opere orchestrali di Edgard Var\u00e8se. Dopo la sua partenza nel 2004, Chailly venne nominato direttore emerito.\nIl direttore lettone Mariss Jansons debutt\u00f2 nel 1988 e venne eletto direttore il 22 ottobre 2002. Il suo incarico ufficiale ebbe inizio il 1\u00ba settembre 2004, con un contratto iniziale di tre anni. Nel corso della sua gestione \u00e8 stata eseguita in prima mondiale l'opera \"Sebastian im Traum\" di Hans Werner Henze.\nL'orchestra ha sempre avuto uno speciale rapporto con le musiche di Gustav Mahler eseguendo le prime di molte delle sue sinfonie, e realizzando nel 1920 il \"Malher Festival\". Fra i direttori che ebbero uno stretto rapporto di collaborazione con l'orchestra vi furono George Szell e Kiril Kondrashin, che fu il direttore ospite permanente dal 1978 al 1981. Pi\u00f9 recentemente, Nikolaus Harnoncourt venne nominato direttore ospite onorario nel 2000.\nIl 3 ottobre 2014 l'orchestra ha reso noto di aver nominato Daniele Gatti quale direttore musicale a partire dalla stagione 2016-2017.\nUno dei fattori che hanno contribuito a creare il distinto carattere dell'orchestra, \u00e8 stato dovuto al fatto che essa ha avuto soltanto sei direttori principali rispetto alle orchestre di pari reputazione. Con quello che \u00e8 stato definito il \"velluto\" degli archi, l'\"oro\" degli ottoni e l'eccezionale timbro dei fiati, alcune volte descritti come \"tipicamente olandesi\", l'\"Orchestra del Concertgebouw\" ha raggiunto un posto fra le orchestre sinfoniche migliori del mondo. Le quasi mille registrazioni, realizzate dall'orchestra, hanno contribuito a farle raggiungere questa reputazione.\nLa KCO ha iniziato a produrre CD con la sua etichetta, RCO Live, con registrazioni effettuate da Jansons e Haitink.\nNel dicembre 2008, la rivista \"Gramophone Magazine\" ha nominato l'\"Orchestra reale del Concertgebouw\" prima orchestra sinfonica del mondo.\nGli attuali primi strumentisti dell'Orchestra del Concertgebouw sono: "}
{"id": "2373634", "revid": "339392", "url": "https://it.wikipedia.org/wiki?curid=2373634", "title": "Buongiorno Tristezza", "text": ""}
{"id": "2373638", "revid": "647919", "url": "https://it.wikipedia.org/wiki?curid=2373638", "title": "Alstare Corona", "text": ""}
{"id": "2373645", "revid": "599013", "url": "https://it.wikipedia.org/wiki?curid=2373645", "title": "Chris Christoffersen", "text": ""}
{"id": "2373659", "revid": "827882", "url": "https://it.wikipedia.org/wiki?curid=2373659", "title": "Take five", "text": ""}
{"id": "2373660", "revid": "1566286", "url": "https://it.wikipedia.org/wiki?curid=2373660", "title": "Marie-Jos\u00e8phe Yoyotte", "text": "Ha montato, tra gli altri, l'esordio di Fran\u00e7ois Truffaut \"I 400 colpi\" (1959) e il grande successo popolare \"Il tempo delle mele\" (1980).\nMuore il 18 luglio 2017, fu cremata al Cimitero di P\u00e8re-Lachaise dove vennero poi tumulate le sue ceneri."}
{"id": "2373662", "revid": "729019", "url": "https://it.wikipedia.org/wiki?curid=2373662", "title": "Medina (Ungheria)", "text": "Medina (serbo:\u041c\u0435\u0434\u0438\u043d\u0430) \u00e8 un comune dell'Ungheria centro-meridionale di 875 abitanti (dati 2005). \u00c8 situato nella provincia di Tolna."}
{"id": "2373666", "revid": "110157", "url": "https://it.wikipedia.org/wiki?curid=2373666", "title": "Miszla", "text": "Miszla \u00e8 un comune dell'Ungheria centro-meridionale di 347 abitanti (dati 2001). \u00c8 situato nella provincia di Tolna."}
{"id": "2373669", "revid": "767487", "url": "https://it.wikipedia.org/wiki?curid=2373669", "title": "M\u00f3r\u00e1gy", "text": "M\u00f3r\u00e1gy \u00e8 un comune dell'Ungheria centro-meridionale di 765 abitanti (dati 2005). \u00c8 situato nella provincia di Tolna."}
{"id": "2373673", "revid": "921573", "url": "https://it.wikipedia.org/wiki?curid=2373673", "title": "P. H. Moriarty", "text": " \nBiografia.\nHa fatto numerosi lavori, come il pugile o lo scaricatore di porto ed \u00e8 entrato nel mondo del cinema molto avanti negli anni, \"scoperto\" casualmente durante le riprese di un film girato nei pressi della banchina del porto presso cui lavorava. Dal 1978 ha preso parte a decine di film e serie televisive."}
{"id": "2373677", "revid": "174925", "url": "https://it.wikipedia.org/wiki?curid=2373677", "title": "Flotta navale", "text": ""}
{"id": "2373679", "revid": "1414688", "url": "https://it.wikipedia.org/wiki?curid=2373679", "title": "Katja Haller", "text": "Biografia.\n i risultati migliori, oltre che nella staffetta, li ha ottenuti nell'individuale, dove il poligono ha rilevanza maggiore rispetto alle altre gare.\nOriginaria della Val Ridanna (Racines), \u00e8 entrata a far parte della nazionale italiana nel 1999. In Coppa Europa ha esordito nel 2002 nell'inseguimento di Windischgarsten-Rosenau/Obertilliach, chiuso al 9\u00ba posto, e ha conquistato il primo podio nel 2004 nello sprint di M\u00e9ribel (3\u00aa). In Coppa del Mondo ha esordito nel 2001 nello sprint di Hochfilzen, chiuso al 91\u00ba posto, ha conquistato il primo podio, un secondo posto, nella staffetta mista di Pyeongchang del 2008.\nHa partecipato a tre Giochi olimpici invernali - (47\u00aa in individuale, 11\u00aa in staffetta), (53\u00aa in sprint, non conclude l'inseguimento) e (38\u00aa in sprint, 51\u00aa in inseguimento, 18\u00aa in individuale, 11\u00aa in staffetta) - e a sei edizioni dei Campionati mondiali: Chanty Mansijsk 2003 (76\u00aa in sprint), Oberhof 2004 (47\u00aa in individuale), Hochfilzen 2005 (13\u00aa in staffetta, 68\u00aa in sprint), Anterselva 2007 (6\u00aa in staffetta mista, 12\u00aa in individuale, 26\u00aa in partenza in linea, 40\u00aa in inseguimento, 8\u00aa in staffetta, 38\u00aa in sprint), \u00d6stersund 2008 (42\u00aa in individuale, 10\u00aa in staffetta, 68\u00aa in sprint) e Pyeongchang 2009 (7\u00aa in staffetta mista, 17\u00aa in individuale, 24\u00aa in partenza in linea, 25\u00aa in inseguimento, non conclude in staffetta, 25\u00aa in sprint). In carriera ha partecipato anche a due edizioni dei Mondiali di biathlon estivo, vincendo due medaglie di bronzo: nella staffetta femminile a Forni Avoltri 2003 e nella staffetta mista nel 2008 in Alta Moriana.\nSi \u00e8 ritirata al termine della stagione 2012."}
{"id": "2373681", "revid": "110157", "url": "https://it.wikipedia.org/wiki?curid=2373681", "title": "Raingods with Zippos", "text": "Raingods with Zippos \u00e8 il sesto album in studio del cantante britannico Fish, pubblicato nel 1999 dalla Roadrunner Records."}
{"id": "2373693", "revid": "287204", "url": "https://it.wikipedia.org/wiki?curid=2373693", "title": "Jane Roberts", "text": "La pubblicazione dei testi di Seth, conosciuti globalmente come \"Seth Material\" (il materiale di Seth), la colloca tra le figure pi\u00f9 note nel mondo dei presunti fenomeni paranormali. \u00c8 infatti a partire dagli scritti di Jane Roberts, che al momento della loro pubblicazione riscossero un notevole successo e che negli anni successivi furono tradotti in varie lingue, che la peculiare forma di medianit\u00e0 nota come \"\" inizi\u00f2 a diffondersi fino a diventare una delle pratiche centrali in ambito New Age.\nBiografia.\nJane Roberts \u00e8 nata nel 1929 a Saratoga Springs, New York, dove ha frequentato lo \"Skidmore College\".\nAutrice feconda di poesie, romanzi e saggi, ha raggiunto una vasta notoriet\u00e0 in seguito alla pubblicazione, a partire dal 1970, dei libri riguardanti le sue presunte comunicazioni in trance con l'entit\u00e0 Seth. \nAnche in seguito alla pubblicazione di volumi che lei asserisce essere stati interamente dettati da Seth, la Roberts non ha comunque smesso di mettere a frutto la propria creativit\u00e0 in una propria produzione letteraria composta da poesie e romanzi. \nLa Roberts sostenne di aver canalizzato, oltre a Seth, anche altre personalit\u00e0, come il pittore impressionista Paul C\u00e9zanne ed il filosofo William James, attraverso il procedimento della scrittura automatica attuato con una macchina da scrivere. \u00c8 scomparsa nel 1984, a soli 55 anni.\nOpere letterarie.\nOltre ai testi che lei sostiene le sarebbero stati dettati direttamente da Seth, che furono pubblicati in undici volumi, la Roberts fu anche un'autrice di romanzi di fantascienza, di poesie e di alcuni saggi sullo sviluppo delle facolt\u00e0 ESP. \nI suoi saggi non canalizzati includono \"I poteri psichici secondo Seth\" (\"How to Develop Your ESP Power\", conosciuto anche come \"The Coming of Seth\"), \"Dialoghi con Seth\" (\"The Seth Material\"), \"Adventures in Consciousness\", \"Psychic Politics\", and \"The God of Jane\". \nI romanzi della Roberts comprendono invece, tra gli altri, la trilogia di Superanima Sette, ispirata ai presunti insegnamenti di Seth (\"Superanima Sette. La Scuola celeste\" , \"The Further Education of Oversoul Seven\", \"Oversoul Seven and the Museum of Time\", pi\u00f9 tardi riuniti in un unico volume intitolato \"The Oversoul Seven Trilogy\"), \"Emir's Education in the Proper Use of Magical Powers\", e \"The Rebellers\".\nIl \"Seth Material\".\nAlla fine del 1963 Jane Roberts e suo marito, Robert Butts, fecero alcuni esperimenti con una tavola Ouija, come parte di una ricerca della Roberts per un libro sulle percezioni extra-sensoriali. \nSecondo la Roberts e Butts, il 2 dicembre 1963 essi cominciarono a ricevere messaggi coerenti da una personalit\u00e0 maschile che si identific\u00f2 con il nome di Seth. Poco dopo, la Roberts si accorse che cominciava a sentire i messaggi nella sua testa. Cos\u00ec inizi\u00f2 a dettare i messaggi invece di usare la tavola Ouija, e il metodo della tavola fu abbandonato. \nPer 21 anni, fino alla morte della Roberts nel 1984 (con un anno di pausa dovuto alla sua ultima malattia), la Roberts ha tenuto sessioni regolari in cui andava in trance e diceva di parlare a nome di Seth. Il marito aveva la funzione di stenografo e trascriveva i messaggi che in seguito venivano ricopiati a macchina. Alcune sedute furono invece registrate su nastro. I messaggi canalizzati da Seth attraverso la Roberts, che consistono principalmente di monologhi su un'ampia variet\u00e0 di argomenti spirituali, religiosi, filosofici, psicologici e politici, sono noti collettivamente come \"Seth Material\".\nIl materiale raccolto fino al 1969 fu pubblicato in forma sintetica l'anno successivo nel volume omonimo \"The Seth Material\" (trad. it: \"Dialoghi con Seth\"), il quale fu scritto dalla Roberts utilizzando il materiale proveniente dalle sedute di channelling. \nA partire dal 1972 la Roberts diede alle stampe anche libri che dichiarava essere stati dettati completamente da Seth, il primo e pi\u00f9 noto dei quali \u00e8 \"Seth Speaks\" (trad. it: \"Le comunicazioni di Seth\"). La Roberts non rivendicava la paternit\u00e0 di questi libri, se non per il suo ruolo di medium.\nLa serie dei \"Libri di Seth\" arriv\u00f2 ad un totale di dieci volumi, anche se gli ultimi due appaiono essere incompleti a causa della malattia della Roberts. La lista dei titoli include, oltre a \"Le comunicazioni di Seth\" (1972), \"La vostra realt\u00e0 quotidiana\" (1974), \"La realt\u00e0 sconosciuta\" (1977-79) e \"La natura della psiche\" (1979). Robert Butts ha contribuito con note e commenti a tutti i libri di Seth.\nMentre diceva di parlare per conto di Seth il contegno della Roberts era diverso dal solito, come riferito da testimoni come lo stesso Butts, amici, conoscenti e gli studenti dei corsi: in particolare le comunicazioni di Seth iniziavano col gesto peculiare con cui la Roberts si strappava e gettava via gli occhiali. Durante le canalizzazioni di Seth la Roberts parlava con una voce roca e profonda, pi\u00f9 simile a una voce maschile e un accento marcato che non era identificabile come il suo. Anche i gesti e i modi assunti dalla Roberts durante le sedute erano quelli tipici di una persona anziana di sesso maschile e Seth si riferiva a lei come se la Roberts fosse un uomo di nome Ruburt. A differenza del celebre veggente Edgar Cayce, la cui sintassi quando parlava in trance era antiquata e involuta, la sintassi della Roberts e le strutture delle frasi erano molto chiare e attuali.\nSecondo la Roberts, Seth descriveva se stesso come una \"essenza energetica di personalit\u00e0 non pi\u00f9 incentrata nella realt\u00e0 fisica\", indipendente dal subcosciente della Roberts. Tuttavia la Roberts stessa esprimeva scetticismo per quanto riguardava le origini di Seth, chiedendosi se invece fosse stata una parte della propria personalit\u00e0.\nL'Universit\u00e0 di Yale conserva un archivio completo che documenta il lavoro e la vita di Jane Roberts, e che comprende, oltre agli scritti pubblicati, gli scritti privati (come i diari, le carte personali e la corrispondenza) e le registrazioni audio su nastro di varie sedute di presunto channelling, tra cui quelle riguardanti Seth."}
{"id": "2373694", "revid": "1272592", "url": "https://it.wikipedia.org/wiki?curid=2373694", "title": "Ugo (nome)", "text": "Origine e diffusione.\nContinua il nome germanico \"Hugo\" (o \"Huguo\", \"Hugi\"), basato sul termine \"hug\", \"mente\", \"spirito\", presente anche nei nomi Uberto e Ubaldo; pu\u00f2 quindi significare \"mente\", \"cuore\", \"spirito perspicace\".\nEra frequente fra la nobilt\u00e0 franca e francese, essendo stato portato da Ugo Capeto, capostipite della dinastia dei Capetingi. Il nome raggiunse e si diffuse nell'Inghilterra grazie ai Normanni dopo la conquista, per poi diffondersi ulteriormente grazie alla fama di sant'Ugo di Lincoln; sono una novantina i cognomi inglesi che sono derivati da questo nome, quali ad esempio \"Hughes\", \"Howe\", \"Hudson\", \"Hewitt\" e \"Hutchins\".\nLa forma inglese \"Hugh\" viene usata, in Irlanda, come anglicizzazione dei nomi Aodh e \u00d9isdean, mentre l'ipocoristico italiano Uguccione era anticamente usato in Toscana.\nOnomastico.\nL'onomastico viene festeggiato generalmente il 1\u00ba aprile in ricordo di sant'Ugo, vescovo di Grenoble. Sono comunque numerosi i santi con questo nome fra i quali, nei giorni seguenti:"}
{"id": "2373699", "revid": "16066", "url": "https://it.wikipedia.org/wiki?curid=2373699", "title": "XXXIII America's Cup", "text": ""}
{"id": "2373701", "revid": "999533", "url": "https://it.wikipedia.org/wiki?curid=2373701", "title": "McLaren MP4/7A", "text": "La McLaren MP4/7A fu la vettura del team McLaren di Formula 1 che prese parte al Campionato del Mondo 1992, guidata dal campione del mondo in carica Ayrton Senna e da Gerhard Berger.\nVettura.\nA capo del progetto vi era, come nelle tre stagioni precedenti, Neil Oatley. Spinta dal motore Honda 12 cilindri e ultima McLaren a montare il propulsore giapponese fino al 2015, la MP4/7A fu la prima McLaren dotata di cambio semiautomatico. Da un punto di vista tecnologico, si trattava di una vettura rivoluzionaria: disponeva infatti di vari gadget tra cui l'acceleratore a controllo elettronico senza cavo.\nFu anche la prima McLaren con il telaio in carbonio avente anche funzione di carrozzeria, ossia senza il guscio di carrozzeria applicato nella parte anteriore, ma integrato nella struttura \"nuda\".\nCarriera agonistica.\nIntrodotta a stagione 1992 iniziata, dopo le prime due gare corse con la vecchia MP4/6, la MP4/7A si aggiudic\u00f2 cinque Gran Premi, tre con Senna e due con Berger; la McLaren termin\u00f2 il campionato costruttori al secondo posto, dietro le inarrivabili Williams."}
{"id": "2373702", "revid": "729019", "url": "https://it.wikipedia.org/wiki?curid=2373702", "title": "Funivia del Renon", "text": "La funivia del Renon (IPA: ; in ted. \"Rittner Seilbahn\") \u00e8 un impianto di trasporto a fune per il trasporto di passeggeri che collega i comuni di Bolzano e Renon. Gestita da SAD, fa parte del sistema tariffario integrato della provincia autonoma di Bolzano.\nStoria.\nAntefatto.\nTra il 1907 e gli anni 1960 l'unica infrastruttura di collegamento fra l'altopiano del Renon e il fondovalle bolzanino era la ferrovia tra piazza Walter e la frazione L'Assunta, i cui convogli impiegavano oltre 1 ora e 20 minuti per coprire il percorso nelle due direzioni.\nLa concomitante costruzione della strada carrabile tra il capoluogo e il comune montano, pur rendendo pi\u00f9 agevoli e rapidi gli spostamenti tra le localit\u00e0, non sarebbe stata sufficiente a decongestionare la vetusta infrastruttura ferroviaria, ormai insufficiente a far fronte all'utenza interessata: un eventuale potenziamento della frequenza dei convogli (da attuarsi mediante un aumento della velocit\u00e0 di esercizio) non appariva una soluzione risolutiva e avrebbe peraltro richiesto investimenti notevoli per l'ammodernamento di binari e mezzi.\nIl \"trenino del Renon\" fin\u00ec quindi per essere considerato un peso per la mobilit\u00e0 locale: dopo alcuni studi si decise di sopprimere parte della linea ferroviaria (segnatamente la cremagliera che dal fondovalle si inerpicava verso l'altopiano) e di sostituirla con una funivia.\nIl primo impianto.\nI lavori, appaltati alla ditta Ceretti e Tanfani di Milano, procedettero celermente e il 16 luglio 1966 l'impianto a fune subentr\u00f2 alla ferrovia, il cui sedime venne limitato alla sola tratta montana L'Assunta-Collalbo.\nL'ipotesi iniziale di impiantare la stazione superiore a L'Assunta venne presto scartata, in quanto le asperit\u00e0 del terreno rendevano impossibile creare un collegamento in linea retta con la stazione inferiore (eretta nei pressi dello scalo ferroviario bolzanino): si opt\u00f2 pertanto per far arrivare la funivia a Soprabolzano (che divenne il luogo di interscambio con il tratto ferroviario residuo).\nLa considerevole distanza da coprire (oltre 4 chilometri, parzialmente in forte pendenza e per il resto quasi in piano) rese necessario dividere in due campate i filari, prevedendo un cambio della fune portante a mezza via. Uno degli otto tralicci di sostegno venne perci\u00f2 costruito con la funzione di \"dispositivo intermedio\", onde ancorare i quattro capi delle funi portanti e rallentare la corsa delle cabine (per permettere ai carrelli di sostegno di passare con sicurezza da un cavo all'altro). Questa particolarit\u00e0 richiese inoltre la realizzazione di grandi pozzi per i contrappesi in entrambe le stazioni, a monte e valle.\nTecnicamente l'impianto rimase comunque piuttosto convenzionale, adottando lo schema di funzionamento a \"va e vieni\", con due cabine circolanti su due sistemi bi-fune (portante+traente) paralleli. \nNe risult\u00f2 quella che per il tempo era la teleferica passeggeri pi\u00f9 lunga al mondo. Di seguito i dati tecnici essenziali:\nTra il 1986 e il 1987, alla prima scadenza ventennale prevista per l'esercizio, l'impianto venne rimodernato dall'impresa Agudio di Lein\u00ec; allorch\u00e9 la revisione si avvicin\u00f2 alla successiva scadenza (prevista per il 2006) l'investimento preventivato di 5 milioni di euro venne giudicato sproporzionato a cospetto della vetust\u00e0 dell'infrastruttura, la cui capacit\u00e0 di trasporto (complici gli accresciuti flussi turistici nella zona) era inoltre insufficiente a coprire in modo soddisfacente la domanda dell'utenza. Fu pertanto deciso di dismettere l'impianto esistente e realizzarne uno totalmente nuovo e tecnologicamente avanzato, tale da garantire maggiori prestazioni e una migliore integrazione con gli altri mezzi di trasporto auto-ferroviari.\nIl nuovo impianto.\nOnde non far coincidere la chiusura della funivia coi festeggiamenti per i 100 anni della Ferrovia del Renon, il servizio venne prorogato di circa un anno rispetto alla naturale scadenza della revisione: nel mentre venne aperta la gara d'appalto per la ricostruzione che fu vinta dall'impresa Leitner per la parte funiviaria e Seeste Bau per le opere edili. La provincia di Bolzano e le amministrazioni comunali diluirono le spese per i lavori stipulando un contratto di partenariato pubblico-privato. Il progetto architettonico delle nuove stazioni venne invece affidato all'architetto bolzanino Luca Zangirolami, che disegn\u00f2 strutture dalle linee semplici e avveniristiche, con ampie superfici vetrate e rivestimento esterno in lastre di rame.\nIl servizio del vecchio impianto termin\u00f2 il 17 settembre 2007 e i lavori di rinnovamento partirono immediatamente: nonostante alcune difficolt\u00e0 strutturali - quali la problematicit\u00e0 della collocazione urbana della stazione di valle (i lavori per la ricostruzione della quale comportarono ripercussioni sulla viabilit\u00e0 bolzanina), la necessit\u00e0 di non lesionare gli elettrodotti, il rinvenimento di una bomba d'aereo inesplosa risalente alla seconda guerra mondiale e i periodi di maltempo - le operazioni si conclusero in poco pi\u00f9 di 20 mesi e il 23 maggio 2009 la nuova cabinovia venne inaugurata.\nSi tratta di un impianto \"trifune\" (2 portanti per direzione + 1 anello traente, con l\u2019aggiunta di 1 anello di soccorso), anche detto \"3S\", dal tedesco \"3 Seil\". Le cabine possono accogliere fino a 35 persone, delle quali 24 in posto a sedere su panchette ribaltabili: tale configurazione consente inoltre un agevole trasporto di biciclette, carrozzelle, passeggini e oggetti voluminosi. Sono dotate di porte automatiche, illuminazione a led e telecamere di videosorveglianza a circuito chiuso: i sistemi elettrici di bordo sono alimentati a batterie che vengono ricaricate quando la cabina \u00e8 parcheggiata in stazione.\nL'esercizio \u00e8 flessibile, permettendo di impiegare in linea da 2 a 8 cabine contemporaneamente, con il solo vincolo del numero pari, onde adattare il funzionamento alle richieste di capienza nell'arco della giornata. Il passaggio da uno schema all'altro pu\u00f2 avvenire in ogni momento, senza necessit\u00e0 di arrestare l'impianto e in modo totalmente automatico. I veicoli temporaneamente non utilizzati vengono semplicemente \"parcheggiati\" nelle stazioni, le quali ne possono ospitare fino a quattro a testa. La portata oraria media \u00e8 di 550 persone/ora, ampliabile fino a un massimo di 740.\nLa cabina di volta in volta in partenza viene accelerata verso la linea e agganciata alla fune traente in movimento ininterrotto. Raggiunto il termine della corsa viene nuovamente sganciata, rallentata e infine arrestata. Il tempo di sosta minimo \u00e8 di 3 minuti, divisi in due semi-periodi di 1,5 minuti, rispettivamente per la discesa e la salita dei viaggiatori.\nLa velocit\u00e0 dell'anello trattivo non \u00e8 costante: a causa del ridotto spazio disponibile presso la stazione a valle - realizzata sul limitato sedime della precedente - non \u00e8 stato possibile realizzare \"rampe di lancio\" sufficientemente lunghe. Ne consegue che, onde ottenere comunque la prevista velocit\u00e0 di esercizio di 7 metri/secondo (circa 25\u00a0km/h), allorch\u00e9 le cabine si avvicinano o allontanano dalle stazioni, la velocit\u00e0 cala per alcuni secondi a 3\u00a0m/s, realizzando cos\u00ec un funzionamento detto \"puls\u00e9\". Il percorso viene coperto in poco meno di 12 minuti.\nIl tracciato misura metri in linea d'aria, con 7 sostegni di linea e, a intervalli regolari, cavalletti di distanziamento e stabilizzazione fra le funi portanti con rullo di sostegno per la traente. Questi ultimi, assieme alla presenza dei due cavi portanti, rendono molto stabile la corsa dei carrelli anche in presenza di clima ventoso o perturbato. Il dislivello superato \u00e8 di circa 950 metri. Al di sopra dei cavi scorre un filo provvisto di boe bianco-rosse ad alta visibilit\u00e0, onde evitare collisioni di velivoli con gli impianti.\nIn caso d'emergenza il sistema di soccorso permette il recupero delle singole cabine con i viaggiatori a bordo, limitando cos\u00ec a situazioni estremamente eccezionali il recupero mediante calata.\nInterscambi.\nLa funivia del Renon consente un agevole interscambio con la ferrovia del Renon presso la stazione a monte di Soprabolzano (i rispettivi orari sono cadenzati in maniera armonica, onde consentire ai passeggeri in transito di passare in pochi minuti da un mezzo all'altro), mentre presso la stazione di valle (peraltro non lontana dalla stazione centrale di Bolzano) effettuano fermata gli autobus urbani ed extraurbani.\nIncidenti.\nIl 16 agosto 1969 un guasto agli impianti provoc\u00f2 l'arresto in corsa delle due cabine della funivia: diciannove passeggeri rimasero bloccati a mezz'aria per sette ore prima che i soccorritori riuscissero a riportare le gondole nelle stazioni. Nessuno di essi ebbe tuttavia gravi conseguenze."}
{"id": "2373704", "revid": "174925", "url": "https://it.wikipedia.org/wiki?curid=2373704", "title": "Stanze Vaticane", "text": ""}
{"id": "2373705", "revid": "383478", "url": "https://it.wikipedia.org/wiki?curid=2373705", "title": "McLaren MP4/7", "text": ""}
{"id": "2373706", "revid": "1782831", "url": "https://it.wikipedia.org/wiki?curid=2373706", "title": "Pippo e lo sport in Calciomania", "text": "Pippo e lo sport in Calciomania (\"Sport Goofy in Soccermania\") \u00e8 uno special televisivo d'animazione diretto da Matthew O'Callaghan e Darrell Van Citters, prodotto dalla Walt Disney Pictures e trasmesso per la prima volta il 27 maggio 1987 sulla NBC come parte del pi\u00f9 ampio special di montaggio \"Pippo nel pallone\" (\"An All New Adventure of Disney's Sport Goofy\"). Tale titolo \u00e8 stato poi erroneamente usato anche per la distribuzione in home video di \"Pippo e lo sport in Calciomania\".\nLo special non ha come protagonista il personaggio di Sport Goofy, ma un alter ego sportivo dello stesso Pippo (chiamato Pippo Sport nell'edizione italiana) intento ad allearsi con Paperon de' Paperoni, Qui, Quo e Qua per sventare i piani criminali della Banda Bassotti, al suo esordio sullo schermo. Il cortometraggio (che vede anche la prima apparizione animata di Archimede Pitagorico) venne animato dalle allora giovani leve della Disney come Kirk Wise, Will Finn, Ed Gombert, Kelly Asbury, Kevin Lima, Tony Fucile e Rob Minkoff che sarebbero in seguito diventati registi e animatori di punta della Walt Disney Feature Animation.\nTrama.\nQui, Quo e Qua si recano da Zio Paperone per chiedere il suo contributo al programma sportivo cittadino di Paperopoli. Il ricco papero dovr\u00e0 contribuire a comprare un trofeo per il campionato di calcio dal misero costo di 1.49$, ma Paperone, terrorizzato dal fatto di dover spendere, regala ai nipotini un trofeo che gi\u00e0 possedeva, completamente ammaccato.\nMentre sono di ritorno a casa delusi, Qui Quo e Qua incontrano il direttore del museo di arte antica di Paperopoli, che rivela ai tre ragazzi che il trofeo datagli dallo zio possiede un incredibile valore storico. Paperone viene a sapere dello sbaglio fatto e cerca di riprendersi il trofeo offrendone un altro ai nipoti. Quest'ultimi gli rivelano, per\u00f2, che ormai l'unico modo di riaverlo \u00e8 quello di vincerlo. I quattro si recano in un negozio di sport per comprare della nuova attrezzatura per la squadra (chiamata le Maglie Verdi), iniziando da un pallone nuovo. Il commesso si rivela essere Pippo Sport, un tipo incredibilmente abile nel gioco del calcio. Paperone lo impiega cos\u00ec come allenatore e giocatore della squadra come capitano.\nQuest'ultima si rivela essere un vero disastro, assolutamente incapace nel gioco e composta da molti disadattati, cos\u00ec Paperone inizia a pensare che il trofeo sia ormai irraggiungibile, ma sotto Pippo, grazie ai suoi allenamenti e alla sua pazienza, migliorano la loro tecnica e usano al meglio le loro caratteristiche. Intanto, anche i Bassotti vengono a sapere del trofeo in palio e decidono di creare una propria squadra per poi vincerlo, ovviamente ricorrendo a trucchi ed imbrogli. Sia i Bassotti che la squadra di Paperone arrivano in finale e i furfanti decidono di non correre troppi rischi, rapendo Pippo e portandolo nel loro covo. Le Maglie Verdi, a causa dell'assenza di Pippo, entrano in campo demoralizzati e i Bassotti terminano il primo tempo col risultato di 10-0, anche facendo cadere gli occhiali all'arbitro, impedendogli cos\u00ec di vedere e fischiare i loro imbrogli. \nPippo, intanto, riesce a scappare dal covo dei furfanti e a raggiungere la squadra prima della ripresa. Le Maglie Verdi si riprendono e riescono cos\u00ec a pareggiare. Subito dopo, Pippo entra in area, ma i Bassotti lo fermano in maniera irregolare, saltandogli addosso e picchiandolo. Zio Paperone aiuta l'arbitro a ritrovare gli occhiali, cos\u00ec da fargli fischiare il calcio di rigore. I Bassotti sostituiscono il pallone con uno contenente una bomba all'interno e affidano al pi\u00f9 tonto del gruppo il compito di premere il pulsante rosso appena la palla verr\u00e0 calciata. Il Bassotto sbaglia per\u00f2 il pulsante premendo quello verde, permettendo a Pippo di tirare normalmente e di segnare il gol della vittoria. \nMentre le Maglie Verdi festeggiano, uno dei Bassotti preme il pulsante rosso e l'esplosione della bomba fa volare l'intera banda in aria e la fa ricadere dentro un cellulare, che li porta immediatamente in prigione. Dopo aver donato il trofeo al museo di Paperopoli, Zio Paperone raggiunge la squadra per una foto ricordo.\nPersonaggi e doppiatori.\nNei primi anni novanta \"Pippo nel pallone\" fu trasmesso con un nuovo doppiaggio della Royfilm che interess\u00f2 parzialmente anche \"Pippo e lo sport in Calciomania\": in tale occasione infatti furono ridoppiati i personaggi di Pippo Sport (da Vittorio Amandola), Qui, Quo e Qua (da Laura Lenghi).\nEdizioni home video.\nIn Italia \"Pippo nel pallone\" fu distribuito direttamente in VHS nel gennaio 1988. \"Pippo e lo sport in Calciomania\" fu poi incluso separatamente, nella versione parzialmente ridoppiata, nelle VHS \"Pippo star dei mondiali\" (uscita nel maggio 1994) e \"Pippo follie mondiali\" (allegata a \"La Gazzetta dello Sport\" nel giugno 1998) e nel DVD \"Extreme Sports Fun\" (uscito il 16 novembre 2005). In tutte e tre queste raccolte lo special \u00e8 presentato col titolo \"Pippo nel pallone\"."}
{"id": "2373710", "revid": "1254355", "url": "https://it.wikipedia.org/wiki?curid=2373710", "title": "Fiat 522", "text": "La Fiat 522 \u00e8 un'autovettura di gamma medio-alta prodotta dalla Fiat dal 1931 al 1933.\nLa vettura.\nPresentata il 16 aprile 1931 al IV Salone dell'Auto di Milano, rimpiazz\u00f2 la Fiat 521 e fu venduta con tre versioni differenti, contraddistinti da una diversa lunghezza del telaio. Furono denominate 522C (versione corta), 522L (versione lunga) e 522S Sport (versione sportiva).\nQuesta automobile fu dotata, in anteprima italiana, di freni idraulici a doppio circuito e di un cambio a 4 marce manuali con terza e quarta sincronizzate. Montava un motore monoblocco a sei cilindri in linea a valvole laterali di 2516 cm\u00b3 di cilindrata erogante 52 cv di potenza (65\u00a0CV la versione sportiva, con rapporto di compressione maggiorato e carburatore Solex doppio corpo). I freni erano sulle quattro ruote, mentre il freno di stazionamento era sull'albero di trasmissione. L'accensione era a batteria. Era a trazione posteriore, e fu venduta in tre differenti versioni, berlina (due e quattro porte), torpedo (quattro porte), cabriolet (due e quattro porte) e coup\u00e9 (due porte).\nFurono costruiti in totale 7360 esemplari (di cui 4706 \"C\", 1922 \"L\" e 722 \"S\"). Con questa vettura e con la Fiat 524 la casa automobilistica torinese inaugur\u00f2 un nuovo logo, rettangolare a sfondo rosso con lettere d'oro (fu usato nel 1931 e nel 1932).\nLa 522L raggiungeva la velocit\u00e0 massima di 95 km/h, mentre la 522C i 105\u00a0km/h e la 522S i 115.\nFu anche costruita una versione CSS con rifiniture eleganti, che possedeva un motore con un rapporto di compressione elevato e doppio carburatore.\nLa FIAT propose al salone di Ginevra del 1932 la versione 522S Sport, che aveva un telaio con passo intermedio tra la Fiat 522C e la Fiat 522L, e fu commercializzata a due e quattro porte. Furono costruiti 722 esemplari.\nCollegamenti esterni.\n Film pubblicitario relativo al lancio della FIAT 522, realizzato dalla Fiat ed ospitato sul canale YouTube dell'\"Archivio Nazionale Cinema d'Impresa\""}
{"id": "2373711", "revid": "1442080", "url": "https://it.wikipedia.org/wiki?curid=2373711", "title": "Famiglia di San Jose", "text": "La famiglia di San Jose, conosciuta anche con il nome di famiglia Cerrito, \u00e8 stata una delle tre potenti famiglie mafiose di Cosa nostra presenti nello stato della California. La \"famiglia\" controllava le attivit\u00e0 criminali nella citt\u00e0 di San Jose, e in altre zone della California, con propagazioni anche nello stato del Nevada e nel nord del Messico. La locale cosca fu formata alla fine degli anni dieci dai numerosi immigrati siciliani. Nel corso degli anni la \"famiglia\" ha mantenuto stretti rapporti di affari e collaborazione con le famiglie di San Francisco, Los Angeles, le cinque famiglie di New York, soprattutto con la famiglia Bonanno e le famiglie siciliane, soprattutto del Palermitano.\nStoria della famiglia.\nOrigini.\nIl primo boss ufficiale conosciuto della famiglia \u00e8 stato Onofrio Sciortino, che guid\u00f2 la cosca dall'inizio degli anni quaranta fino all'anno della sua morte, avvenuta il 10 settembre del 1959. Sciortino ebbe degli ottimi rapporti di amicizia con gli altri capi della mafia californiana, come Jack Dragna di Los Angeles, Francesco \"Frank\" Lanza e Anthony Lima di San Francisco, e con Joseph Bonanno e Joe Profaci di New York. Sciortino increment\u00f2 i profitti della cosca, con racket come traffico di droga, estorsioni, contrabbando di alcolici, usura, gioco d'azzardo, prostituzione e sindacati. Alla sua morte per cause naturali gli succedette alla guida della cosca il suo vicecapo Joseph Cerrito.\nEra di Joseph Cerrito.\nDal settembre del 1959, con la morte di Sciortino, capofamiglia divenne il boss Joseph Cerrito. Cerrito era stato il vice dello stesso Sciortino e passer\u00e0 alla storia come il pi\u00f9 potente boss della storia di San Jose. Nativo di Palermo, Cerrito era considerato dalle autorit\u00e0 italiane e americane uno dei capi del traffico di droga dalla Sicilia verso gli Stati Uniti. Cerrito era uno degli uomini d'affari pi\u00f9 influenti della citt\u00e0, e come attivit\u00e0 legali era il proprietario di due grandi concessionarie di automobili, una a San Jose e una a Los Gatos. Alla fine degli anni sessanta fu accusato dalle autorit\u00e0 di un'estorsione a un Hotel di Reno nel Nevada, ma le accuse contro di lui caddero. Nel 1968 il magazine \"Life\" lo descrisse come il capo della Mafia di San Jose. Cerrito cit\u00f2 il giornale per diffamazione, ma il caso fu respinto. Joseph Cerrito mor\u00ec di cause naturali nel 1978.\nDal 1978 al 1983: Angelo Marino.\nCon la morte di Cerrito il nuovo Boss di San Jose diventa Angelo Marino. Marino era un leale capodecina durante il regno di Cerrito. Marino aveva stretti rapporti di affari con il sindaco di San Francisco ed era molto vicino al capomafia di San Francisco, Jimmy Lanza, e al consigliere della famiglia di Los Angeles, Frank Bompensiero. Suo padre era Salvatore Marino, da lungo tempo \"uomo d'onore\" della famiglia di Pittsburgh. Angelo Marino era il proprietario della \"California Cheese Company\", societ\u00e0 che controllava l'85 per cento della distribuzione del formaggio in California. Marino fu incriminato nell'ottobre del 1977 assieme a suo figlio Salvatore, anche lui membro della cosca, per l'omicidio e il tentato omicidio di Orlando e Peter Catelli, padre e figlio e importanti \"uomini d'onore\" della stessa cosca. Il motivo dell'omicidio \u00e8 dovuto a Peter Catelli, figlio di Orlando. Peter voleva entrare socio in alcune societ\u00e0 di Marino, ma quando Marino si rifiut\u00f2, Peter Catelli mando alcuni dei suoi uomini nelle societ\u00e0 di Marino, con lo scopo di estorcere 100.000 dollari.\nA questo punto Angelo Marino ordin\u00f2 l'omicidio di Peter Catelli al padre stesso Orlando Catelli, confidando nella sua lealt\u00e0 verso la \"famiglia mafiosa\", ma quello che un tempo era stato un fedele soldato della cosca si rifiut\u00f2 di assassinare il proprio figlio, e cos\u00ec Marino diede l'ordine ai suoi uomini di uccidere padre e figlio. Durante l'agguato Peter Catelli mor\u00ec, mentre il padre Orlando anche se ferito sopravvisse e per vendicare il figlio decise di collaborare con le autorit\u00e0. Orlando Catelli testimoni\u00f2 davanti ai giudici che il mandante dell'omicidio di suo figlio Peter era il boss Angelo Marino e che gli esecutori materiali erano stati suo figlio Salvatore Marino e altri due soldati della \"famiglia\", Joseph Piazza e Thomas Napolitano. Tuttavia Marino, a causa della sua cattiva salute, evit\u00f2 il processo per circa tre anni, continuando a gestire la \"famiglia\" dall'ospedale. Il 12 ottobre del 1980 Angelo Marino e suo figlio Salvatore furono condannati per omicidio di secondo grado e tentato omicidio, ma le condanne furono ribaltate in appello, e padre e figlio furono assolti dal resto delle accuse. Angelo Marino mor\u00ec per uno scompenso cardiaco a causa del diabete, nel febbraio 1983.\nDal 1983 al 1995: Manny Figlia e dissoluzione.\nEmmanuel Figlia \u00e8 stato il boss della famiglia di San Jose dal 1983, anno della morte di Angelo Marino, fino al 1995, anno del suo ritiro. Figlia \u00e8 morto nel 2008 per cause naturali a 91 anni.\nNel 1998 \u00e8 stato rilasciato Salvatore Marino, figlio di Angelo, che probabilmente si \u00e8 ritirato in affari legali. Negli anni 2000 molti membri che avevano fatto parte della famiglia sono morti di cause naturali (si tratta forse della famiglia pi\u00f9 \"anziana\", visto che i membri sono morti tutti sui 80-90 anni), inclusi i soldati Vito Adragna e Thomas Napolitano, un tempo membri di spicco della cosca.\nLa cosca sarebbe, secondo una stima del 2000, composta da 20-25 \"uomini d'onore\", ma stando alle recenti perdite e allo (di fatto) scioglimento dell'organizzazione nel 1995, i pochi uomini rimasti si ritirarono attorno alla met\u00e0 degli anni '90, contando su attivit\u00e0 legali molto redditizie.\nLe autorit\u00e0 la considerano estinta gi\u00e0 dal 1995, preferendo investigare sulle crescenti e pi\u00f9 pericolose gang di strada asiatiche e ispaniche.\nMembri storici conosciuti.\nRegime Marino (San Jos\u00e8/Contea di Santa Clara)\nRegime Cusenza (Contea di Stanislaus)"}
{"id": "2373712", "revid": "729019", "url": "https://it.wikipedia.org/wiki?curid=2373712", "title": "Boeing YB-40 Flying Fortress", "text": "Il Boeing YB-40 Flying Fortress era un quadrimotore ottenuto modificando il bombardiere statunitense B-17 Flying Fortress, convertendolo in un aereo pesantemente armato da utilizzare come scorta degli altri bombardieri durante l'ultimo periodo della seconda guerra mondiale. All'epoca del suo sviluppo, caccia a lungo raggio come il North American P-51 Mustang non erano ancora entrati in produzione in grosse quantit\u00e0 e non ve ne erano quindi disponibili per scortare le missioni di bombardamento durante tutto il tragitto dalla Inghilterra alla Germania e ritorno.\nStoria.\nSviluppo.\nNel corso della seconda guerra mondiale, l'8th Air Force dell'USAAF di stanza in Inghilterra, partecip\u00f2 ai bombardamenti strategici contro le citt\u00e0 tedesche compiuti dalle forze aeree alleate. Le grandi distanze dagli obiettivi in profondit\u00e0 nel territorio delle forze dell'Asse, erano compatibili con l'autonomia dei bombardieri pesanti dell'epoca, ma non con quella dei caccia che avrebbero dovuto scortarne le formazioni. Si rese quindi necessario progettare appositamente dei caccia a lungo raggio, ma in attesa che fossero disponibili si pens\u00f2 anche ad una soluzione alternativa che potesse essere relativamente semplice e veloce da attuare.\nNel 1942, l'USAAF autorizz\u00f2 la progettazione, in collaborazione tra Boeing e Vega Aircraft Company (sussidiaria della Lockheed Corporation) di versioni pesantemente armate e corazzate dei bombardieri Boeing B-17 Flying Fortress gi\u00e0 in servizio. Tali versioni dovevano disporre di una potenza di fuoco tale da costituire una seria minaccia per i caccia nemici. La realizzazione del prototipo, designato Project V-139, venne autorizzata nello stesso anno e la costruzione inizi\u00f2 nel mese di settembre, convertendo il secondo esemplare di B-17F (B-17F-1-BO) che la Vega Aircraft produceva su licenza. Il 10 novembre il modello, con designazione ufficiale XB-40, vol\u00f2 la prima volta, confermando la fattibilit\u00e0 in tempi ristretti del progetto. Il primo ordine per la fornitura di 13 esemplari in realt\u00e0 era gi\u00e0 stato emesso in ottobre, e ne segu\u00ec un secondo per altri 12 esemplari effettuato nel gennaio 1943, incaricando delle trasformazioni la Douglas Aircraft presso i propri stabilimenti di Tulsa, in Oklahoma. Il primo esemplare di serie venne completato a fine marzo 1943.\nVenne ordinata una fornitura di 20 esemplari per i test di servizio operativo, designazione aziendale Vega Project V-140, designazioni convenzionali USAAF YB-40 nel ruolo di caccia di scorta e TB-40 in quello di addestramento. Avendo Vega delle priorit\u00e0 nella produzione di altri progetti, l'assemblaggio dei YB-40/TB-40 venne trasferito alla Douglas.\nImpiego operativo.\nCome accennato il compito degli YB-40 era la massiccia copertura di fuoco contro gli attacchi della caccia tedesca durante le missioni di bombardamento, sia nella fase di avvicinamento all'obiettivo, sia in quella di rientro alla base in Inghilterra. Durante il reale impiego operativo, per\u00f2, si riscontr\u00f2 che gli YB-40 non riuscivano a eguagliare le prestazioni dei B-17 Flying Fortress che scortavano, sia quando questi erano carichi di bombe sia, tantopi\u00f9, quando le avevano sganciate.\nDei 13 esemplari dell'ordine iniziale uno fu danneggiato dall'atterraggio forzato sull'isola di Lewis, nelle Ebridi Esterne, mentre era in volo di trasferimento dagli USA ed i rimanenti 12 vennero assegnati al 92nd Bomb Group (H) con sede in Inghilterra, in seguito ridesignato 327th Bomb Squadron.\nTra il 29 maggio ed il 16 agosto 1943, l'YB-40 decollo per 14 delle 19 missioni di combattimento previste dall'Eighth Air Force, ma ne complet\u00f2 solo 13 poich\u00e9 nella missione del 26 giugno tutti gli YB-40 assegnati non riuscirono ad entrare in formazione con i bombardieri e furono costretti a fare ritorno alla base.\nFurono 48, delle 59 previste, le partecipazioni alle 13 missioni effettivamente scortate (dato riferito al totale delle presenze complessive dei velivoli), e agli YB-40 vennero accreditati 5 abbattimenti certi pi\u00f9 due probabili, contro un solo YB-40 abbattuto dai FlaK della contraerea tedesca il 22 giugno e caduto ad H\u00fcls. Nelle ultime 5 incursioni venne modificata la formazione di attacco, con l'utilizzo contemporaneo di due YB-40 in testa per meglio proteggere il comandante.\nNonostante l'effettivo fallimento del progetto nel ruolo operativo assegnato, l'YB-40 ha introdotto alcune importanti modifiche che verranno integrate direttamente sulla produzione degli ultimi sviluppi sostanziali del B-17, il B-17F e il B-17G (fondamentali quelle che accrebbero la potenza di fuoco a prua, inizialmente non adeguata a contrastare i devastanti attacchi frontali dei caccia tedeschi):\nDescrizione tecnica.\nIl velivolo si differenziava visivamente da un B-17 standard per l'adozione di una seconda torretta dorsale posizionata dove la versione da bombardamento ospitava il compartimento radio, cio\u00e8 appena dietro al compartimento bombe e prima della torretta Sperry a bolla ventrale. Le singole mitragliatrici Browning M2 da 12,7 mm (.50 in), originariamente adottate per ogni postazione difensiva, vennero sostituite da un sistema M2 binato, simile a quello presente in coda. Inoltre sotto il muso del velivolo, in luogo dell'apparecchiatura del puntatore delle bombe, venne collocata una torretta Bendix, anch'essa dotata di due mitragliatrici Browning da 12,7 \u00d7 99\u00a0mm.\nLe \"cheek\", mitragliatrici posizionate su ambo i lati della fusoliera all'altezza del vano bombe, inizialmente rimosse dalla configurazione, vennero ripristinate in Inghilterra, riportando il totale a 16 mitragliatrici in 8 postazioni, ed utilizzando il vano bombe come deposito per le munizioni. Vennero inoltre posizionate delle piastre a protezione delle postazioni dei mitraglieri. Il velivolo a pieno carico superava di circa 4000 lb (circa 1800 kg) il peso di un B-17 completamente equipaggiato, il che si traduceva in una maggiore difficolt\u00e0 a raggiungere la quota di crociera di 20000\u00a0ft (6096 m), 48 minuti contro i 25 minuti di un B-17F, e una minore velocit\u00e0 massima. Le prestazioni inferiori erano dovute in parte al maggior peso dell'equipaggiamento ed in parte alla maggiore resistenza aerodinamica offerta dalle postazioni di difesa supplementari."}
{"id": "2373714", "revid": "125790994", "url": "https://it.wikipedia.org/wiki?curid=2373714", "title": "Provincia di Sassari", "text": "La provincia di Sassari (\"prub\u00ecntzia di Sassari\" in sassarese, \"prov\u00ecntzia de T\u00e0tari\" in sardo, \"pru\u00ecncia\u00a0di Sassari\" in gallurese, \"prov\u00edncia de S\u00e0sser\" in catalano) \u00e8 una provincia italiana della Sardegna di abitanti in fase di soppressione. Affacciata a nord e a ovest sul mar di Sardegna al Golfo dell'Asinara e il Mar Tirreno a est, confina a sud con le province di Oristano e di Nuoro. \nLa provincia di Sassari venne istituita nel 1859, prima anche dell'Unit\u00e0 d'Italia del 1861, con un territorio che fino al 1927 comprendeva l'intero Capo di sopra dell'isola. Dal 1878 ha sede nell'omonimo Palazzo della Provincia a Sassari.\nCon la riforma degli enti locali sardi del 2021 (Legge Regionale n. 7/2021) la provincia \u00e8 stata soppressa a favore della istituenda citt\u00e0 metropolitana di Sassari e della provincia del Nord-Est Sardegna. La soppressione formale dell'ente ha effetto dal 16 aprile 2021.\nSociet\u00e0.\nEvoluzione demografica.\nLa provincia conta 92 comuni e 474.564 abitanti (al 30.11.2021) distribuiti su una superficie estesa per 7.692\u00a0km\u00b2. Da tali dati emerge che la densit\u00e0 abitativa, inferiore alla media isolana, \u00e8 pari a 62 ab./km\u00b2. La provincia presenta una densit\u00e0 abitativa assai ineguale: il comune meno densamente popolato \u00e8 Semestene con un valore di appena 3,61 abitanti per km quadrato, mentre Sassari ha un indicatore di 223 (Porto Torres 203 e Alghero 188).\nI principali indicatori demografici presentano questi dati:\nPresentando quindi come bilancio globale:\nStoria.\nNel territorio della provincia, dalla Regione Sardegna venne prevista l'istituzione di un'area metropolitana di Sassari con la legge regionale 2 agosto 1996, rinviata dal governo il 6 settembre dello stesso anno. La legge venne impugnata per ragioni d'illegittimit\u00e0 sull'autonomia nell'ordinamento degli enti locali, perch\u00e9 in contrasto con la legge istitutiva nazionale, la 142/1990, che prevedeva l'istituzione della sola area metropolitana di Cagliari. Dopo lo stralcio per evitare il mutuo rallentamento con il processo di creazione delle nuove province vennero formulate nuove proposte di legge nell'intento di estendere all'area metropolitana di Sassari la disciplina prevista per l'area metropolitana di Cagliari si procede all'eliminazione del riferimento all'istituzione di una area metropolitana, onde evitare la riproposizione del rilievo governativo, proponendo l'attribuzione sostanziale delle speciali forme di autonomia politica ed organizzativa alla Provincia di Sassari.\nIn seguito alla legge regionale n. 9 del 2001 e successive integrazioni, era stata effettuata una nuova ripartizione del territorio della Regione Autonoma della Sardegna, che aveva portato il numero delle province da quattro a otto. Le modifiche avevano assunto piena operativit\u00e0 a partire dal maggio 2005, quando si svolsero le elezioni per rinnovare tutti i consigli provinciali.\nLa provincia di Sassari aveva subito le seguenti modifiche:\nIn seguito ai referendum del 2012 in Sardegna, e al progetto di abolizione o riforma delle province in Sardegna approvato dal Consiglio regionale il 24 maggio 2012, secondo gli intendimenti della Regione la Provincia di Sassari doveva dar vita a un nuovo ente amministrativo o essere abolita il 1\u00ba marzo 2013, scadenza poi prorogata al 1\u00ba luglio 2013. In tale data tuttavia la provincia non era stata commissariata come capitato a 5 delle 8 province sarde, e proseguiva cos\u00ec la sua regolare attivit\u00e0 istituzionale.\nNel corso degli anni sono stati sviluppati vari protocolli d'intesa e pianificazione, come il Piano strategico intercomunale comprendente il capoluogo della provincia e altri sei comuni. L'istituzione di un'area metropolitana nella provincia, attualmente di valore principalmente accademico, amministrativo e statistico, viene periodicamente riproposta in occasione delle riforme degli enti territoriali locali.\nSuccessivamente, nel 2016, a seguito della legge di riforma delle province sarde (legge regionale 2/2016) alla provincia di Sassari venivano riassegnati i territori dell'ex provincia di Olbia-Tempio (inclusi i comuni di San Teodoro e Budoni, che provenivano dalla provincia di Nuoro), che ne costituiscono oggi la \"Zona Omogenea di Olbia Tempio,\" che sono una sede distaccata della sede centrale di Sassari nella zona est del territorio provinciale (Gallura). L'estensione territoriale e giurisdizionale della provincia di Sassari oltre a tornare alla stessa dimensione antecedente al maggio 2005, risulta accresciuta dei territori dei comuni di san Teodoro e Budoni, ridiventando cos\u00ec la pi\u00f9 grande provincia d'Italia per estensione. La successiva legge regionale 7/2021 ripristinava per\u00f2 in buona parte la situazione antecedente al 2016, con il nuovo distacco della Gallura e dei territori attigui (confluiti nella provincia del Nord-Est Sardegna) affiancato dall'istituzione della Citt\u00e0 metropolitana di Sassari, destinata a ereditare il territorio residuo della provincia sassarese, la quale a partire dal 16 aprile 2021 veniva formalmente soppressa.\nGeografia fisica.\nTerritorio.\nIl territorio della provincia di Sassari \u00e8 il pi\u00f9 esteso della Sardegna e dell'Italia intera.\n\u00c8 delimitato a nord dal golfo dell'Asinara, a est dal mar Tirreno, a sud dalle provincie di Nuoro e Oristano e a ovest dal mar di Sardegna.\nNella provincia \u00e8 presente l'unico lago naturale della Sardegna, il lago di Baratz ed uno dei laghi artificiali pi\u00f9 grandi, il lago Coghinas, che faceva da confine con la ex provincia di Olbia-Tempio. Nel territorio \u00e8 presente una delle pi\u00f9 vaste pianure sarde, la Nurra. Nella provincia ci sono alcune delle pi\u00f9 famose localit\u00e0 turistiche sarde:\nCastelsardo, Porto Torres, Alghero e la Riviera del Corallo, Stintino, Porto Cervo, Porto Rotondo, La Maddalena e il suo arcipelago, Palau e Santa Teresa di Gallura. Le si distinguono in rocciose e in sabbiose, senza dubbio alcune delle spiagge pi\u00f9 lunghe sono quelle del golfo dell'Asinara, come la spiaggia di Platamona che si unisce con quella della Marina di Sorso. Verso Stintino invece si distende la spiaggia di Fiumesanto che si unisce a quella di Ezzi e infine a quella delle saline, formando tutte insieme una spiaggia lunga diversi chilometri.\nA Porto Torres esistono delle spiagge alquanto belle come la pi\u00f9 conosciuta spiaggia di Balai. A Stintino la spiaggia della Pelosa e altre verso il cosiddetto \"mare di fuori\". Ad Alghero il Lido, la pineta di Maria Pia, la pi\u00f9 famosa spiaggia delle Bombarde, e la pineta Mugoni. E a Castelsardo nella frazione di Lu Bagnu una lunghissima spiaggia. Fanno parte del territorio provinciale l'isola dell'Asinara, il lago Cuga, il lago Bidighinzu e il versante occidentale del lago Coghinas.\nNella parte pi\u00f9 interna della provincia, invece, spicca per importanza il territorio del Logudoro, caratterizzato da un paesaggio collinare e montuoso, che vede nella citt\u00e0 di Ozieri il proprio centro pi\u00f9 importante per storia e cultura, e che vanta la presenza del terzo centro sardo pi\u00f9 alto sul livello del mare: Pattada.\nCollegamenti.\nI collegamenti con il continente sono diversi, portuali e aerei.\nPortuali.\nI restanti porti dell'area, di diversa e minore importanza sono localizzati ad Alghero, Stintino e Castelsardo, ma si tratta di scali prettamente legati al turismo da diporto.\nStradali.\nLe strade principali sono la strada statale 131 Carlo Felice che, passando per Sassari e Oristano, collega Porto Torres e Cagliari (\u00e8 stata conclusa la tratta Sassari\u00a0\u2013 Porto Torres cosiddetta \u201ccamionale\u201d che termina nell'area industriale turritana e presenta dei nuovi raccordi con Alghero e Stintino); la Sassari-Olbia (SS199) e la Sassari-Alghero (SS291). Il collegamento del capoluogo con Olbia \u00e8 ancora in fase di completamento, la fine dei lavori della nuova strada statale 729, a quattro corsie, \u00e8 prevista per il 2019, bench\u00e9 nel corso del 2016 siano stati inaugurati diversi lotti della nuova statale. \nLe altre strade sono la Sassari-Castelsardo (SS200) dell'Anglona, la SS131 bis che collega Ittiri e Thiesi alla 131 partendo dalla cantoniera di scala cavalli, la 127bis) settentrionale Sarda \"vecchia Sassari-Alghero\" attraverso Uri.\nInfine sono da citare la SP15m la Ittiri-Sassari, una delle provinciali pi\u00f9 importanti, e la SP81 ovvero la litoranea di Platamona.\nFerroviari.\nLa strada ferrata principale della provincia \u00e8 la Dorsale Sarda, che collega Cagliari con la Gallura (ed in particolare Olbia) terminando nel porto di Golfo Aranci. Da essa ha origine a Chilivani (Ozieri) un'ulteriore ferrovia per Porto Torres, che raggiunge Sassari e permette il collegamento tra le due maggiori citt\u00e0 sarde. Entrambe le linee sono gestite da Rete Ferroviaria Italiana; a Sassari fanno inoltre capo due ferrovie a scartamento ridotto colleganti il capoluogo provinciale con Alghero e con Sorso, oltre ad una terza linea terminante a Palau ma aperta al solo traffico turistico del Trenino Verde. La gestione di queste ferrovie \u00e8 in capo alla societ\u00e0 di trasporto pubblico della Regione Autonoma della Sardegna, l'ARST.\nDal 2006, infine, il capoluogo \u00e8 servito nell'area urbana da una tranvia, avente la particolarit\u00e0 di essere il primo sistema di tram-treno attivo in Italia.\nAmministrazione.\nDi seguito i presidenti della Provincia di Sassari dal 1924\nComuni.\nAppartengono alla provincia di Sassari i seguenti 92 comuni:\nComuni pi\u00f9 popolosi.\nAl 30 settembre 2021 questi erano i centri pi\u00f9 popolosi della provincia:"}
{"id": "2373720", "revid": "61051", "url": "https://it.wikipedia.org/wiki?curid=2373720", "title": "YB-40 Flying Fortress", "text": ""}
{"id": "2373721", "revid": "599013", "url": "https://it.wikipedia.org/wiki?curid=2373721", "title": "Vin\u00edcius Bergantin", "text": ""}
{"id": "2373723", "revid": "149485", "url": "https://it.wikipedia.org/wiki?curid=2373723", "title": "Congregazione Olivetana", "text": ""}
{"id": "2373730", "revid": "554814", "url": "https://it.wikipedia.org/wiki?curid=2373730", "title": "Cane pastore italiano", "text": "Il Pastore Italiano \u00e8 una razza canina dalle orecchie erette, con la caratteristica della punta che tende a curvare leggermente all'interno. Il corpo \u00e8 lungo, con possente posteriore; la lunghezza del tronco deve essere del 30% superiore rispetto all'altezza.\nNel 1997 viene stilato il primo ed attuale standard di razza, riconosciuto dall'A.N.C.I. (Associazione Nazionale Cinofilia Italiana). \nAltra peculiarit\u00e0 \u00e8 la crescita lenta: la maturit\u00e0 viene raggiunta nel maschio intorno ai 4 anni. \u00c8 un cane molto longevo, che vive in media circa 17 anni.\nStandard.\nGli standard del cane pastore italiano sono riportati di seguito:\nOrecchie.\nAttaccate alte, erette, con punta a rientrare."}
{"id": "2373733", "revid": "125273937", "url": "https://it.wikipedia.org/wiki?curid=2373733", "title": "Sistema di puntamento Norden", "text": "Il Norden \u00e8 stato un computer elettro-meccanico stabilizzato giroscopicamente, utilizzato a bordo dei bombardieri dall'United States Army Air Forces nel corso della seconda guerra mondiale e successivamente dall'United States Air Force nelle guerre in Vietnam e Corea per individuare il punto esatto in cui sganciare le bombe.\nIl meccanismo di funzionamento di questo apparecchio venne tenuto in gran segreto dagli Stati Uniti durante tutto il corso della seconda guerra mondiale. Nonostante ci\u00f2 Herman Lang, una spia tedesca che lavorava nell'industria in cui il Norden veniva prodotto, riusc\u00ec a consegnare alcuni progetti del macchinario all'Abwehr nel 1938. Di conseguenza, a partire dal 1942, l'industria tedesca Carl Zeiss cominci\u00f2 a consegnare alla Luftwaffe apparecchi simili, denominati \"Lotfernrohr 7\".\nProgetto ed utilizzo.\nIl Norden venne progettato per l'utilizzo sugli aerei della United States Navy dall'ingegnere olandese Carl Norden, che aveva studiato in Svizzera, per poi trasferirsi negli Stati Uniti nel 1904.\nIl Norden veniva montato generalmente sul muso dell'aeromobile, in modo da agganciare l'obiettivo durante l'avvicinamento ad esso. Una volta agganciato il bersaglio il meccanismo interno al Norden faceva in modo che esso restasse continuamente centrato sullo stesso punto mentre l'aereo si avvicinava, tenendo conto dell'altitudine e della velocit\u00e0 del mezzo, in modo da segnalare il momento esatto in cui sganciare le bombe.\nEfficienza operativa.\nUno dei maggiori problemi cui incappavano tutte le forze aeree durante la seconda guerra mondiale era la difficolt\u00e0 di colpire una nave in movimento con i bombardieri. Per cercare di risolvere questo problema la maggior parte degli Stati belligeranti invest\u00ec molte risorse nel bombardamento in picchiata e negli aerosiluranti, ma questi aerei generalmente avevano un raggio d'azione piuttosto ristretto ed erano utilizzabili soltanto se imbarcati su portaerei. Invece l'esercito statunitense punt\u00f2 sul Norden montato sui bombardieri Boeing B-17 Flying Fortress, che si riteneva fossero dotati di una precisione sufficiente e potevano garantire un maggiore raggio d'azione, decollando dalle basi aeree a terra. Utilizzando il Norden questi bombardieri avrebbero potuto, teoricamente, sganciare le loro bombe in un cerchio di circa 30 metri di diametro da un'altitudine di 7\u00a0000 metri, altezza sufficiente per tenere i bombardieri lontani dal pericolo delle antiaeree imbarcate.\nIn realt\u00e0 il Norden non riusc\u00ec a raggiungere un grado di precisione nemmeno lontanamente simile a quanto i suoi creatori si aspettavano. La Royal Air Force (RAF) fu la prima ad utilizzare i B-17 in guerra ed ottenne risultati miseri, tanto da convertire i bombardieri per altre funzioni. Anche le operazioni della United States Army Air Forces (USAAF) nel Pacifico per colpire le navi giapponesi si trasformarono generalmente in insuccessi. Infatti, nonostante siano stati dichiarati numerosi affondamenti, l'unica operazione riuscita di cui si abbia certezza avvenne durante l'invasione giapponese delle Filippine, quando venne affondato un dragamine e vennero danneggiate due navi da trasporto giapponesi. Ad ogni modo questa operazione rappresent\u00f2 un'eccezione alla regola, dati i ripetuti insuccessi durante la Battaglia del Mar dei Coralli e la Battaglia delle Midway. Alla fine anche l'USAAF sostitu\u00ec i B-17 con altri bombardieri.\nSopra l'Europa le fitte nuvole rappresentavano una costante e comportarono un aggravamento della precisione del Norden, che mostrava gi\u00e0 serie difficolt\u00e0 ad operare col cielo sereno. Venne dimostrato che in Europa, con perfette condizioni atmosferiche, soltanto il 50% delle bombe sganciate esplodeva entro 400 metri dall'obiettivo selezionato col Norden; inoltre i piloti americani calcolarono che circa il 90% delle bombe sganciate non riusciva a colpire l'obiettivo.\nSicurezza durante la guerra.\nDato che il meccanismo che stava alla base del Norden era considerato un importantissimo segreto, i piloti dei bombardieri equipaggiati con questo strumento erano tenuti, durante il corso di addestramento, a prestare giuramento di difendere il macchinario con le loro stesse vite, se fosse stato necessario. Qualora il pilota avesse dovuto effettuare un atterraggio di emergenza in territorio nemico, doveva sparare alle parti pi\u00f9 importanti del macchinario, in modo da renderlo inutilizzabile. Per assicurarsi che nessun macchinario potesse finire intatto nelle mani del nemico i piloti vennero equipaggiati con munizioni a base di termite, in grado di trasformare il Norden in un inutile ammasso di lamiere.\nCon l'avanzare della guerra il segreto del Norden venne gradualmente declassificato, fino al 1944, quando venne pubblicato uno schema del funzionamento del macchinario.\nSpionaggio.\nDurante un viaggio in Germania nel 1938, la spia tedesca Herman Lang confer\u00ec con le autorit\u00e0 militari tedesche ed insieme ad esse ricostru\u00ec i progetti del Norden, che aveva accuratamente memorizzato. Nel 1942 egli venne arrestato dall'FBI insieme ad altri 32 agenti tedeschi: venne condannato a 18 anni di carcere con l'accusa di spionaggio."}
{"id": "2373734", "revid": "1543377", "url": "https://it.wikipedia.org/wiki?curid=2373734", "title": "K-line", "text": "Una k-line o kill line (anche scritta K:line) \u00e8 una parola usata su IRC, ed \u00e8 applicata ad un utente specifico. Quando un utente \u00e8 \"k-lined\", \u00e8 bannato da alcuni server per un certo periodo oppure in maniera permanente. Una volta che l'utente \u00e8 stato bannato, non gli \u00e8 pi\u00f9 permesso di ritornare in quel server; e deve entrare su un server diverso. Questo \u00e8 registrato in una linea del file di configurazione preceduta dalla lettera \"K\" del demone IRC (IRCd) sul server.\nMentre la precisa ragione per la disconnessione cambia da caso a caso, le consuete ragioni coinvolgono alcuni aspetti del client o dell'utente, come di seguito mostrato.\nCi sono alcune varianti della K-line, come ad esempio: la G-line o AKill, la Z-line o la Q-line."}
{"id": "2373735", "revid": "6923", "url": "https://it.wikipedia.org/wiki?curid=2373735", "title": "Campionati mondiali di biathlon estivo 2008", "text": "Uomini.\nSprint 10 km.\nData: Venerd\u00ec, 26. Settembre 2008, Ore 11:00 \nAl via 43 atleti provenienti da 16 nazioni. Per l'Italia: 22 Markus Windisch, Nicola Pozzi 25, Rene Laurent Vuillermoz 27, Christian Martinelli 28, Mattia Cola, 34. \nContemporaneamente il campionato junior \u00e8 stato vinto dal francese Martin Fourcade davanti allo svizzero Benjamin Weger e al francese Jean-Guillaume B\u00e9atrix.\nInseguimento 12,5 km.\nDatum: Sabato, 27. Settembre 2008, Ore 12:00 \nAl via 36 dei 43 atleti iscritti. Per l'Italia: Christian de Lorenzi 12., Rene Laurent Vuillermoz 13., Christian Martinelli 15., Mattia Cola 24., Nicola Pozzi 25.\nContemporaneamente la Coppa del Mondo Junior \u00e8 stata vinta dal croato Jakov Fak precedendo Benjamin Weger e il bulgaro Krassimir Anew.\nDonne.\nSprint 7,5 km.\nData: Venerd\u00ec, 26. Settembre 2008, Ore 9:05\nInseguimento 10 km.\nData: Sabato, 27. Settembre 2008, Ore 9:05 "}
{"id": "2373739", "revid": "599013", "url": "https://it.wikipedia.org/wiki?curid=2373739", "title": "Frank Fahrenhorst", "text": ""}
{"id": "2373740", "revid": "327865", "url": "https://it.wikipedia.org/wiki?curid=2373740", "title": "Central Ohio Film Critics Association Awar per la migliore attrice non protagonista", "text": ""}
{"id": "2373742", "revid": "34134", "url": "https://it.wikipedia.org/wiki?curid=2373742", "title": "Pastore Italiano", "text": ""}
{"id": "2373748", "revid": "1982", "url": "https://it.wikipedia.org/wiki?curid=2373748", "title": "Alta atmosfera", "text": "L'alta atmosfera, o eterosfera, \u00e8 una delle due parti, assieme alla bassa atmosfera, in cui viene convenzionalmente suddivisa l'atmosfera terrestre. Si estende dalla mesopausa fino alla zona in cui l'atmosfera terrestre si confonde con il mezzo interplanetario. Si divide a sua volta in termosfera ed esosfera, divise dalla termopausa.\n\u00c8 costituita da gas molto rarefatti e offre una composizione stratificata a seconda della densit\u00e0 dei gas."}
{"id": "2373764", "revid": "120215058", "url": "https://it.wikipedia.org/wiki?curid=2373764", "title": "Franco Gabrieli", "text": "Carriera.\nGiocatore.\nCresciuto nel settore giovanile della Lazio, passa poi alla Lodigiani, con cui esordisce nel Campionato interregionale, contribuendo alla conquista della promozione in Serie C2 nella stagione 1982-1983. Dopo il primo anno in C2, passa per una stagione al per fare successivamente ritorno alla Lodigiani per un'ulteriore stagione e passare poi definitivamente al Trento in Serie C1. Con i trentini disputa tre campionati di terza serie, realizzando 6 reti nella terza stagione (record personale).\nNel 1989 passa al , appena retrocesso in Serie C1, ma dopo pochi mesi \u00e8 acquistato dal dove disputa due stagioni di Serie B con una salvezza e una retrocessione. Dopo una stagione al Messina (conclusa con una nuova retrocessione), passa al Padova, dove rimane per cinque stagioni. Diventa un'autentica bandiera del club veneto, con cui gioca anche due stagioni in Serie A (1994-1995 e 1995-1996) segnando in totale 4 reti.\nNel 1997 passa al dove rimane poco pi\u00f9 di una stagione, prima di far ritorno al Padova dove conclude nel 1999 la sua attivit\u00e0 agonistica.\nAllenatore.\nDopo un'esperienza come vice di Giuseppe Galderisi al Mestre, entra nello staff tecnico giovanile del Padova, allenando in sequenza i Giovanissimi Nazionali, gli Allievi Nazionali e la Berretti, con la quale raggiunge la finale nazionale nel 2007 persa contro il Perugia.\nLasciata Padova, diventa l'allenatore della primavera del Vicenza, ruolo che ricopre per due anni. Dalla stagione 2009-2010 alla stagione 2013-2014 \u00e8 sulla panchina della prima squadra del Saonara Villatora, militante nel campionato di Promozione.\nIl 15 giugno 2015 diventa il nuovo allenatore del Mestrino, formazione della Provincia di Padova neopromosso in Eccellenza. Il 1\u00ba dicembre viene sollevato dall'incarico.\nIl 12 giugno 2016 diventa il nuovo allenatore del Mellaredo, formazione di Pianiga (Citt\u00e0 metropolitana di Venezia), militante in Promozione.\nIl 19 giugno 2017 diventa il nuovo allenatore dell', formazione militante in Serie D. Il 27 marzo 2018, con l' ultimo in classifica, lascia la guida della societ\u00e0."}
{"id": "2373769", "revid": "212348", "url": "https://it.wikipedia.org/wiki?curid=2373769", "title": "Vetture Compact", "text": ""}
{"id": "2373772", "revid": "108344426", "url": "https://it.wikipedia.org/wiki?curid=2373772", "title": "Chevrolet Cobalt", "text": "La Chevrolet Cobalt \u00e8 una vettura compact creata dalla Chevrolet nel 2004 sulla base della Opel Astra. \u00c8 prodotta sino al 2010 sia in versione berlina che in quella coup\u00e9 e sostituisce nel catalogo della casa automobilistica statunitense le Cavalier e Prizm.\n\u00c8 stata commercializzata solamente sul mercato nordamericano e ne \u00e8 stata prevista la sostituzione con la Cruze, modello destinato invece a vari mercati, compreso quello europeo.\nVersioni speciali.\nCobalt SS Supercharged.\nLa SS Supercharged era la versione ad alte prestazioni della Cobalt. La carrozzeria in acciaio era stata aggiornata con un nuovo spoiler posteriore e una nuova presa d'aria anteriore, mentre gli interni furono resi pi\u00f9 sportivi con l'introduzione di nuovi pedali e di altri accessori. Come propulsore la vettura impiegava un Ecotec 2.0 SC dalla potenza di 205 cv con 272 Nm di coppia. Esso veniva gestito da un cambio manuale a cinque velocit\u00e0 FGP, mentre l'impianto frenante era rappresentato da quattro freni a disco abbinati ad un sistema ABS.\nCobalt SS Coupe Wide Body.\nNel 2005 la Cobalt SS venne realizzata in versione Wide Body. Tale modello implementava un nuovo body kit aerodinamico, un nuovo spoiler anteriore e pneumatici sportivi che avvolgevano cerchi in lega.\nCobalt SS Turbo.\nNel 2008, in occasione del SEMA di Las Vegas, la Chevrolet annunci\u00f2 la realizzazione della Cobalt SS Turbo. Tale modello, che manteneva inalterato il design della SS Supercharged, era fornito di un nuovo propulsore Ecotec 2.0 turbocompresso da 260 cv di potenza con 353 Nm di coppia.\nAttivit\u00e0 sportiva.\nNel 2005 una versione speciale della Cobalt SS venne realizzata per poter competere nel campionato Time Attack. Rispetto alla vettura di serie, da cui derivavano in gran parte la meccanica e il design, il modello da gara si distingueva per alcuni nuovi elementi aerodinamici, per i sistemi di sicurezza specifici omologati secondo il regolamento FIA e per i nuovi interni riprogettati si per quanto concerne la strumentazione di bordo che per i materiali di realizzazione. Inoltre il propulsore Ecotec era stato potenziato per erogare una potenza di 264 cv con coppia di 312 Nm."}
{"id": "2373774", "revid": "53508", "url": "https://it.wikipedia.org/wiki?curid=2373774", "title": "Vettura Compact", "text": ""}
{"id": "2373777", "revid": "118196275", "url": "https://it.wikipedia.org/wiki?curid=2373777", "title": "Binz", "text": "Binz \u00e8 un comune tedesco, nel Meclemburgo-Pomerania Anteriore. Sita sull'isola di R\u00fcgen, una delle pi\u00f9 celebri localit\u00e0 balneari tedesche, e si fregia dei titolo di \"Seebad\" (\"localit\u00e0 balneare marina\").\nGeografia fisica.\nPosizione.\nLa localit\u00e0 si trova nella parte sud-orientale dell'isola di R\u00fcgen, affacciata sulla Baia di Prora (\"Prorer Wiek\"), tra i comuni di Sassnitz e Sellin.\nStoria.\nLa localit\u00e0 \u00e8 attestata per la prima volta nel 1318 come \"Byntze\"."}
{"id": "2373778", "revid": "104458", "url": "https://it.wikipedia.org/wiki?curid=2373778", "title": "Binz (disambigua)", "text": ""}
{"id": "2373780", "revid": "599013", "url": "https://it.wikipedia.org/wiki?curid=2373780", "title": "Hanno Balitsch", "text": "Biografia.\nPrima di intraprendere la carriera di calciatore \u00e8 stato un atleta, conquistando il titolo regionale di salto in alto.\nCarriera.\nClub.\nInizi.\nBalitsch muove i primissimi passi nel calcio a cinque anni, nella societ\u00e0 FC Alsbach.\nWaldhof Mannheim.\nBalitsch debutta nella 2. Bundesliga durante la stagione 1999-2000. L'esordio nel calcio professionistico \u00e8 datato 22 aprile 2000, alla ventottesima giornata di campionato, nella vittoria per 4-2 contro il VfL Bochum; in quest'incontro Balitsch parte titolare e gioca 62 minuti. Tre partite pi\u00f9 tardi, il 14 marzo 2000, mette a segno la sua prima rete tra i professionisti sul campo dell'Energie Cottbus, in una gara vinta 3-2 dai padroni di casa. Dal debutto all'ultima partita della stagione, Balitsch prende parte a tutti gli incontri, anche se solo all'ultima giornata disputa tutti i 90 minuti. La stagione successiva prende parte ad un numero maggiore, ma, conseguentemente, subisce un numero maggiore di sostituzioni; in 25 incontri, esce anzitempo in 14 occasioni.\nColonia.\nDopo due anni a Mannheim, Balitsch viene ingaggiato dal Colonia, club di Bundesliga. In questo club il centrocampista fa il suo esordio in massima serie, gi\u00e0 alla prima giornata contro lo Stoccarda, sostituendo al 71\u00ba minuto Marco Reich.. Il 17\u00ba posto alla fine della stagione costa al Colonia la retrocessione nella serie inferiore.\nBayer Leverkusen e Magonza.\nDopo la retrocessione del Colonia, Balitsch si trasferisce al Bayer Leverkusen. Il trasferimento si quantifica in due milioni di euro. Nel Bayer collezione 56 presenze nei primi due anni di militanza, divenendo un calciatore di riferimento. Nonostante la forte concorrenza dei vari Marko Babi\u0107, Yildiray Bast\u00fcrk, Daniel Bierofka, Carsten Ramelow, Bernd Schneider e Jan \u0160im\u00e1k, Balitsch riesce comunque a collezionare 30 presenze al primo anno, tanto che solo tre giocatori in squadra riescono a giocare di pi\u00f9. Nell'incontro con l'Amburgo del 30 novembre 2002 mette a segno la sua prima rete in Bundesliga, trovando il gol del momentaneo 1-1. L'incontro vedr\u00e0 per\u00f2 il Leverkusen sconfitto 3-2. Nella stagione successiva l'allenatore Klaus Augenthaler arretra molto spesso Balitsch sulla linea difensiva nel ruolo di terzino destro. Qui si gioca il posto da titolare con i brasiliani Juan e L\u00facio, cos\u00ec come con il connazionale Jens Nowotny.\nNel suo terzo anno di permanenza nella compagine rossonera, Balitsch viene schierato solo 8 volte, 5 delle quali da subentrante, durante il girone d'andata. A causa della forte concorrenza venutasi a creare nel club, all'inizio del girone di ritorno della Bundesliga 2004-2005, avviene il trasferimento alla neopromossa Magonza. Tuttavia, anche in questo club, Balitsch ha grosse difficolt\u00e0 ad inserirsi in rosa e convincere l'allenatore J\u00fcrgen Klopp. Emblematico, a dimostrazione di questa tesi, il fatto accaduto durante la ventottesima giornata, contro il Wolfsburg, quando l'allenatore lo fece entrare al 37\u00ba minuto per Fabian Gerber e lo tolse trenta minuti dopo per lasciare spazio a Conor Casey.\nHannover 96.\nDopo la parentesi a Magonza, Balitsch si trasferisce nell'estate 2005 all'Hannover, dove firma un contratto fino al 2008, prolungato il 20 febbraio 2008 fino al 2010. Insieme a Christoph Dabrowski, Michael Delura ed Altin Lala forma il blocco di centrocampo della squadra. Nella Bundesliga 2006-2007 Balitsch colleziona 33 delle 34 possibili partite di campionato; i soli Ji\u0159\u00ed \u0160tajner e Robert Enke fanno meglio. L'anno successivo, mettendo a segno 4 reti, stabilisce il suo primato personale di gol segnati in una sola stagione.\nDurante l'intervallo della sedicesima giornata del campionato 2008-09, contro il Wolfsburg, Balitsch, diventato temporaneamente il capitano della squadra a causa dell'assenza per infortunio di Robert Enke, ha un alterco con l'allenatore Dieter Hecking, dopo essere stato sostituito da Bastian Schulz. Questa lite costa al giocatore una sospensione fino alla pausa invernale.\nNell'Hannover Balitsch giocava regolarmente come centrocampista difensivo; talvolta viene impiegato nelle linee di difesa cos\u00ec come anche sulla fascia destra.\nIl ritorno al Bayer Leverkusen.\nNel maggio 2010 torna al Bayer Leveverkusen con cui si lega per due stagioni.\nNazionale.\nHanno Balitsch ha militato in tutte le categorie giovanili dalla Under-16 alla Under-21. Durante l'Europeo Under-21 2004 \u00e8 stato capitano della sua selezione.\nIn precedenza ha preso parte, nel 2001, al Campionato mondiale Under-20, organizzato in Argentina, disputando tutte le 4 partite della Germania.\nCon l'Under 18 gioca tre delle quattro gare della Germania nel campionato europeo organizzato in casa nel 2000 e concluso al terzo posto.\nNella nazionale maggiore Balitsch conta 1 presenza, risalente al 2003, contro la Spagna; l'incontro si \u00e8 concluso con una vittoria iberica per 3-1. In altre due occasioni \u00e8 stato convocato ma non schierato."}
{"id": "2373783", "revid": "125348562", "url": "https://it.wikipedia.org/wiki?curid=2373783", "title": "Mimmo Mignemi", "text": "Biografia.\nDopo aver studiato alla Scuola di recitazione del Teatro Stabile di Catania, inizia una lunga carriera teatrale, prima con lo stesso Teatro Stabile e poi in molti teatri italiani, recitando in un gran numero di lavori, con registi quali Melo Freni, Puggelli, Armando Pugliese, Ennio Coltorti e Giuseppe di Pasquale.\n\u00c8 stato anche tra i protagonisti dei pi\u00f9 conosciuti musical di Tony Cucchiara, tra cui \"Pipino il breve\", \"La fanciulla che campava di vento\", \"Don Chisciotto di Girgenti\" (con Lando Buzzanca), \"Caino e Abele\" e \"Stasera musical\".\nNel 1998 vince il \"Premio Scena\" come migliore attore teatrale siciliano e nel 2003 vince il \"Premio Pippo Fava\" per il teatro.\nPer il cinema, Mignemi ha recitato in numerosi film, tra cui: \"La sposa era bellissima\" (1986) di P\u00e0l G\u00e0bor, \"Nuovo Cinema Paradiso\" (1989) di Giuseppe Tornatore, \"Orlando sei\" (1989) di Dante Majorana, \"Tre birre\" (1991) di Michele Truglio, \"Magnificat\" (1993) Pupi Avati, \"Arriva la bufera\" (1993) di Daniele Luchetti, \"La scorta\" (1993) di Ricky Tognazzi, \"Pasolini, un delitto italiano\" (1995) di Marco Tullio Giordana, \"Onorevoli detenuti\" (1999) di Giancarlo Planta, \"I cento passi\" (2000) di Marco Tullio Giordana, \"My Name Is Tanino\" di Paolo Virz\u00ec, \"La meglio giovent\u00f9\" (2003) di Marco Tullio Giordana, \"Alla luce del sole\" di Faenza, \"L'ultimo padrino\" e \"Fortap\u00e0sc\" di Marco Risi.\nPer la televisione ha partecipato alla prima edizione de \"La piovra\" (1984) di Damiano Damiani, lavora poi in serie quali \"48 ore\" di Eros Puglielli (dove \u00e8 protagonista accanto a Claudia Gerini e Claudio Amendola), \"Piper\" di Carlo Vanzina e \"Il capo dei capi\" di Alexis Sweet ed Enzo Monteleone. Nel 2009 \u00e8 al fianco di Terence Hill in \"L'uomo che cavalcava nel buio\", trasmesso su Rai 1."}
{"id": "2373797", "revid": "24004646", "url": "https://it.wikipedia.org/wiki?curid=2373797", "title": "Leo Weiczen", "text": ""}
{"id": "2373802", "revid": "562499", "url": "https://it.wikipedia.org/wiki?curid=2373802", "title": "Borletti", "text": ""}
{"id": "2373803", "revid": "110157", "url": "https://it.wikipedia.org/wiki?curid=2373803", "title": "Dangerous Acquaintances", "text": "Dangerous Acquaintances \u00e8 un album registrato in studio della cantante inglese Marianne Faithfull pubblicato nel 1981.\nIl nome dell'album fa riferimento al romanzo francese Les Liasons dangereuses di Pierre Choderlos de Laclos."}
{"id": "2373808", "revid": "767487", "url": "https://it.wikipedia.org/wiki?curid=2373808", "title": "Nino Calebotta", "text": "Carriera.\nHa segnato 59 punti in una gara del 1956."}
{"id": "2373811", "revid": "115472340", "url": "https://it.wikipedia.org/wiki?curid=2373811", "title": "Mientras haya vida", "text": "Mientras haya vida \u00e8 una telenovela messicana prodotta dalla casa di produzione Argos per il network TV Azteca e trasmessa dal 2 maggio 2007 al 18 gennaio 2008. I protagonisti sono l'attrice colombiana Margarita Rosa de Francisco gi\u00e0 nota al pubblico italiano per la telenovela \"Aroma de caf\u00e8\" (trasmessa da Retequattro a met\u00e0 anni '90) e l'argentino - ma messicano d'adozione - Saul Lisazo (molto noto in Sud America ma per la prima volta sui nostri schermi).\nIn Italia la serie \u00e8 stata trasmessa a partire dal 31 maggio 2009 al 1\u00ba gennaio 2010 in lingua originale su Lady Channel, divenendo cos\u00ec la prima telenovela ad essere trasmessa in territorio italiano senza essere stata doppiata.\nTrama.\nMaria Montero \u00e8 una donna forte e determinata, che gestisce una locanda e cresce da sola tre figlie: Elisa, Gina ed Emiliana. Elisa \u00e8 la maggiore e la pi\u00f9 responsabile, aiuta la madre nella locanda e porta avanti gli studi. Emiliana, \u00e8 una bambina di 8 anni che desta sempre apprensione per i suoi problemi di cuore, che richiedono cure molto costose. Infine c'\u00e8 Gina, la pi\u00f9 ambiziosa delle tre, sempre alla ricerca di mete impossibili. Maria Montero, trover\u00e0 l'amore in un mondo che non le appartiene ed al quale non avrebbe mai pensato di appartenere. Conoscer\u00e0 infatti Hector Cervantes, il quale si \u00e8 costruito un importante impero finanziario e che \u00e8 in continuo contrasto con il figlio minore: Alejandro, testimone del suicidio della madre. Hector ha anche un altro figlio: Gael, un uomo malvagio che ordisce spietati piani per dividere la famiglia Montero dalla famiglia Cervantes."}
{"id": "2373816", "revid": "599013", "url": "https://it.wikipedia.org/wiki?curid=2373816", "title": "Corrado Vescovo", "text": "Ha segnato 57 punti in una gara del 1964."}
{"id": "2373819", "revid": "115259258", "url": "https://it.wikipedia.org/wiki?curid=2373819", "title": "Monte Faraut", "text": "Il monte Faraut (3.046 ) \u00e8 una montagna delle Alpi Cozie, situata nella parte pi\u00f9 a monte dello spartiacque tra valle Varaita e valle Maira.\nCaratteristiche.\nSi trova in provincia di Cuneo, tra i comuni di Bellino in valle Varaita ed Acceglio in valle Maira. Sorge sulla dorsale secondaria che, distaccandosi dallo spartiacque alpino principale in corrispondenza del monte Maniglia, separa la valle Varaita dalla valle Maira. Nella zona pi\u00f9 a monte la dorsale compie diversi zig-zag; dal monte Maniglia scende in direzione sud-est verso il \"colle di Bellino\", da dove risale al monte Bellino, ove piega ad est-nord-est fino al buc Faraut; qui piega ad est-sud-est, salendo appunto alla vetta del monte Faraut, da dove prosegue verso il \"monte Reghetta\", la cima Sebolet e la quota 3003, da dove si sdoppia: una dorsale secondaria scende nella stessa direzione, mentre la dorsale principale si dirige verso nord-est al \"colle di Vers\" e quindi alla Rocca la Marchisa.\nDalla vetta si dirama altres\u00ec una dorsale secondaria in direzione circa nord, che scende al \"colletto Balma\" per poi risalire al monte Gabel ed al monte Pence, da dove piega a nord-ovest per digradare verso la \"gola delle Barricate\" ed il \"pian Ceiol\", nell'alta valle Varaita di Bellino. Questa dorsale separa il vallone che conduce ai passi de l'Autaret e di Bellino ad ovest (\"vallone della Balma\"), dal \"vallone di Traversagn\" ad est.\nUn'ulteriore dorsale, meno accentuata, dirama dalla vetta in direzione sud-sud-est, andando a digradare pi\u00f9 dolcemente verso la \"valle di Traversiera\".\nDal punto di vista geologico, la montagna \u00e8 costituita dai calcescisti ofiolitiferi filladici del Giurassico-Cretaceo appartenenti al complesso delle \"pietre verdi di Gastaldi\"; \nalle sue pendici nord-orientali affiorano le quarziti conglomeratiche del \n\"Permo-Carbonifero di Sampeyre\" (\"verrucano alpino\") che vanno poi a costituire la vicina Rocca la Marchisa.\nAscensione alla vetta.\nNon esiste una vera e propria via normale: l'accesso alla vetta viene effettuato di norma risalendo un pendio detritico dalla colletta situata a SSO della vetta. Questa colletta \u00e8 raggiungibile in diversi modi. Il pi\u00f9 diretto \u00e8 da Sant'Anna di Bellino; si sale al \"pian Ceiol\", si sale la \"gola delle Barricate\", e dal pianoro sovrastante si risale il fondo del canalone sommitale fino ad arrivare alla sua sommit\u00e0, che \u00e8 appunto la colletta SSO.\nUn'alternativa prevede di seguire il sentiero \"U27\" da Sant'Anna di Bellino fino alle \"grange dell'Autaret\", da dove si risale in direzione SE verso il passo detto \"la Colletta\"; da qui si traversa su traccia di sentiero fino a raggiungere la colletta SSO, dove ci si riaggancia all'itinerario precedente.\n\"La Colletta\" \u00e8 raggiungibile anche da Acceglio, risalendo tutta la \"valle di Traversiera\", oppure da \"Chiappera\", salendo al \"colle di Bellino\" e da l\u00ec traversando per il monte Bellino.\nAccesso invernale.\nD'inverno \u00e8 possibile salire alla vetta per gli stessi itinerari estivi, vuoi con le ciaspole, vuoi con gli sci.\nRifugi.\nSalendo da Bellino, ci si pu\u00f2 appoggiare al Rifugio Melez\u00e8. A Chiappera, \u00e8 un valido punto d'appoggio il Rifugio Campo Base. Nei pressi del monte Bellino si pu\u00f2 usufruire della capanna sociale Carmagnola."}
{"id": "2373820", "revid": "298171", "url": "https://it.wikipedia.org/wiki?curid=2373820", "title": "Suetonius", "text": ""}
{"id": "2373824", "revid": "697352", "url": "https://it.wikipedia.org/wiki?curid=2373824", "title": "Cappella di San Rocco", "text": "Con il termine cappella di San Rocco si intendono tutte le cappelle cristiane sparse per il mondo, intitolate, o cointitolate, al santo francese. La lista che segue \u00e8 un elenco non esaustivo dei suddetti edifici."}
{"id": "2373825", "revid": "767487", "url": "https://it.wikipedia.org/wiki?curid=2373825", "title": "Willem Kes", "text": "Biografia.\nFu il primo direttore principale dell'Orchestra reale del Concertgebouw di Amsterdam, e mantenne questo ruolo dal 1888 al 1895. Lasci\u00f2 la direzione della \"Royal Concertgebouw Orchestra\" per assumere la direzione della Scottish Orchestra di Glasgow. Dal 1905 al 1926, Kes fu direttore del conservatorio di Coblenza."}
{"id": "2373829", "revid": "767487", "url": "https://it.wikipedia.org/wiki?curid=2373829", "title": "Qatar ExxonMobil Open 2002", "text": "Il Qatar ExxonMobil Open 2002 \u00e8 stato un torneo dell'ATP svoltosi a Doha in Qatar.\nIl torneo si \u00e8 svolto dal 31 dicembre 2001 al 7 gennaio 2002.\nVincitori.\nSingolare maschile.\n Younes El Aynaoui ha battuto in finale F\u00e9lix Mantilla 4-6, 6-2, 6-2\nDoppio maschile.\n Donald Johnson / Jared Palmer hanno battuto in finale Ji\u0159\u00ed Nov\u00e1k / David Rikl 6-3, 7-6 (7-5)"}
{"id": "2373838", "revid": "767487", "url": "https://it.wikipedia.org/wiki?curid=2373838", "title": "Qatar ExxonMobil Open 2003", "text": "Il Qatar ExxonMobil Open 2003 \u00e8 stato un torneo dell'ATP svoltosi a Doha in Qatar.\nIl torneo \u00e8 durato dal 30 dicembre 2002 al 6 gennaio 2003.\nVincitori.\nSingolare maschile.\n Stefan Koubek ha battuto in finale Jan-Michael Gambill 6-4, 6-4\nDoppio maschile.\n Martin Damm / Cyril Suk hanno battuto in finale Mark Knowles / Daniel Nestor 6-4, 7-6 (10-8)"}
{"id": "2373843", "revid": "339392", "url": "https://it.wikipedia.org/wiki?curid=2373843", "title": "W\u0142adys\u0142aw Bortkiewicz", "text": ""}
{"id": "2373845", "revid": "1543377", "url": "https://it.wikipedia.org/wiki?curid=2373845", "title": "Ecozona australasiana", "text": "Lecozona australasiana \u00e8 l'ecozona che si estende in tutta l'Oceania e nel settore pi\u00f9 orientale dell'arcipelago indonesiano. Il confine con l'ecozona indomalese \u00e8 segnato dalla Linea di Wallace che separa le isole di Bali, Giava e le Filippine da Sulawesi e dagli arcipelaghi minori dell'Indonesia.\nCaratteristiche.\nL'ecozona australasiana comprende i seguenti territori:\nIn gran parte isolata dall'Oceano Indiano e dall'Oceano Pacifico, l'unico apparente punto di collegamento con le altre ecozone del pianeta \u00e8 rappresentato dal confine con l'ecozona indomalese. In realt\u00e0, la Linea di Wallace costituisce un punto di discontinuit\u00e0 che differenzia notevolmente, dal punto di vista biologico, l'ecozona indomalese dall'australasiana.\nL'isolamento geografico dell'ecozona australasiana fa s\u00ec che in quest'area del pianeta si riscontri un'elevata concentrazione di endemismi, in particolare nell'Australia e nella Nuova Zelanda, isolate geograficamente fin dal Mesozoico.\nL'ecozona si estende dall'Equatore fino alla fascia temperata australe e comprende una grande variet\u00e0 di biomi anche se complessivamente meno estesi rispetto agli altri continenti. Fra i biomi terrestri, in questa zona sono rappresentati, da nord a sud, la foresta stagionale tropicale, la foresta pluviale tropicale, la prateria tropicale e, nelle zone costiere, la mangrovia, il deserto tropicale, il bioma mediterraneo, la foresta pluviale temperata, la foresta decidua temperata. Non meno importanti sono i biomi marini, in particolare la barriera corallina che, in questa ecozona, raggiunge la sua massima estensione con la Grande barriera corallina.\nDal punto di vista della biodiversit\u00e0 \u00e8 di particolare interesse l'elevata frequenza di paleoendemismi, a livello di genere, di tipo gondwanico, che mette in stretta relazione la Nuova Zelanda e, meno frequentemente, la Tasmania, con il Cile o, pi\u00f9 in generale, la Patagonia."}
{"id": "2373846", "revid": "339392", "url": "https://it.wikipedia.org/wiki?curid=2373846", "title": "Vladislav Iosifovi\u0107 Bortkewi\u0107", "text": ""}
{"id": "2373849", "revid": "339392", "url": "https://it.wikipedia.org/wiki?curid=2373849", "title": "Ladislaus Josephowitsch von Bortkiewicz", "text": ""}
{"id": "2373850", "revid": "767487", "url": "https://it.wikipedia.org/wiki?curid=2373850", "title": "Qatar ExxonMobil Open 2004", "text": "Il Qatar ExxonMobil Open 2004 \u00e8 stato un torneo dell'ATP svoltosi a Doha in Qatar.\nIl torneo \u00e8 durato dal 5 gennaio al 12 gennaio.\nVincitori.\nSingolare maschile.\n Nicolas Escud\u00e9 ha battuto in finale Ivan Ljubi\u010di\u0107 6-3, 7-6 (7-4)\nDoppio maschile.\n Martin Damm / Cyril Suk hanno battuto in finale Stefan Koubek / Andy Roddick 6-2, 6-4"}
{"id": "2373857", "revid": "36426", "url": "https://it.wikipedia.org/wiki?curid=2373857", "title": "Madonna di Manchester", "text": "La Madonna di Manchester \u00e8 un dipinto incompiuto a tempera su tavola (102x76 cm) attribuito al giovane Michelangelo Buonarroti, databile al 1495-1497 circa e conservato nella National Gallery di Londra.\nStoria.\nNel 1857, a Manchester, la \"Madonna col Bambino, san Giovannino e angeli\" fu esposta per la prima volta nell'esibizione temporanea \"Art Treasures of the United Kingdom\", venendo da allora chiamata la \"Madonna di Manchester\".\nPrima di arrivare al museo londinese era nella raccolta Borghese a Roma. La tavola \u00e8 di solito attribuita agli esordi pittorici del maestro, all'epoca del suo primo viaggio a Roma, quando il banchiere Jacopo Galli gli procurava alcune buone commissioni tra cui, per restare in ambito pittorico, la \"Deposizione di Cristo nel sepolcro\" per Sant'Agostino e forse le \"Stimmate di san Francesco\" per San Pietro in Montorio.\nPer quanto riguarda l'attribuzione, l'opera \u00e8 ormai dai pi\u00f9 assegnata al Buonarroti, anche se non mancano i dubbi. In passato era stata riferita a Domenico Ghirlandaio, dal quale dieci anni prima il tredicenne Michelangelo fu \"a bottega\", altri invece hanno parlato, per maggior prudenza di un \"Maestro di Manchester\" (Zeri, 1953), allievo o seguace dell'artista che probabilmente avrebbe lavorato su suoi disegni. Attorno al Maestro di Manchester \u00e8 stato raccolto anche un corpus di opere che includono una \"Madonna col Bambino\" nell'Akademie der bildenden K\u00fcnste di Vienna, una \"Madonna col Bambino\" in collezione privata a Zurigo e una \"Madonna col Bambino e san Giovannino\" in collezione privata a New York.\nDescrizione.\nMaria, su un trono roccioso, \u00e8 in atto di leggere il libro profetico che le rivela la sorte del figlio mentre il Bambino, alle sue ginocchia, fa come per cercare di esserne partecipe, ma la Madonna sembra allontanare le pagine dalla sua vista, forse per un gesto protettivo. Dietro di lui si vede il piccolo Giovanni Battista, gi\u00e0 con la veste eremitica di pelo di cammello e le braccia atteggiate in forma di croce. Ai lati del dipinto si trovano due coppie di angeli delle quali solo quella destra \u00e8 completata, mentre quella a sinistra \u00e8 appena delineata in una anticipazione di non - finito come mezzo di spiritualizzazione della materia. La gestualit\u00e0 intima e familiare tra questi gruppi angelici richiama le opere di Botticelli o di Luca della Robbia.\nLa Vergine ha un seno scoperto, un rimando all'iconografia della Madonna del Latte.\nRichiamano il \"Tondo Doni\", unica tavola sicuramente michelangiolesca, la smaltata cromia e alcuni dettagli originali, come il seno scoperto e turgido della Vergine, che non sta allattando. Presentano dubbi invece le fisionomie leonardesche della Madonna e degli angeli, nonch\u00e9 il disegno non perfettamente riuscito del Bambino e soprattutto di san Giovannino, dalla testa forse troppo grande. "}
{"id": "2373858", "revid": "339392", "url": "https://it.wikipedia.org/wiki?curid=2373858", "title": "Ladislaus Josephowitsch Bortkiewicz", "text": ""}
{"id": "2373859", "revid": "767487", "url": "https://it.wikipedia.org/wiki?curid=2373859", "title": "Qatar ExxonMobil Open 2005", "text": "Il Qatar ExxonMobil Open 2005 \u00e8 stato un torneo dell'ATP svoltosi a Doha in Qatar.\nIl torneo \u00e8 durato dal 3 gennaio al 10 gennaio.\nVincitori.\nSingolare maschile.\n Roger Federer ha battuto in finale Ivan Ljubi\u010di\u0107 6-3, 6-1\nDoppio maschile.\n Albert Costa / Rafael Nadal hanno battuto in finale Andrei Pavel / Michail Ju\u017enyj 6-3, 4-6, 6-3"}
{"id": "2373862", "revid": "466539", "url": "https://it.wikipedia.org/wiki?curid=2373862", "title": "Bambini nel tempo", "text": "Bambini nel tempo \u00e8 un romanzo di Ian McEwan pubblicato in Italia nel 1988. Il romanzo \u00e8 alla base della sceneggiatura del film \"Bambini nel tempo\".\nTrama.\nStephen, scrittore \"per caso\" di romanzi per l'infanzia, e Julie, musicista, sono una coppia londinese con una bambina piccola, Kate. Un giorno Kate viene rapita dal supermercato in cui si trovava con il padre: da quel momento non se ne ha alcuna notizia, e la sua scomparsa \u00e8 un peso troppo grande da affrontare per i suoi genitori. Pur legati da un grande affetto, i due coniugi affrontano in modo diversissimo il dramma familiare e finiscono col separarsi. Mentre Stephen resta nell'appartamento della coppia, in citt\u00e0, la moglie si rifugia in un cottage di campagna, isolata da tutti.\nStephen crede pi\u00f9 volte di riconoscere il viso di sua figlia nelle bambine sue coetanee che incontra, si rintana in casa, smette di scrivere, e intanto ripercorre col pensiero le fasi salienti della sua vita: la sua infanzia al seguito del padre militare, la sua amicizia con Charles, suo primo editore e mentore (e successivamente politico di spicco) e la moglie Thelma, astrofisica che lo affascina con i suoi complessi discorsi sulla fluidit\u00e0 dello spazio e del tempo, il suo rapporto con i genitori, e l'ultima fase della sua vita, quella solitaria e scandita dal solo ritmo dei periodici noiosi incontri con gli studiosi della \"Commissione governativa sull'educazione dell'infanzia\".\nNel cercare di elaborare il suo lutto, Stephen viene aiutato da due eventi in particolare. Il primo riguarda i suoi amici: dopo il supporto morale datogli in seguito alla scomparsa della figlia, da Thelma in particolare, decidono di rifugiarsi in campagna, apparentemente per permettere a Charles di riposarsi dopo la sua intensa stagione di partecipazione politica e di fittissima frequentazione del Primo Ministro, e a Thelma di dedicarsi ai suoi studi di astrofisica. In realt\u00e0, Stephen scoprir\u00e0 che il suo amico \u00e8 sempre stato affetto da una forma di doppia personalit\u00e0, che gli faceva spingere all'eccesso sulla sua vita mondana e professionale all'esterno, mentre lo faceva regredire a bambino nella vita privata. Il secondo riguarda i suoi genitori: Stephen sogna un evento particolare legato alla sua infanzia e, non riuscendo a focalizzarlo, ne chiede conto ai suoi anziani genitori. Mentre il padre sembra averlo dimenticato o meglio rimosso, la madre fa capire di ricordarlo bene.\nSolo una volta Stephen decide di andare a trovare Julie: il percorso verso il suo cottage, dove non \u00e8 mai stato, sembra familiare a Stephen, e prima di arrivare gli sembra addirittura di riconoscere, in due persone all'interno di un pub, i suoi genitori da giovani. Arrivato a casa della moglie, superato l'imbarazzo iniziale, i due si ritrovano a fare l'amore spinti dal sentimento che ancora c'\u00e8 tra loro, e da una parvenza di familiarit\u00e0 ritrovata, che per\u00f2 svanisce subito dopo.\nQuando Stephen va a trovare la madre, un giorno che il padre \u00e8 assente, ascolta il racconto riferito all'episodio del suo sogno, e scopre che esso \u00e8 avvenuto quando lui era appena stato concepito, precisamente nei luoghi percorsi per arrivare a casa di Julie, nei momenti in cui sua madre stava decidendo di non farlo nascere visto lo scarso entusiasmo dimostrato verso la notizia dall'allora fidanzato. Proprio in quel pub sua madre aveva visto alla finestra un bambino, che aveva riconosciuto come suo figlio, e a quel punto si era resa conto che quel bambino per lei era gi\u00e0 nato: i suoi genitori si erano chiariti e lo avevano, in definitiva, \"concepito\" consapevolmente in quel momento.\nNei giorni successivi, mentre \u00e8 tallonato dal Primo Ministro che vuole avere notizie di Charles di cui non sa pi\u00f9 nulla, Stephen riceve una telefonata di Thelma: raggiuntala in campagna, scopre che Charles \u00e8 morto, in mezzo al bosco dove ormai dava pieno sfogo alle sue pulsioni bambinesche, in seguito a un litigio con la moglie. Dopo averlo portato in casa, ascolta da lei la descrizione del suo tormento nel cercare di tenere in equilibrio la vita del marito dalla doppia personalit\u00e0, perennemente infelice sia come adulto che come bambino, culminata nella sua morte inscenata come una ripicca infantile. Qui Thelma rimprovera Stephen di non aver colto l'occasione di felicit\u00e0 che invece a lei \u00e8 mancata: nell'istante in cui dice questo, suona il telefono, ed \u00e8 Julie che cerca Stephen, chiedendogli di raggiungerla con urgenza.\nStephen, a notte fonda, prende il primo treno a disposizione, realizzando il suo sogno di bambino di viaggiare nella cabina del macchinista. Ripercorre i luoghi che ora sa di aver conosciuto prima di nascere, e capisce qual \u00e8 l'urgenza per la quale Julie lo ha chiamato. Giunto da lei, e in assenza dell'ostetrica che tarda ad arrivare, la aiuta a dare alla luce il loro bambino."}
{"id": "2373863", "revid": "21880", "url": "https://it.wikipedia.org/wiki?curid=2373863", "title": "Goniatitina", "text": "I Goniatitina sono un sottordine di cefalopodi estinti appartenenti agli \"Ammonoidea\" (ammoniti in senso lato), ordine \"Goniatitida\". Si tratta delle \"goniatiti\" pi\u00f9 tipiche, forme vissute dal Devoniano Superiore (Frasniano) al Permiano Superiore. Si tratta di cefalopodi dotati di conchiglia esterna (ectococleati), con camere interne collegate da un sifone che permetteva all'animale di introdurre nelle camere stesse gas e liquido tramite un processo osmotico per variare il proprio galleggiamento. L'animale viveva solo nell'ultima camera, la pi\u00f9 ampia (camera d'abitazione). L'elemento pi\u00f9 caratterizzante di questo gruppo sono le suture settali, con lobi e selle fortemente angolosi, definita per l'appunto \"goniatitica\"."}
{"id": "2373864", "revid": "25152", "url": "https://it.wikipedia.org/wiki?curid=2373864", "title": "Discepolo di `Abdu'l-Bah\u00e1", "text": ""}
{"id": "2373865", "revid": "767487", "url": "https://it.wikipedia.org/wiki?curid=2373865", "title": "Cecil Hankins", "text": ""}
{"id": "2373870", "revid": "125306593", "url": "https://it.wikipedia.org/wiki?curid=2373870", "title": "Camera dei rappresentanti (Australia)", "text": "La Camera dei rappresentanti \u00e8 la camera bassa del Parlamento australiano. La camera alta \u00e8 invece il Senato.\n\u00c8 costituita da 150 membri ed \u00e8 presieduta da uno \"Speaker\".\nOrigine e ruolo.\nL'Atto di Costituzione del Commonwealth di Australia (1900) istitu\u00ec la Camera dei rappresentanti all'interno del sistema di governo del Paese, prendendo il nome dalla Camera dei rappresentanti degli Stati Uniti d'America. La Costituzione australiana, poi, prevede che ognuno degli Stati originari debba avere almeno cinque seggi. Successivamente, \u00e8 stato stabilito che anche il Territorio della capitale australiana e il Territorio del Nord abbiano almeno un seggio ciascuno.\nSecondo la Costituzione, i poteri delle due camere sono quasi uguali, essendo necessaria l'approvazione di entrambe le Camere per l'entrata in vigore di una legge. Le uniche differenze si registrano riguardo alle leggi di bilancio e di tassazione che sono competenza esclusiva della Camera bassa. Nella prassi, per convenzione, il Governatore generale affida l'incarico di formare il Governo al leader del partito, o della coalizione di partiti, che ha la maggioranza nella Camera dei rappresentanti, anche se poi i Ministri provengono sia dalla Camera dei rappresentanti sia dal Senato.\nIl ruolo principale svolto dai partiti di opposizione nella Camera dei rappresentanti \u00e8 quello di presentare argomenti contro le politiche e le leggi del Governo e cercare di spingere il Governo ad essere responsabile presentando interrogazioni e intervenendo nei dibattiti che precedono le votazioni dei disegni di legge.\nComposizione della Camera dei rappresentanti.\nIn seguito alle elezioni del 2010, erano rappresentati cinque partiti: il Partito Laburista Australiano che ha 72 seggi, il Partito Liberale d'Australia con 61 seggi ed il Partito Nazionale d'Australia con 12, uniti in coalizione ed infine il Partito Nazionale dell'Australia Occidentale e i Verdi Australiani con un seggio ciascuno. Vi sono poi 3 indipendenti."}
{"id": "2373872", "revid": "599013", "url": "https://it.wikipedia.org/wiki?curid=2373872", "title": "George Munroe", "text": ""}
{"id": "2373874", "revid": "1543377", "url": "https://it.wikipedia.org/wiki?curid=2373874", "title": "Golden Chick", "text": "Golden Chick \u00e8 una catena di ristoranti di fast food che serve pollo fritto. L'azienda ha il suo quartier generale a Richardson, Texas.\nIl primo ristorante fu aperto nel 1967 a San Marcos nel Texas, con il nome di Golden Fried Chicken. Il franchising ha avuto inizio nel 1972. Un decennio pi\u00f9 tardi, il franchise era cresciuto a un certo numero di ristoranti soprattutto nel Texas centrale, con particolare attenzione sulle citt\u00e0 di Austin e San Antonio. Alla fine si espanse al di fuori della Dallas-Fort Worth Metroplex, e poi attravers\u00f2 il confine di stato con l'Oklahoma e attraverso l'oceano a Karachi, Pakistan. Ci sono attualmente 184 negozi che operano nel Texas, Oklahoma, Carolina del Sud, Georgia e Florida, e ulteriori piani per lo sviluppo internazionale.\nDal 1985 il piatto principale \u00e8 il \"chicken fingers\", pollo tagliato a strisce e poi cotto, noto col marchio di fabbrica \"Golden Tenders\". Dal 1996 il nome Golden Fried Chicken \u00e8 stato abbreviato all'attuale Golden Chick.\nDal 2017, il Texas Country Reporter sponsorizza il Golden Chick."}
{"id": "2373875", "revid": "767487", "url": "https://it.wikipedia.org/wiki?curid=2373875", "title": "Qatar ExxonMobil Open 2006", "text": "Il Qatar ExxonMobil Open 2006 \u00e8 stato un torneo dell'ATP svoltosi a Doha in Qatar.\nIl torneo \u00e8 durato dal 2 gennaio al 7 gennaio.\nVincitori.\nSingolare maschile.\n Roger Federer ha battuto in finale Ga\u00ebl Monfils 6-3, 7-6(5)\nDoppio maschile.\n Jonas Bj\u00f6rkman / Maks Mirny hanno battuto in finale Christophe Rochus / Olivier Rochus 2-6, 6-3, 10-8"}
{"id": "2373879", "revid": "767487", "url": "https://it.wikipedia.org/wiki?curid=2373879", "title": "Mel Riebe", "text": ""}
{"id": "2373880", "revid": "767487", "url": "https://it.wikipedia.org/wiki?curid=2373880", "title": "Qatar ExxonMobil Open 2007", "text": "Il Qatar ExxonMobil Open 2007 \u00e8 stato un torneo dell'ATP svoltosi a Doha in Qatar dal 1\u00b0 al 6 gennaio 2007.\nVincitori.\nSingolare maschile.\n Ivan Ljubi\u010di\u0107 ha battuto in finale Andy Murray 6-4, 6-4\nDoppio maschile.\n Michail Ju\u017enyj / Nenad Zimonji\u0107 hanno battuto in finale Martin Damm / Leander Paes 6-1, 7-6 (3)"}
{"id": "2373883", "revid": "585241", "url": "https://it.wikipedia.org/wiki?curid=2373883", "title": "Ru\u0111er Josip Bo\u0161kovi\u0107", "text": ""}
{"id": "2373885", "revid": "1534511", "url": "https://it.wikipedia.org/wiki?curid=2373885", "title": "Modello di Milne", "text": "Il modello di Milne era un modello cosmologico basato sulla relativit\u00e0 speciale proposto da Edward Arthur Milne. \u00c8 un caso particolare della metrica FLRW nel limite in cui la densit\u00e0 tende a zero ed esso segue il principio cosmologico; tuttavia la previsione data da questo modello, ovvero una densit\u00e0 critica \u03a9tot prossima a zero e una curvatura spaziale negativa, \u00e8 in contraddizione con le osservazioni che mostrano una densit\u00e0 critica prossima a uno e una curvatura spaziale nulla.\nMetrica di Milne.\nLa metrica di Friedmann, Lemaitre, Robertson e Walker (metrica FLRW) si riduce al caso particolare dell'universo di Milne per uno spaziotempo che \u00e8 un vuoto perfetto senza materia, radiazione elettromagnetica o una costante cosmologica, perci\u00f2 la cosmologia di Milne corrisponde a una soluzione delle equazioni di campo di Einstein per:\nLa metrica di Milne segue il fattore di scala quando la metrica FRLW \u00e8 una costante nel tempo, ottenendo:\ndove:\ne dove:\nfornisce la distanza di moto proprio tra due punti nell'universo e le costanti appropriate sono incluse nelle coordinate rilevanti. La metrica di Milne \u00e8 perci\u00f2 una semplice riaffermazione della metrica di Minkowski.\nMentre la metrica FLRW spiega la relazione tra redshift e distanza delle galassie tramite l'espansione metrica dello spazio, il modello di Milne non presenta l'espansione dello spazio, perci\u00f2 lo spostamento verso il rosso, eccetto quello causato da effetti gravitazionali locali, viene ricondotto a una velocit\u00e0 di recessione associata all'ipotetica esplosione. Milne svilupp\u00f2 questo modello in maniera indipendente rispetto alla relativit\u00e0 generale, ma si bas\u00f2 sulla relativit\u00e0 ristretta. Siccome anche nell'universo di Milne vale l'equivalenza massa-energia, questo modello viola la relativit\u00e0 generale, in particolare il principio che la materia e l'energia curvano lo spaziotempo. L'universo di Milne \u00e8 inoltre incompatibile con alcune osservazioni cosmologiche, in particolare non predice la radiazione cosmica di fondo n\u00e9 l'abbondanza degli elementi leggeri, tutte prove che rendono la teoria del Big Bang maggiormente verificata rispetto alle altre teorie.\nFunzione di densit\u00e0 di Milne.\nMilne propose che la densit\u00e0 dell'universo cambi nel tempo a partire da un'esplosione iniziale di materia. Il modello di Milne considera una funzione di densit\u00e0 non omogenea che \u00e8 un'invariante di Lorentz nell'intorno dell'evento t=x=y=z=0. Quando la distribuzione di densit\u00e0 di Milne viene messa in grafico, essa mostra un modello Lobachevskiano sferico a tre dimensioni in cui i bordi esterni si muovono a velocit\u00e0 prossime a quella della luce. Ogni corpo inerziale appare al centro dell'esplosione e osserva un universo omogeneo e isotropo in ossequio al principio cosmologico.\nA meno che l'universo cos\u00ec supposto abbia densit\u00e0 prossima allo zero, la proposta di Milne non segue la relativit\u00e0 generale per quanto riguarda la curvatura dello spazio causata da una distribuzione globale della materia come avviene in realt\u00e0 nella struttura a grande scala dell'universo.\nDifferenze tra il modello di Milne e altri modelli.\nPer poter spiegare la presenza della materia dell'universo, Milne propose un'esplosione fisica di materia che non ebbe effetti sulla geometria dell'universo. Questo \u00e8 in contrasto con l'espansione metrica dello spazio che \u00e8 una caratteristica importante di molti modelli cosmologici, inclusi il Big Bang e la teoria dello stato stazionario. L'universo di Milne condivide una certa somiglianza con l'universo statico di Einstein nel quale la metrica dello spazio non \u00e8 dipendente dal tempo. A differenza di questo modello di universo, la proposta di Milne contraddiceva le equazioni di campo di Einstein per scale cosmologiche. La relativit\u00e0 speciale diventa una propriet\u00e0 globale dell'universo di Milne, mentre quella generale vale solo a livello locale. Nei modelli cosmologici pi\u00f9 accettati accade il contrario e molti scienziati affermano che mentre l'ultimo caso \u00e8 compatibile, il primo \u00e8 matematicamente impossibile.\nQuando Milne propose il suo modello, le osservazioni sembravano indicare un universo non omogeneo. Questo portava Milne a ritenere che ci fosse una carenza insita negli altri modelli cosmologici che si basavano sul principio cosmologico, nel quale si afferma che l'universo \u00e8 omogeneo. Con le attuali osservazioni dell'omogeneit\u00e0 dell'universo a larga scala visibili nella radiazione cosmica di fondo, le problematiche riguardanti l'omogeneit\u00e0 del cosmo sono considerate risolte per la grande maggioranza dei cosmologi osservativi."}
{"id": "2373887", "revid": "1543377", "url": "https://it.wikipedia.org/wiki?curid=2373887", "title": "Qatar ExxonMobil Open 2008", "text": "Il Qatar ExxonMobil Open 2008 \u00e8 stato un torneo dell'ATP svoltosi a Doha in Qatar.Il torneo \u00e8 durato dal 31 dicembre 2007 al 5 gennaio 2008.\nVincitori.\nSingolare maschile.\n Andy Murray ha battuto in finale Stanislas Wawrinka, 6\u20134, 4\u20136, 6\u20132\nDoppio maschile.\n Philipp Kohlschreiber / David \u0160koch hanno battuto in finale Jeff Coetzee / Wesley Moodie, 6\u20134, 4\u20136, 11\u20139"}
{"id": "2373889", "revid": "204012", "url": "https://it.wikipedia.org/wiki?curid=2373889", "title": "Stomatologia", "text": ""}
{"id": "2373890", "revid": "729019", "url": "https://it.wikipedia.org/wiki?curid=2373890", "title": "Q-line", "text": "Su alcuni IRCd (demoni IRC), come UnrealIRCd, una Qline vieta un nickname, o qualsiasi nickname collegandolo ad un dato schema. La Q-line \u00e8 usata la maggior parte delle volte per vietare l'utilizzo di servizi per i nickname (come NickServ) o per vietare l'uso dei nick degli operatori dei server IRC ai non operatori. Alcuni demoni IRC possono far scollegare gli utenti nella Qline, altri costringeranno a cambiare nickname, o non facendo niente fino a quando la Qline lo costringer\u00e0 a riconnettersi."}
{"id": "2373897", "revid": "339392", "url": "https://it.wikipedia.org/wiki?curid=2373897", "title": "Cynthia 1920", "text": ""}
{"id": "2373910", "revid": "36426", "url": "https://it.wikipedia.org/wiki?curid=2373910", "title": "Via San Leopoldo", "text": ""}
{"id": "2373912", "revid": "76963", "url": "https://it.wikipedia.org/wiki?curid=2373912", "title": "Russel Friend", "text": "Ha lavorato e ha prodotto numerosi episodi di varie serie famose serie televisive."}
{"id": "2373914", "revid": "339392", "url": "https://it.wikipedia.org/wiki?curid=2373914", "title": "Crocifissione di Pietro (Michelangelo)", "text": ""}
{"id": "2373917", "revid": "125071341", "url": "https://it.wikipedia.org/wiki?curid=2373917", "title": "Eugene Ormandy", "text": "Biografia.\nStudi\u00f2 all'Accademia musicale Franz Liszt, il conservatorio di Budapest. Nel 1921 emigr\u00f2 negli Stati Uniti e inizi\u00f2 a lavorare alla \"Capitol Theater Orchestra\" a New York come violinista e quindi come direttore dell'orchestra che accompagnava la proiezione di film muti. Nel 1927 prese la cittadinanza statunitense, assumendo anche il nome con cui \u00e8 noto. Dal 1931 al 1936, Ormandy venne nominato direttore principale dell'Orchestra Sinfonica di Minneapolis. Nel periodo della grande depressione, venne ingaggiato dalla RCA Victor per un certo numero di registrazioni, fra le quali spicca la Sinfonia n. 7 di Bruckner e la Sinfonia n. 2 di Mahler. L'eccellenza di queste registrazioni contribu\u00ec a dare a Ormandy una patente di grande musicista. La sua carriera venne facilitata da Arthur Judson, il pi\u00f9 potente impresario teatrale esistente nella scena musicale statunitense negli anni Trenta.\nLa sua notoriet\u00e0 \u00e8 principalmente dovuta ai 44 anni da lui trascorsi alla guida dell'Orchestra di Filadelfia. Nominato primo direttore associato nel 1936 (in alternanza con Leopold Stokowski), ne divenne, due anni pi\u00f9 tardi, l'unico direttore, mantenendo poi questo incarico fino al 1980. Nella Symphony Hall dell'American Academy of Music di Filadelfia dirige le prime esecuzioni assolute nel 1942 di \"Diversions on a Theme\" di Benjamin Britten, nel 1954 di \"Elegie and Dance\" di Jen\u0151 Z\u00e1dor, nel 1965 di \"5 Contrasts for Orchestra\" di Z\u00e1dor, nel 1974 di \"When in Eternal Lines to Time Thou Grow'st\" di William Duckworth e nel 1976 della Sinfonia n.1 \"The Halcyon\" di Gian Carlo Menotti.\nNei 44 anni della sua direzione, l'orchestra, oltre che a Filadelfia, ha tenuto concerti a New York e in altre citt\u00e0 statunitensi e ha realizzato numerose tourn\u00e9e all'estero. Fra le pi\u00f9 memorabili si ricorda una tourn\u00e9e in Finlandia del 1955, nella quale molti componenti dell'orchestra vollero rendere visita al vecchio compositore Jean Sibelius (che mor\u00ec due anni dopo all'et\u00e0 di 91 anni) nel suo oscuro ritiro finlandese, e quella del 1973 in Cina, nella quale l'orchestra si esib\u00ec dinnanzi a un pubblico entusiasta, privato della fruizione di musica classica occidentale da diversi decenni.\nAl Metropolitan Opera House di New York debutta nel 1950 con \"Die Fledermaus\" con Richard Tucker. Al Teatro alla Scala di Milano nel 1951 dirige due concerti con l'Orchestra della Scala e nel 1955 due concerti con l'Orchestra di Filadelfia. A Salisburgo nel 1955 dirige in concerto i Wiener Philharmoniker. Venne elevato al rango di cavaliere dell'Ordine dell'Impero Britannico dalla regina Elisabetta II nel 1976. Nel 1977 si aggiudica il Ditson Conductor's Award e nel 1982 riceve il Kennedy Center Honors.\nRepertorio.\nEgli am\u00f2 soprattutto la musica del post romanticismo e degli autori che operarono agli inizi del XX secolo, dirigendo quasi nulla per il teatro se non sporadiche volte. Fu uno dei promotori della musica di Sergej Rachmaninov, dirigendo la prima mondiale delle sue \"Danses symphoniques\". Diresse altres\u00ec la prima americana di diverse sinfonie di Dmitrij Dmitrievi\u010d \u0160ostakovi\u010d e diverse opere di compositori statunitensi contemporanei.\nOrmandy viene anche ricordato per essere stato un accompagnatore fedele e sensibile. Le sue registrazioni comprendono opere eseguite con la partecipazione di solisti di grande fama come Arthur Rubinstein, Claudio Arrau, Rudolf Serkin, David Ojstrach, Isaac Stern, Leonard Rose, Itzhak Perlman, \u0116mil' Gilel's, Van Cliburn, Emanuel Feuermann, Robert Casadesus, Salvatore Accardo."}
{"id": "2373918", "revid": "729019", "url": "https://it.wikipedia.org/wiki?curid=2373918", "title": "Battaglia di Ardahan", "text": "La battaglia di Ardahan, fu combattuta fra il 25 dicembre 1914 ed il 18 gennaio 1915, nell'ambito dell'offensiva invernale dell'esercito ottomano voluta da Ismail Enver. L'unit\u00e0 militare ottomana che condusse l'operazione fu la divisione Stanke Bey, un distaccamento del X Corpo della Terza Armata Ottomana, noto anche col nome di I Corpo e comandato dal maggiore tedesco August Stange, promosso poi tenente colonnello. Obiettivo di Stange era la conquista della citt\u00e0 di Ardahan al fine di tagliare la linea Sar\u0131kam\u0131\u015f-Kars, che forniva il supporto fondamentale alle forze russe impegnate nella difesa di Sar\u0131kam\u0131\u015f durante l'attacco del grosso delle forze ottomane."}
{"id": "2373928", "revid": "697352", "url": "https://it.wikipedia.org/wiki?curid=2373928", "title": "J.P. Foschi", "text": "Carriera professionistica.\nAl debutto come rookie nella stagione 2004 passa prima dai \"Jets\", poi dai \"Broncos\", \"Vikings\" ed infine ai \"Raiders\" per\u00f2 non scende mai in campo.\nNel suo 1\u00ba anno \"stagione 2005\" gioca 10 partite di cui 5 da titolare facendo 6 ricezioni per 37 yard ed un tackle da solo.\nNel 2\u00ba anno \"stagione 2006\" gioca una sola partita ma non da titolare.\nNel 2007 dopo esser stato tagliato non trova nessuna squadra.\nNella stagione 2008 gioca il suo 3\u00ba anno con i \"Chiefs\", in totale 7 partite ma nessuna da titolare facendo un tackle da solo.\nIl 14 maggio 2009 rifirma con i \"Raiders\", per poi esser svincolato il 15 agosto. Ora attualmente ha firmato con i \"Bengals\".\nVittorie e premi.\n\"nessuno\"\nCollegamenti esterni.\nBiografia sul sito dei Georgia Tech Yellow Jackets"}
{"id": "2373929", "revid": "729019", "url": "https://it.wikipedia.org/wiki?curid=2373929", "title": "Centrale nucleare di Belojarsk", "text": "La centrale nucleare di Belojarsk () era la seconda centrale nucleare dell'ex URSS, e rimane l'unica centrale nucleare con reattori russi di tipo diverso nello stesso sito, per questo \u00e8 soprannominata \"Reactor zoo\". \u00c8 situata vicino Zare\u010dnyj (Oblast' di Sverdlovsk) in Russia. La citt\u00e0 di Zare\u010dnyj fu creata per servire la centrale il cui nome \u00e8 dato dal distretto Belojarskij. La pi\u00f9 vicina citt\u00e0 \u00e8 Ekaterinburg.\nA Belojarsk \u00e8 attivo un reattore BN600 da 600\u00a0MW di energia elettrica ed un BN800 da 789\u00a0MW che \u00e8 oggi il pi\u00f9 grande reattore nucleare veloce autofertilizzante in servizio nel mondo. Il parco reattori di Belojarsk comprendeva anche un reattore AMB-100 (in operazione dal 1964 al 1983) e un AMB-200 (1967-1989) da 146\u00a0MW ora spenti.\nNel 1977 vi fu una fusione parziale del reattore 2 che espose gli addetti a radiazioni, la riparazione richiese circa 1 anno."}
{"id": "2373931", "revid": "880848", "url": "https://it.wikipedia.org/wiki?curid=2373931", "title": "Tauraco", "text": "Tauraco \u00e8 un genere di uccelli musofagiformi della famiglia Musophagidae.\nDescrizione.\nLe specie appartenenti a \"Tauraco\" sono i tipici turachi verdi; anche se spesso la loro livrea non \u00e8 del tutto verde, la forte presenza della turacoverdina (unico pigmento verde tra gli uccelli) li separa dalle altre specie della famiglia. Si cibano prevalentemente di frutti, in piccola parte di foglie e germogli. Occasionalmente si nutrono anche di insetti.Costruiscono un nido di rametti sugli alberi e vi depongono 2-3 uova.Le specie sono stanziali e vivono in zone boschive, nella savana e nelle foreste.\nSpecie.\nQuesto genere \u00e8 suddiviso in 14 specie:"}
{"id": "2373936", "revid": "349054", "url": "https://it.wikipedia.org/wiki?curid=2373936", "title": "Fotografia post mortem", "text": "La fotografia post mortem \u00e8 una pratica fotografica sviluppatasi nell'epoca vittoriana e caduta in disuso attorno agli anni quaranta del Novecento.\nStoria.\nPrima dell'invenzione della dagherrotipia nel 1839, l'unico modo per tramandare la propria immagine era farsi fare un ritratto e moltissima gente non poteva permetterselo dati i costi elevati. I primi dipinti che raffigurano, per esempio, bambini morti in tenera et\u00e0, compaiono tra il XVI e XVII secolo nell'Europa del Nord (Inghilterra) e in Spagna. Il ritratto post mortem era perci\u00f2 una prerogativa delle classi pi\u00f9 abbienti o addirittura degli artisti stessi: personalit\u00e0 come Luca Signorelli, Monet, Ensor, Picasso, Gauguin hanno elaborato il lutto facendo l'ultimo ritratto della moglie di un amico o di un bambino a loro caro. \nDopo l'avvento della fotografia la gente inizi\u00f2 a farsi fotografare assieme ai defunti per avere un ricordo indelebile di essi. Gli studi fotografici dell'epoca si organizzarono di conseguenza, organizzando le pose delle foto post mortem sia a casa del defunto, sia presso il loro studio.\nLe foto post mortem furono particolarmente in voga nell'Epoca vittoriana, ove il tasso di mortalit\u00e0 infantile era molto elevato e non di rado le fotografie post mortem erano l'unica foto che i genitori avevano dei loro figli.\nQuesto aspetto spiegherebbe perch\u00e9 i soggetti siano per lo pi\u00f9 ritratti come se ancora fossero in vita; con gli occhi aperti, o cos\u00ec dipinti, o addirittura impegnati in piccole attivit\u00e0 quotidiane.\nTuttavia, l'abbondanza di fotografie post mortem che ritraggono soggetti di cui si conservano numerosi altri scatti (ottenuti quando questi erano in vita), non permette di affrettare conclusioni. Alcuni recenti studi tendono a dimostrare che l'usanza vada ricondotta a pi\u00f9 antiche e radicate pratiche di tanatometamorfosi (trattamento delle spoglie). In questo caso, esse rappresenterebbero una sorta di mummificazione visiva, dove la sembianza di vita sia resa necessaria per esprimere lo stato di salute dello spirito del defunto.\nLa successiva invenzione delle carte da visite, cio\u00e8 delle foto ritratto che consentivano di stampare pi\u00f9 copie da un unico negativo, permise che le immagini fossero inviate ai parenti in ricordo dei defunti.\nL'evoluzione dello stile.\nLe prime foto post mortem raffiguravano solamente il viso o il busto ma raramente includevano la bara. Nel periodo dal 1840 al 1860 era di uso posizionare il cadavere in un divano, con gli occhi chiusi e la testa appoggiata a un cuscino, in modo da sembrare addormentato in un sonno profondo.\nNegli anni a seguire si inizi\u00f2 a rappresentare i cadaveri come se fossero in vita, seduti sulle sedie e con gli occhi aperti; i bambini, invece, sono spesso mostrati mentre riposano su un divano o in una culla, a volte con un giocattolo preferito o con degli animali domestici. I bambini molto piccoli venivano sovente fotografati nelle braccia della madre.\nL'effetto della vita a volte \u00e8 stato rafforzato aprendo gli occhi o dipingendoli sulle palpebre e le guance del cadavere venivano talvolta dipinte di rosa in seguito. \nSuccessivamente le foto post mortem si limitarono solamente a mostrare il soggetto in una bara, tralasciando la componente realistica della foto.\nQuesto tipo di fotografia \u00e8 ancora praticata in alcune regioni del mondo, come l'Europa orientale e pi\u00f9 in generale tra i fedeli delle chiese europee orientali sono diffuse foto di santi situati nelle loro bare. Ancora oggi nei cimiteri \u00e8 possibile vedere questo genere di foto: esse ritraggono generalmente bambini morti pochi giorni dopo il parto."}
{"id": "2373939", "revid": "339392", "url": "https://it.wikipedia.org/wiki?curid=2373939", "title": "Jericho 941", "text": ""}
{"id": "2373942", "revid": "587663", "url": "https://it.wikipedia.org/wiki?curid=2373942", "title": "Durango (citt\u00e0)", "text": ""}
{"id": "2373952", "revid": "181699", "url": "https://it.wikipedia.org/wiki?curid=2373952", "title": "Sibillini", "text": ""}
{"id": "2373953", "revid": "599", "url": "https://it.wikipedia.org/wiki?curid=2373953", "title": "Filippo di ser Brunellesco Lapi", "text": ""}
{"id": "2373954", "revid": "767487", "url": "https://it.wikipedia.org/wiki?curid=2373954", "title": "Adam Carson", "text": "\u00c8 stato anche componente dei Tiger Army, con i quali ha pubblicato l'album di debutto, \"Tiger Army\" ed un EP, \"Early Years EP\". \u00c8 stato inoltre componente degli Influence 13, gruppo formato da Nick 13, Jade Puget (poi entrato negli AFI nel 1998), Geoff Kresge (che ha lasciato gli AFI nel 1996) ed altri due componenti."}
{"id": "2373957", "revid": "1718925", "url": "https://it.wikipedia.org/wiki?curid=2373957", "title": "Zona rossa", "text": "__NoTOC__\nCon la locuzione zona rossa si definisce un'area soggetta ad un alto rischio di carattere ambientale, sociale o d'altro genere. Pu\u00f2 essere istituita temporaneamente o definitivamente e pu\u00f2 essere interdetta al pubblico.\n\u00c8 possibile riferirsi ai seguenti lemmi:"}
{"id": "2373962", "revid": "729019", "url": "https://it.wikipedia.org/wiki?curid=2373962", "title": "Bassa atmosfera", "text": "La bassa atmosfera (anche chiamata omosfera perch\u00e9 la sua composizione chimica \u00e8 pi\u00f9 o meno costante nonostante le variazioni di temperatura e densit\u00e0) \u00e8 una delle due parti, assieme all'alta atmosfera in cui viene convenzionalmente suddivisa l'atmosfera terrestre. \u00c8 a sua volta suddivisa in:\ne nelle relative pause:\nLa mesopausa separa la bassa atmosfera dall'alta atmosfera."}
{"id": "2373985", "revid": "1048993", "url": "https://it.wikipedia.org/wiki?curid=2373985", "title": "Pedro Mas\u00f3", "text": "Biografia.\nMadrileno, nel 1941 a 14 anni lavora come fattorino di uno dei primi studi cinematografici della citt\u00e0: gli \"Estudios Chamart\u00edn\", e a 20 anni nel 1943 diventa aiutante di produzione di Jos\u00e9 Luis S\u00e1enz de Heredia nel film \"El esc\u00e1ndalo\".\nApproda quindi alla sceneggiatura nel 1953, alla produzione nel 1956, alla regia cinematografica nel 1971 e a quella televisiva nel 1983.\nAl suo attivo la cinematografia ha oltre 140 sceneggiature, circa 80 film come produttore televisivo, 15 film come regista di cinema e altri 4 film come regista televisivo. La sua intensa mole di lavoro passa attraverso la \"Pedro Mas\u00f3 Producciones Cinematogr\u00e1ficas\", da lui fondata nel 1962, e la filiale \"Escorpio Films\", nata nel 1986.\nPedro Mas\u00f3 cessa di girare film nel 1999, all'et\u00e0 di 72 anni. Nel 2006 ottiene il Premio Goya alla carriera come regista, sceneggiatore e produttore.\nMas\u00f2 muore a Madrid il 23 settembre 2008.\nIl successo in Spagna ma anche in Sudamerica come produttore cinematografico abbraccia moltissimi titoli, fin dal 1962 quando produce la trilogia \"La grande famiglia\". Molte produzioni della casa cinematografica da lui fondata sono affidate a importanti registi quali Jos\u00e9 Mar\u00eda Forqu\u00e9, Javier Aguirre e Pedro Lazaga.\nMentre come regista di cinema aveva iniziato nel 1971 a 44 anni, con il film \"Las ibericas F.C.\", nel campo della regia televisiva ha iniziato nel 1983. Tuttavia proprio i 4 titoli televisivi da lui diretti nell'ultima fase della sua carriera (1983-1999) gli hanno conferito probabilmente il massimo della popolarit\u00e0."}
{"id": "2373988", "revid": "280255", "url": "https://it.wikipedia.org/wiki?curid=2373988", "title": "Rifugio escursionistico", "text": ""}
{"id": "2373993", "revid": "254059", "url": "https://it.wikipedia.org/wiki?curid=2373993", "title": "Percorsi Occitani", "text": "I Percorsi Occitani sono un itinerario escursionistico divisi in 13 tappe, lungo l'intera valle Maira, in provincia di Cuneo.\nCaratteristiche.\nIl tracciato fu concepito negli anni novanta del XX secolo, da un'idea comune delle pubbliche amministrazioni e degli albergatori della valle. L'idea iniziale era di realizzare un tracciato in 16 tappe, poi ridotte a 14 con partenza ed arrivo a Villar San Costanzo. Lo sviluppo complessivo \u00e8 di circa 100\u00a0km. Attualmente, il percorso si sviluppa su 13 tappe, con alcuni itinerari trasversali e varianti.\nIl tracciato \u00e8 stato studiato con un doppio scopo. Da un lato, intende essere interessante da un punto di vista escursionistico e paesaggistico; dall'altro intende anche avere un interesse storico ed antropologico. A questo fine, il tracciato attraversa numerose borgate di montagna, alcune abbandonate, le pi\u00f9 ancora abitate; la loro visita permette di avere un'idea approfondita dello svolgersi della vita quotidiana in montagna.\nCome per altre iniziative analoghe, quali la Grande Traversata delle Alpi o la Via Alpina, agli estremi di ogni tappa si trova un \"posto tappa\", che pu\u00f2 essere un albergo, un rifugio alpino, un rifugio escursionistico od altro ancora, a seconda della localizzazione della tappa. Vi sono inoltre dei punti di appoggio intermedi, per un totale di 22 strutture ricettive.\nIl percorso \u00e8 indicato a terra con segni di vernice gialla, e con un'apposita segnaletica verticale. Oltre che a piedi, \u00e8 percorribile anche a cavallo od in mountain bike. Il tracciato \u00e8 riportato sulla cartografia 1:25.000 pubblicata a cura della Comunit\u00e0 montana.\nElenco tappe.\nIl giro \u00e8 nato per essere percorso da valle a monte in destra orografica, per poi tornare in sinistra orografica. In seguito il tracciato \u00e8 stato modificato ed invertito; la tabella seguente riporta le tappe attuali, come indicate sul sito ufficiale dei percorsi, con partenza dall'Albergo Ristorante I Ciciu di Villar San Costanzo, localizzato all'ingresso della Riserva Naturale omonima.\nIn alternativa, l'ultima tappa pu\u00f2 essere effettuata da Palent a Camoglieres."}
{"id": "2373997", "revid": "599013", "url": "https://it.wikipedia.org/wiki?curid=2373997", "title": "British committee on the theory of international politics", "text": "Il British Committee on the Theory of International Politics \u00e8 stato un gruppo indipendente di studiosi riunitosi periodicamente a Cambridge, Oxford, Londra e Brighton per discutere i problemi principali e la gamma di aspetti concernenti la teoria e la storia delle relazioni internazionali e promuoverne lo studio.\nComponenti e riunioni.\nCoordinato da Herbert Butterfield, Martin Wight, Adam Watson e Hedley Bull, il British Committee on the Theory of International Politics si \u00e8 riunito tre volte l'anno in sedi accademiche o para-accademiche per circa un trentennio tra gli anni cinquanta e novanta del Novecento, due volte in Italia. Nel 1974 tenne una riunione di tre giorni (27-30 settembre) presso Villa Serbelloni, Bellagio. Attorno al British Committee si riunirono numerosi studiosi, tra cui Michael Howard e Donald MacKinnon. Tra gli altri, Thomas Schelling fu invitato ad una riunione come ospite. Un biografo ricorda che fu certamente strano tenere a Cambridge i seminari di un comitato di studio sulla politica internazionale senza invitare la principale autorit\u00e0 mondiale che viveva ad un miglio dal college cio\u00e8 Edward Hallett Carr. Ma Butterfield rifiutava d'avere nulla da spartire con Carr.\nStoria.\nLa vicenda del British Committe si pu\u00f2 scandire in quattro fasi principali. La prima delle quattro fasi va dalla fondazione nel 1958 alla pubblicazione di un volume collettaneo sulla teoria della politica internazionale, preparato tra il 1963 e 1964, che ebbe buon successo: \"Diplomatic Investigations\". La seconda fase, dal 1966 al 1977, \u00e8 stabilita utilizzando l'uscita editoriale nel 1977 di due testi. Il primo \u00e8 \"Systems of States\", una miscellanea di saggi sui sistemi di stati occidentali scritti da Wight per il Committee e che ne influenzeranno l'agenda di studio; il secondo \u00e8 \"The Anarchical Society\" di Bull, una teoria dell'ordine politico internazionale, delle condizioni che ne favoriscono la durata e la stabilit\u00e0 o, all'inverso, ne provocano la decadenza o la distruzione. La morte di Bull e la coincidente fine del British Committee nel 1985 segnano la terza fase (1977-1992). Il secondo e ultimo volume del British Committee, \"The Expansion of International Society\" dedicato all'espansione del sistema di stati occidentale, delle sue norme e delle sue istituzioni, vedr\u00e0 la luce in questo periodo, seguito dall'uscita di \"The Evolution of International Society\" scritto da Watson, che ad esso s'ispira, e che chiude questa scansione storica. L'esperienza del British Committee si chiude pochi anni prima della fine della Guerra Fredda e, quindi, del contesto internazionale che gli \u00e8 succeduto.\nIl dibattito interno.\nLa questione dei rapporti tra una ipotetica cultura mondiale, il pluralismo culturale esistente, e le norme destinate a regolare le relazioni internazionali \u00e8 stato il principale argomento di discussione e di divisione nel British Committee. La divisione principale fu tra chi riconosceva la possibilit\u00e0 di regole comuni, perlomeno nelle relazioni internazionali, anche in assenza di una cultura comune, e chi invece riteneva il contesto internazionale irrimediabilmente diviso in un pluralismo all'interno del quale sarebbe impossibile trovare terreni culturali e istituzionali comuni. L'aspetto che pi\u00f9 interessava questi studiosi fu il progressivo espandersi a tutto il pianeta delle istituzioni tipiche delle relazioni fra gli stati europei, a partire dalle regole formali del diritto internazionale. Dal punto di vista metodologico, la prefazione del libro \"Diplomatic Investigations: Essays in the Theory of International Politics\", scritta da Wight ma firmata anche da Butterfield, rappresenta una sorta di manifesto del British Committee. Il tema centrale consiste nella difesa di un approccio classico allo studio delle relazioni internazionali, cio\u00e8 fondato sugli strumenti tradizionali della storia, della filosofia, della scienza politica e nella rivalutazione delle opere storiografiche e teoretiche appunto dette classiche.\nL'impatto del British Committee on the Theory of International Politics.\nIl British Committee ha rinvigorito e avviato una modalit\u00e0 di studio destinata ad influenzare una corrente contemporanea dello studio delle relazioni internazionali, la cosiddetta \"Scuola inglese\". Essa pone al centro della propria attenzione l'importanza delle istituzioni nella vita internazionale, considerando gli aspetti culturali ed etici, intesi nell'accezione pi\u00f9 generale, parte decisiva della dimensione diplomatica della politica mondiale.\nPubblicazioni.\nGli studiosi del British Committee on the Theory of International Politics hanno pubblicato collettaneamente libri e saggi e scritto regolarmente una serie di articoli, molti dei quali tuttora non pubblicati, destinati specificatamente alle riunioni e al dibattito interno.\nArchivi.\nUn numero notevole di articoli, scritti e appunti dei membri del British Committee on the Theory of International Politics giace presso diverse istituzioni universitarie britanniche, come la Oxford University e la Cambridge University.\nOpere sul British Committee on the Theory of International Politics.\nIl primo lavoro di ricerca sul British Committee on the Theory of International Politics si deve a Brunello Vigezzi (1994). Successivamente, Tim Dunne (1998) ha parzialmente discusso alcuni aspetti del British Committee on the Theory of International Politics. Spesso il tema del British Committee \u00e8 stato discusso, talora impropriamente, sotto l'etichetta \"scuola inglese\". Il lavoro pi\u00f9 completo e accurato sul British Committee on the Theory of International Politics \u00e8 oggi quello di Vigezzi (2005)."}
{"id": "2373998", "revid": "89688", "url": "https://it.wikipedia.org/wiki?curid=2373998", "title": "Shibuya-kei", "text": ""}
{"id": "2374010", "revid": "76963", "url": "https://it.wikipedia.org/wiki?curid=2374010", "title": "Tom Aldredge", "text": "Biografia.\nFiglio di Lucienne Juliet e del colonnello dell'esercito USA W. J. Aldredge, si diplom\u00f2 alla \"Goodman School of Drama\" della \"DePaul University\". La sua attivit\u00e0 \u00e8 stata principalmente teatrale, fin dagli anni cinquanta: debutt\u00f2 off Broadway nel 1957 con l\"'Electra\" e due anni dopo a Broadway in \"The Nervous Set\".\nPartecip\u00f2 ad oltre 30 produzioni teatrali, tra cui \"On Golden Pond\" \"The Litte Foxes\" (con Elizabeth Taylor), \"1776\" \"Into the Woods\" e \"Passion\".\nDal 1972 in poi fu nominato 5 volte ai Tony Award.\nAttivo anche in serie televisive e al cinema, vinse un Emmy Award nel 1978 per il ruolo in \"Henry Winkler Meets William Shakespeare\" della CBS.\nNegli ultimi anni lo si ricorda ancora a teatro a Broadway nel ruolo del giurato numero 9 ne \"La parola ai giurati\", e in tv, dove ha interpretato dal 2000 al 2007 il ruolo di Hugh De Angelis, padre di Carmela Soprano (moglie del protagonista Tony) nella pluripremiata serie televisiva \"I Soprano\" della HBO.\nSempre con la tv via cavo HBO \u00e8 la sua ultima interpretazione, quella di Ethan Thompson, padre del protagonista Nucky nella serie \"Boardwalk Empire\".\nAldredge \u00e8 morto il 22 luglio 2011 a Tampa, Florida, all'et\u00e0 di 83 anni a causa di un linfoma."}
{"id": "2374011", "revid": "729019", "url": "https://it.wikipedia.org/wiki?curid=2374011", "title": "AnyDVD", "text": "AnyDVD \u00e8 un programma, prodotto dalla RedFox, che permette di eliminare le protezioni da CD, DVD, HD DVD e Blu-ray.\nDal punto di vista tecnico, \u00e8 un driver che lavora in background allo scopo di rimuovere i sistemi di protezione. In tal modo, i file protetti presenti sui supporti citati possono essere utilizzati e copiati senza alcuna limitazione.\nSono disponibili sia la versione \"AnyDVD\" che la versione \"AnyDVD HD\", con il vantaggio, per quanto riguarda quest'ultima rispetto alla prima, di poter trattare HD DVD e Blu-ray. In realt\u00e0 il file di installazione \u00e8 il medesimo, l'una o l'altra versione vengono attivate in base al numero di licenza che viene inserito."}
{"id": "2374015", "revid": "115241818", "url": "https://it.wikipedia.org/wiki?curid=2374015", "title": "Arsenicum album", "text": "L'arsenicum album (dal latino \"arsenicum\": arsenico e \"album\": bianco; arsenico bianco) \u00e8 una sostanza utilizzata in omeopatia\nUtilizzi.\nMedicina alternativa e complementare.\nIn omeopatia viene utilizzato, in piccolissime dosi, contro avvelenamenti da cibo quando si manifestano vomito, febbre alta, dolori, gastrite e diarrea, allergie e disturbi emotivi quali depressione, ansiet\u00e0 e inquietudine. Inoltre \u00e8 stato sperimentato contro lo stesso avvelenamento da arsenico. "}
{"id": "2374016", "revid": "287204", "url": "https://it.wikipedia.org/wiki?curid=2374016", "title": "Bassina", "text": "La bassina \u00e8 uno strumento utilizzato in tecnica farmaceutica per eseguire le operazioni di rivestimento delle compresse, ma anche dei granulati ed eventualmente delle polveri. La bassina \u00e8 costituita da un recipiente inclinato di forma sferoidale schiacciata ad un polo oppure vagamente reniforme, supportato su una motrice che permette al recipiente di ruotare attorno ad un asse passante per il polo schiacciato; il recipiente \u00e8 costituito di acciaio inox (in passato anche di rame) e la macchina richiama molto quelle usate dall'industria dolciaria per ottenere la caramellatura di prodotti alimentari o la macchina per ottenere lo zucchero filato nei luna park.\nCon tale strumento si pu\u00f2 procedere sia al rivestimento delle compresse sia alla confettatura. All'interno del recipiente si posizionano i nuclei delle compresse che devono essere rivestiti e che vengono mantenuti in continuo rotolamento. L'interno della camera contiene degli opportuni sistemi che spruzzano o colano le soluzioni o le sospensioni di rivestimento e in contemporanea la presenza di un sistema di aerazione forzata permette l'ingresso di aria calda, rimuove l'umidit\u00e0 e favorisce l'evaporazione del solvente, accelerando il processo di asciugatura.\nConfettatura.\nLa confettatura \u00e8 il processo tecnologico di rivestimento del nucleo di una compressa usando soluzioni zuccherine, principalmente di saccarosio o anche di sorbitolo (qualora la forma farmaceutica sia destinata a pazienti affetti da diabete). Il processo avviene in diverse fasi, qui sotto descritte:\nFilmatura.\nLa confettatura \u00e8 stata attualmente quasi completamente sostituita dalla copertura con film o filmatura: i vantaggi sono notevoli, poich\u00e9 lo strato di rivestimento del nucleo ha uno spessore molto pi\u00f9 limitato e tale da costituire pi\u00f9 una pellicola piuttosto che un vero e proprio strato. Il rivestimento con film ha numerosi vantaggi quali un minore aumento del volume dovuto al rivestimento, una maggiore stabilit\u00e0 della compressa (bisogna considerare il fatto che lo zucchero \u00e8 igroscopico quindi tende ad assorbire umidit\u00e0 dall'ambiente), una maggiore resistenza alle sollecitazioni meccaniche. La filmatura permette di ottenere delle compresse con diverse caratteristiche cinetiche di rilascio e quindi di biodisponibilit\u00e0 del farmaco (compresse a rilascio ritardato, prolungato, pulsante, gastroresistenti).\nLa filmatura consiste nell'applicazione di una soluzione di rivestimento sul nucleo della compressa a cui fa seguito l'evaporazione del solvente che porta alla formazione del film. La soluzione di rivestimento viene applicata tramite un processo a spruzzo: il liquido di rivestimento, grazie ad un atomizzatore, viene immesso sul nucleo in forma di goccioline finissime che prima bagnano la superficie del nucleo e poi si espandono; all'evaporazione del solvente (quasi istantanea) avviene un fenomeno di coalescenza che porta alla formazione del film sulla superficie del nucleo della compressa.\nOltre alla bassina, che pu\u00f2 anche essere usata per eseguire questo processo tecnologico, esiste una variante detta \"tecnica a letto fluido\": i nuclei delle compresse vengono tenuti in sospensione nella camera di lavoro mediante un getto d'aria mentre degli atomizzatori iniettano il liquido di rivestimento da diverse direzioni; la continua corrente d'aria ha anche la funzione di essiccare e quindi di far evaporare il solvente usato. Gli agenti di filmatura sono soluzioni o sospensioni acquose di polimeri quali numerose tipologie di eteri della cellulosa, esteri dell'acido metacrilico, polivinilpirrolidone, polietilenglicoli o si usano polimeri che devono avere delle determinate caratteristiche volte a modificare la cinetica di rilascio del principio attivo dalla compressa (ad esempio la cellulosa aceto-ftalato per le compresse gastroresistenti oppure per le compresse con rilascio prolungato si possono usare la gommalacca, alcool acetilico e alcool stearilico, etil-cellulosa, acetato di cellulosa, esteri acrilici e siliconici). Una caratteristica dei polimeri usati come agenti di filmatura \u00e8 che si presentano allo stato amorfo e hanno una temperatura di \"transizione vetroso/gommoso\": al di sotto di tale temperatura hanno caratteristiche simili a quelle del vetro ossia sono friabili, duri e rigidi mentre al di sopra di tale temperatura diventano plastici e deformabili; la temperatura di transizione \u00e8 generalmente pi\u00f9 elevata rispetto a quella ammissibile all'uso nei processi di rivestimento e perci\u00f2 si usano dei plasticizzanti (glicerina, sorbitolo, glicole propilenico) che hanno lo scopo di abbassare la temperatura di transizione rendendo il polimero plastico e deformabile anche alla temperatura di esercizio della procedura di rivestimento. I solventi non acquosi talora necessari che possono essere usati sono il metanolo, etanolo ed isopropanolo tra gli alcoli, acetato di etile e lattato di etile, acetone e cloruro di metilene. \nI problemi principali, che generano poi dei difetti nelle compresse, sono dovuti o al mancato equilibrio tra la velocit\u00e0 di aggiunta del rivestimento e la fase di essiccamento oppure una non uniforme distribuzione della soluzione di rivestimento. Il fenomeno del \"picking\" \u00e8 l'adesione tra due compresse e accade quando la velocit\u00e0 di spruzzo \u00e8 troppo elevata rispetto al tempo di evaporazione richiesto dal solvente ossia la velocit\u00e0 di essiccamento. La rugosit\u00e0 della superficie delle compresse si ha quando la velocit\u00e0 di spruzzo \u00e8 molto lenta quindi prevale una precoce asciugatura delle goccioline che pu\u00f2 incrementare la forza tensile dello strato di rivestimento il quale diventa pi\u00f9 fragile e pu\u00f2 anche rompersi. "}
{"id": "2374018", "revid": "767487", "url": "https://it.wikipedia.org/wiki?curid=2374018", "title": "Dai sbirro", "text": "Dai sbirro (\"Adieu poulet\") \u00e8 un film del 1975 diretto da Pierre Granier-Deferre, tratto da un romanzo di Raf Vallet."}
{"id": "2374022", "revid": "174925", "url": "https://it.wikipedia.org/wiki?curid=2374022", "title": "Sri Jayawardenapura-Kotte", "text": ""}
{"id": "2374023", "revid": "647919", "url": "https://it.wikipedia.org/wiki?curid=2374023", "title": "Sri Jayawardenapura", "text": ""}
{"id": "2374024", "revid": "174925", "url": "https://it.wikipedia.org/wiki?curid=2374024", "title": "Kotte", "text": ""}
{"id": "2374025", "revid": "647919", "url": "https://it.wikipedia.org/wiki?curid=2374025", "title": "Sri Jayewardanapura", "text": ""}
{"id": "2374027", "revid": "647919", "url": "https://it.wikipedia.org/wiki?curid=2374027", "title": "Sri Jayewardanapura-Kotte", "text": ""}
{"id": "2374030", "revid": "1048993", "url": "https://it.wikipedia.org/wiki?curid=2374030", "title": "Pierre Granier-Deferre", "text": "Biografia.\nMorto nel 2007, \u00e8 stato sepolto nel Cimitero d'Auteuil."}
{"id": "2374031", "revid": "135491", "url": "https://it.wikipedia.org/wiki?curid=2374031", "title": "Adieu poulet", "text": ""}
{"id": "2374034", "revid": "57342", "url": "https://it.wikipedia.org/wiki?curid=2374034", "title": "Jean-Pierre Kohut-Svelko", "text": "Ha lavorato soprattutto con Fran\u00e7ois Truffaut e Claude Miller.\nNominato pi\u00f9 volte, ha vinto il Premio C\u00e9sar per la migliore scenografia nel 1981 per \"L'ultimo metr\u00f2\"."}
{"id": "2374035", "revid": "2206468", "url": "https://it.wikipedia.org/wiki?curid=2374035", "title": "Festival delle rose 1964", "text": "La manifestazione.\nLa prima edizione del concorso radiotelevisivo vede la competizione di 24 canzoni, suddivise in due serate; accedono alla terza serata sei canzoni per sera.\nLa giuria \u00e8 dislocata in dieci diverse citt\u00e0, e cambia in ognuna delle tre serate.\nL'orchestra che accompagna i cantanti era diretta dal maestro Bruno Canfora.\nLe tre canzoni che si classificheranno ai primi tre posti sono anche quelle che ebbero i risultati di vendita maggiori; la canzone vincitrice, \"Non son degno di te\", sfiorer\u00e0 il milione di copie vendute, e da essa verr\u00e0 anche tratto un musicarello con lo stesso titolo."}
{"id": "2374039", "revid": "80598", "url": "https://it.wikipedia.org/wiki?curid=2374039", "title": "Paola Gargaloni", "text": ""}
{"id": "2374043", "revid": "729019", "url": "https://it.wikipedia.org/wiki?curid=2374043", "title": "Eddie Rickenbacker", "text": "Biografia.\nFiglio di immigrati svizzeri, consegu\u00ec 26 vittorie e venne insignito della Medal of Honor e della Legion d'Onore (Francia). Corridore automobilistico, amministr\u00f2 il circuito di Indianapolis tra le due guerre e divenne presidente della Eastern Air Lines. Fond\u00f2 nel 1922 l'omonima casa automobilistica, la Rickenbacker Motor Company, attiva fino al 1927. Nell'ottobre del 1942 era a bordo di un B-17 che ammar\u00f2 nell'Oceano Pacifico durante una missione segreta in Nuova Guinea. Assieme con i suoi sei compagni, sopravvisse per 21 giorni a bordo dei canotti di salvataggio. Mor\u00ec a Zurigo, nel 1973, all'et\u00e0 di 83 anni."}
{"id": "2374048", "revid": "729019", "url": "https://it.wikipedia.org/wiki?curid=2374048", "title": "Stazione di Kentish Town", "text": "La stazione di Kentish Town \u00e8 stazione ferroviaria situata lungo la \"Midland Main Line\", posta a servizio dell'area di Kentish Town, nel borgo londinese di Camden.\nStoria.\nLa stazione di Kentish Town fu aperta nel 1868 dalla Midland Railway (nel prosieguo di voce abbreviata in MR) in concomitanza all'estensione del collegamento al nuovo (per quell'epoca) \"terminal\" di Saint Pancras. Fino a quel momento, i treni della MR avevano utilizzato le linee della \"London and North Western Railway\" verso Euston o della \"Great Northern Railway\" verso King's Cross.\nFino alla costruzione di St. Pancras, ed anche per qualche tempo dopo, alcuni treni procedevano per Moorgate Street, previa sostituzione a Kentish Town della locomotiva con una equipaggiata con apparato a condensa. Per diversi anni, i treni quotidiani avrebbero fatto il percorso da Kentish Town alla stazione di Victoria sulla \"South Eastern and Chatham Railway.\" La pi\u00f9 lunga tratta ininterrotta fino al 1868 fu percorsa quell'anno da stazione di Leicester \u2014 97\u00bd miglia in due ore e quattordici minuti.\nA nord della stazione era ubicato il secondo maggior centro di manutenzione di materiale rotabile nei Midlands. Nel 1861 avvenne un disastro ferroviario in un binario secondario (per la ricomposizione dei convogli) in prossimit\u00e0 della stazione, causando 16 morti e 317 feriti.\nPer un breve periodo (1878 - 1880) la MR effettu\u00f2 il servizio \"Super Outer Circle\" attraverso la stazione in esame da St. Pancras alla stazione metropolitana di Earl's Court attraverso le piste che conducevano a Cricklewood, South Acton e Hammersmith. La stazione della linea principale fu ricostruita nel 1983 e nulla \u00e8 sopravvissuto delle costruzioni originali.\nDopo la chiusura (avvenuta in marzo 2009) dei binari sulla riva di Blackfriars, la \"Southeastern\" ha esteso i suoi servizi, gi\u00e0 terminanti a Blackfriars, rispettivamente a Kentish Town (fuori dagli orari di punta), o St Albans, Luton o Bedford (orari di punta).\nI treni che fanno servizio a sud di Blackfriars sono serviti da equipaggi della Southeastern, mentre quelli diretti a nord sono serviti da personale di First Capital Connect.\nImpianti e strutture.\nLa stazione \u00e8 percorsa da quattro binari principali in superficie. I convogli intercity della \"East Midland Trains\" che servono Leeds, Sheffield e Leicester attraversano, senza fermarsi, la stazione di Kentish Town.\nLa stazione si trova nella \"Travelcard Zone 2\".\nInterscambi.\nLa fermata costituisce interscambio con l'omonima fermata della linea Northern della metropolitana.\n\u00c8 permesso, inoltre, l'interscambio con la stazione di Kentish Town West della London Overground, sulla North London Line.\nNelle vicinanze della stazione effettuano fermata alcune linee urbane automobilistiche, gestite da London Buses.\nCultura di massa.\nNell'episodio \"Rumpole's Return\" della serie televisiva del 1980 \"Rumpole of the Bailey,\" la stazione di Kentish Town \u00e8 l'ambientazione di una scena in cui un personaggio \u00e8 accoltellato a morte."}
{"id": "2374053", "revid": "3115", "url": "https://it.wikipedia.org/wiki?curid=2374053", "title": "Ferrata Schuster", "text": "La ferrata Oskar Schuster (in tedesco \"Oskar-Schuster-Steig\") \u00e8 una via ferrata poco difficile che sale fino alla cima del Sassopiatto, ed \u00e8 raggiungibile dal Passo Sella. La via \u00e8 intitolata al noto alpinista Oskar Schuster (1873-1917) che l'aveva disegnata nel 1895.\nLa ferrata, chiusa nel 2009 per rischio caduta massi, dovuta anche alle temperature elevate che attaccano il permafrost che allaccia le rocce tra di loro, in seguito \u00e8 stata rimessa in sicurezza e sono state aggiunte nuove attrezzature per rendere la salita pi\u00f9 sicura e agevole.\nDescrizione.\nDal rifugio Passo Sella (2.183\u00a0m s.l.m.) si prende la cabinovia, fino alla forcella del Sassolungo (\"Langkofel\") e al rifugio Toni Demetz (2.679\u00a0m).\nSi procede seguendo il sentiero n. 525 in discesa lungo il Vallone del Sassolungo fino al rifugio Vicenza (2.252\u00a0m). Fin qui all'incirca 45 minuti.\nDal rifugio Vicenza si sale attraverso il Vallone del Sassopiatto (\"Plattkofelscharte\") all'inizio della via ferrata. \nSeguendo il segnavia attraverso il lato nord del Sassopiatto, lungo strette cenge e detriti, si arriva con ulteriori 2 ore e mezza fino alla vetta del Sassopiatto (2.958\u00a0m).\nNotare che la cima raggiunta con la ferrata \u00e8 solamente la cima turistica, infatti, la vetta vera e propria \u00e8 di poco pi\u00f9 alta (2.969) e si raggiunge in breve per una traccia di sentiero verso sinistra (sguardo rivolto all'Alpe di Siusi).\nLa facile discesa che segue conduce in 1 ora al rifugio Sassopiatto dove si pu\u00f2 imboccare il sentiero Federico Augusto (n. 557) che in circa 2 ore ritorna al Passo Sella incrociando il rifugio Sandro Pertini e il rifugio Friedrich August.\nIn alternativa, si pu\u00f2 salire dall'Alpe di Siusi.\nSi parte da Saltria, con la seggiovia Florian oppure per il sentiero. Dal rifugio posto alla stazione a monte della seggiovia, si seguono le indicazioni per il rifugio Vicenza, fino a giungerci. Da qui come citato sopra."}
{"id": "2374056", "revid": "125591354", "url": "https://it.wikipedia.org/wiki?curid=2374056", "title": "Casa Bianca", "text": "La Casa Bianca (in inglese \"White House\") \u00e8 la residenza ufficiale del presidente degli Stati Uniti e sede della presidenza stessa. Si trova al numero 1600 di Pennsylvania Avenue a Washington ed \u00e8 stata la residenza di ogni presidente degli Stati Uniti da John Adams in poi. Il termine \"Casa Bianca\" \u00e8 spesso usato per metonimia per riferirsi agli uffici del presidente e dei suoi consiglieri.\nInsieme alla Blair House, adibita a ospitare le delegazioni in visita di stato, e al Number One Observatory Circle, dove risiede il vicepresidente degli Stati Uniti, la Casa Bianca \u00e8 una delle tre residenze pi\u00f9 importanti della capitale.\nStoria.\nIl francese Pierre L'Enfant progett\u00f2 la citt\u00e0 di Washington DC come una grande scacchiera, il cui fulcro era l\"'Executive Mansion,\" l'attuale Casa Bianca, collegata con un viale di 120 metri alla sede del Congresso, il Campidoglio. Entrambe le costruzioni furono abbozzate dal francese, che per\u00f2 venne rimosso dall'incarico. Vincitore del concorso che venne subito bandito fu James Hoban, che progett\u00f2 una sontuosa villa il cui tema principale era la forma ovale dei due saloni e un ordinato stile neoclassico, di ispirazione inglese.\nAll'epoca venne giudicata enorme (Thomas Jefferson, che sar\u00e0 in seguito il suo secondo inquilino, la critic\u00f2 cos\u00ec: \"[...] non \u00e8 necessaria una casa grande abbastanza per due Imperatori, un Papa e un Dalai Lama\") e nonostante i costi pi\u00f9 alti del previsto, la costruzione fu comunque realizzata, seppur privata dei portici e del terzo piano.\nPrimi utilizzi.\nGeorge Washington mor\u00ec durante il completamento del tetto e la casa venne inaugurata nel 1800 da John Adams. Sabato 1 novembre 1800, John Adams divenne il primo presidente a risiedere nell'edificio. Il giorno dopo scrisse a sua moglie Abigail: \"Prego il cielo di conferire le migliori benedizioni a questa casa e tutto ci\u00f2 che in seguito la abiter\u00e0. Possano solo uomini onesti e saggi governare sotto questo tetto\". Franklin D. Roosevelt aveva la benedizione di Adams scolpita nella mensola del camino nella Sala da pranzo. Adams visse nella casa solo per un breve periodo prima che Thomas Jefferson si trasferisse nella \"piacevole residenza di campagna\" nel 1801. Nonostante le sue lamentele, la casa era troppo grande (\"abbastanza grande per due imperatori, un papa e il grande lama nel affare\"), Jefferson ha considerato come aggiungere la Casa Bianca. Con Benjamin Henry Latrobe, ha contribuito a delineare il design per il Colonnato Est e Ovest, piccole ali che aiutano a nascondere le operazioni domestiche di lavanderia, una stalla e un deposito. Oggi, i colonnati di Jefferson collegano la residenza con le ali est e ovest.\nQuando venne eletto Jefferson, nel novembre del 1800, fu proprio lui, dopo l'insediamento nel 1801, a richiedere ulteriori ingrandimenti e abbellimenti, come i porticati agli ingressi Nord e Sud e le ali Est ed Ovest, oltre a serre e gabbie per orsi bianchi, doni di esploratori, tutti progettati dall'americano Benjamin Latrobe. Sempre nel periodo del suo mandato furono anche arredati gli appartamenti con mobili francesi.\nTutto fu di breve durata perch\u00e9 nel 1814, durante la guerra anglo-americana, l'Executive Mansion venne data alle fiamme dalle truppe inglesi. L'incendio risparmi\u00f2 solamente le pareti esterne, anche quelle malandate. \nIncendio del 1814 e ricostruzione.\nNel 1814, durante la guerra anglo-americana, la Casa Bianca fu incendiata dalle truppe britanniche durante l'incendio di Washington, come rappresaglia per l'incendio di Port Dover e di altre citt\u00e0 dell'Alto Canada; gran parte di Washington \u00e8 stata colpita anche da questi incendi. Rimanevano solo le pareti esterne, che dovevano essere abbattute e in gran parte ricostruite a causa dell'indebolimento del fuoco e della successiva esposizione agli elementi, ad eccezione delle porzioni della parete sud. Dei numerosi oggetti presi dalla Casa Bianca quando fu saccheggiata dalle truppe britanniche, solo due sono stati recuperati. Dipendenti e schiavi hanno salvato un dipinto di George Washington, e nel 1939, un canadese restitu\u00ec una scatola di gioielli al presidente Franklin D. Roosevelt, sostenendo che suo nonno l'aveva presa da Washington. Alcuni osservatori affermano che la maggior parte di queste spoglie vennero perse quando un convoglio di navi britanniche guidate da HMS \"Fantome\" affond\u00f2 in rotta per Halifax.\nDopo l'incendio, il presidente James Madison risedette nella casa dell'Ottagono dal 1814 al 1815, e poi nei Sette edifici dal 1815 alla fine del suo mandato. Nel frattempo, sia l'architetto Benjamin Henry Latrobe che Hoban contribuirono alla progettazione e alla supervisione della ricostruzione, che dur\u00f2 dal 1815 al 1817. Il portico sud fu costruito nel 1824 durante l'amministrazione James Monroe; il portico nord fu costruito sei anni dopo. Sebbene Latrobe abbia proposto portici simili prima dell'incendio del 1814, entrambi i portici furono costruiti come progettato da Hoban.\nVenne richiamato Hoban, che restaur\u00f2 sommariamente la Casa Bianca, termine che stava diventando di uso comune, giusto in tempo per venire letteralmente demolita negli interni da migliaia di simpatizzanti del presidente Andrew Jackson nel 1829.\nRistrutturata nel corso degli anni, la Casa Bianca vide l'avvicendarsi di presidenti come James Monroe, William Henry Harrison, Abraham Lincoln, Millard Fillmore, la cui moglie inizi\u00f2 la Biblioteca presidenziale, e infine Chester A. Arthur, che, non volendo mettere piede nella \"baracca\", ne comand\u00f2 la totale ristrutturazione che venne continuata anche dai suoi successori.\nNel XX secolo il presidente Franklin Delano Roosevelt commission\u00f2 un importante ammodernamento di pavimenti, solette e strutture che miglior\u00f2 l'abitabilit\u00e0 della famiglia presidenziale. Tuttavia, dopo l'elezione di Harry S. Truman, nel 1945, la Casa Bianca venne completamente ricostruita, ad eccezione delle mura perimetrali esterne, riportandola ai progetti neoclassici di Latrobe e Hoban. Durante questo periodo l'amministrazione Truman si dovette trasferire a Blair House che fino ad allora era stata utilizzata per ospitare le delegazioni di altri paesi in visita ufficiale. Durante l'amministrazione Eisenhower fu introdotto l'uso del Marine One sui giardini della Casa Bianca. Durante l'amministrazione Kennedy le stanze furono completamente riarredate con nuovi mobili e pezzi d'arte.\nIl restauro di Jacqueline Kennedy.\nJacqueline Kennedy, moglie del presidente John F. Kennedy (1960-1963), diresse una ristrutturazione molto ampia e storica della casa. Ha chiesto l'aiuto di Henry Francis du Pont del Museo di Winterthur per collaborare alla raccolta di manufatti per la dimora, molti dei quali erano stati ospitati una volta. Altri oggetti d'antiquariato, raffinati dipinti e miglioramenti del periodo Kennedy furono donati alla Casa Bianca da ricchi filantropi, tra cui la famiglia Crowninshield, Jane Engelhard, Jayne Wrightsman e la famiglia Oppenheimer.\nSt\u00e9phane Boudin della House of Jansen, una societ\u00e0 di interior design di Parigi che era stata riconosciuta in tutto il mondo, \u00e8 stata impiegata da Jacqueline Kennedy per aiutare con la decorazione. Diversi periodi della prima repubblica e della storia mondiale sono stati scelti come tema per ogni stanza: lo stile federale per la Green Room, l'Impero francese per la Blue Room, l'Impero americano per la Red Room, Luigi XVI per la Yellow Oval Room e vittoriano per lo studio del presidente, ribattezzato Sala del Trattato. Sono stati acquisiti mobili antichi e sono stati prodotti e installati tessuti decorativi e finiture basate su documenti d'epoca. Il restauro Kennedy ha portato a una Casa Bianca pi\u00f9 autentica di grande statura, che ha ricordato il gusto francese di Madison e Monroe. Nella sala di accoglienza diplomatica, la signora Kennedy ha installato un'antica carta da parati \"Vue de l'Am\u00e9rique Nord\" che Zuber &amp; Cie aveva progettato nel 1834. La carta da parati era stata precedentemente appesa alle pareti di un'altra dimora fino al 1961, quando quella casa era stata demolita per un negozio di alimentari. Poco prima della demolizione, la carta da parati \u00e8 stata recuperata e venduta alla Casa Bianca.\nLa prima guida della Casa Bianca \u00e8 stata prodotta sotto la direzione della curatrice Lorraine Waxman Pearce con la supervisione diretta della signora Kennedy. La vendita della guida ha contribuito a finanziare il restauro.\nKennedy mostr\u00f2 il suo restauro della Casa Bianca al pubblico in un tour televisivo della casa a San Valentino nel 1962.\nNel settembre 1961 il Congresso eman\u00f2 una legge che dichiarava la Casa Bianca un museo. Mobili, infissi e arti decorative potevano ora essere dichiarati storici o di interesse artistico dal presidente. Ci\u00f2 ha impedito loro di essere venduti (come molti oggetti nella villa dei dirigenti erano stati negli ultimi 150 anni). Quando non venivano utilizzati o esposti alla Casa Bianca, questi oggetti dovevano essere consegnati alla Smithsonian Institution per la conservazione, lo studio, lo stoccaggio o l'esposizione. La Casa Bianca si riserva il diritto di restituire questi articoli.\nPer rispetto del carattere storico della Casa Bianca, dalla ristrutturazione di Truman non sono state apportate modifiche sostanziali all'architettura della casa. Dopo il restauro di Kennedy, ogni famiglia presidenziale ha apportato alcune modifiche ai quartieri privati della Casa Bianca, ma il Comitato per la conservazione della Casa Bianca deve approvare qualsiasi modifica alle Sale di Stato. Incaricato di mantenere l'integrit\u00e0 storica della Casa Bianca, il comitato del Congresso autorizzato lavora con ciascuna Prima Famiglia - di solito rappresentata dalla first lady, dal curatore della Casa Bianca e dal capo usciere - per attuare le proposte della famiglia di modificare la casa.\nDurante l'amministrazione Nixon (1969-1974), la First Lady Pat Nixon ristruttur\u00f2 la Green Room, la Blue Room e la Red Room, lavorando con Clement Conger, il curatore nominato dal presidente Richard Nixon. Gli sforzi della signora Nixon portarono a casa pi\u00f9 di 600 manufatti, la pi\u00f9 grande acquisizione da parte di qualsiasi amministrazione. Suo marito ha creato la moderna sala riunioni per la stampa sulla vecchia piscina di Franklin Roosevelt. Nixon ha anche aggiunto una pista da bowling a una corsia al seminterrato della Casa Bianca.\nI computer e la prima stampante laser furono aggiunti durante l'amministrazione Carter e l'uso della tecnologia informatica fu ampliato durante l'amministrazione Reagan. Un'innovazione dell'era Carter, una serie di pannelli solari per il riscaldamento dell'acqua montati sul tetto della Casa Bianca, fu rimossa durante la presidenza di Reagan. Le ristrutturazioni furono fatte ai quartieri familiari privati e la manutenzione fu fatta nelle aree pubbliche durante gli anni di Reagan. La casa \u00e8 stata accreditata come museo nel 1988.\nNegli anni 2000.\nNel 2003 l'amministrazione Bush ha reinstallato i riscaldatori solari termici. Queste unit\u00e0 sono utilizzate per riscaldare l'acqua per il personale addetto alla manutenzione del paesaggio e per la piscina presidenziale e la spa. 167 pannelli solari fotovoltaici legati alla griglia sono stati installati contemporaneamente sul tetto dell'impianto di manutenzione. I cambiamenti non sono stati resi pubblici in quanto una portavoce della Casa Bianca ha affermato che i cambiamenti erano una questione interna. La storia \u00e8 stata ripresa dalle riviste del settore. \nOgni presidente ha a disposizione 100.000 dollari per modificare elementi strutturali della residenza. Inoltre il presidente pu\u00f2 arredare le stanze private e i propri uffici a suo piacimento e aggiungere nuovi spazi. Per esempio, il presidente Barack Obama ha fatto costruire un campo da pallacanestro.\nNel 2013 Obama aveva inoltre installato una serie di pannelli solari sul tetto della Casa Bianca, utilizzata per gli alloggi del presidente.\nArchitettura.\nSituato al numero 1600 della\u00a0Pennsylvania Avenue\u00a0NW il gruppo di edifici che ospita la presidenza \u00e8 noto come il complesso della Casa Bianca. Si compone della Executive Residence centrale e di due ali laterali, l'East Wing e la West Wing, collegate alla palazzina centrale da due colonnati. Il capo usciere coordina le operazioni domestiche quotidiane. La Casa Bianca comprende: 6 piani e 5.100 m 2 di superficie, 132 stanze e 35 bagni, 412 porte, 147 finestre, 28 caminetti, 8 scale, 3 ascensori, 5 chef a tempo pieno, un campo da tennis, una pista da bowling (a una corsia), un cinema (ufficialmente chiamato White House Family Theater), una pista da jogging, una piscina e un putting green. Riceve fino a 30.000 visitatori ogni settimana.\nCostruita sulle orme dello stile\u00a0palladiano, la villa si presenta come un grande\u00a0parallelepipedo appoggiato su un basamento rialzato, affiancato dalle ali laterali le quali sono visibili solo dall'ingresso sud. Due ordini di finestre, al piano terra con cornici di gusto rinascimentale, quelle del\u00a0piano nobile\u00a0semplici ed eleganti nello stesso tempo. Lesene di ordine gigante scandiscono la facciata alternandosi alle finestrature. Il tetto \u00e8 circondato da un'elegante\u00a0balaustra. L'ingresso nord presenta un alto\u00a0pronao:\u00a0otto colonne ioniche sorreggono\u00a0un frontone\u00a0triangolare. \nIl lato sud \u00e8 caratterizzato invece da un avancorpo curvilineo che segue l'andamento ovale delle tre stanze ovali sovrapposte, nel basamento la diplomatic Reception Room, a piano terra la blue Room e al primo piano la yellow oval room. L'aspetto della facciata meridionale richiama fedelmente quello del castello di Rastignac in Francia e ha lasciato supporre un'influenza tra i due progetti. Il famoso Studio Ovale\u00a0del presidente si trova nell'ala ovest (West Wing). L'aspetto del complesso \u00e8 quello di un edificio imponente ma leggero. Gli interni sono eleganti ma non ricchissimi di decoro, il quale rimane piuttosto lineare.\nVoci non confermate attestano che sotto la residenza presidenziale si trovi una rete di stanze sotterranee di sicurezza, che servirebbero al presidente e al suo staff da rifugio in caso di emergenza.\nL'albero natalizio.\nAll'interno della Casa Bianca durante le festivit\u00e0 natalizie viene realizzato da lungo tempo un grande albero natalizio, che diviene l'albero ufficiale della Presidenza degli Stati Uniti d'America.\nAncora oggi molto dibattuta \u00e8 la questione su quale sia stato il primo albero natalizio addobbato all'interno della Casa Bianca: alcuni sostengono che il primo Presidente a realizzarlo fu Franklin Pierce tra il 1853 ed il 1856, mentre altri asseriscono che il primo albero fu presente sotto la presidenza di Benjamin Harrison tra il 1888 ed il 1891.\nNel 1929 la First Lady Lou Henry Hoover inaugur\u00f2 la tradizione che prevede, tra i compiti della First Lady, anche quello di addobbare personalmente l'albero natalizio della casa presidenziale. Dopo aver prescelto il tema natalizio a cui ispirarsi, la First Lady rilascia un comunicato stampa in cui spiega le ragioni della sua scelta: ad esempio, nel 2015, la First Lady Michelle Obama ha addobbato l'albero natalizio e lo ha \"dedicato a tutti i membri del nostro Servizio Nazionale, ai veterani e alle loro famiglie. L'albero ha anche dei messaggi augurali di speranza per le nostre truppe, ed ha dei simboli patriottici di colore rosso, bianco e blu\".\nOgni anno l'albero \u00e8 selezionato tra le centinaia di aziende americane specializzate nella coltivazione di alberi natalizi, e secondo una classifica lo Stato del Nord Carolina \u00e8 quello tra tutti che ha fornito pi\u00f9 alberi presidenziali, ben 11.\nOltre all'albero principale, durante le festivit\u00e0 natalizie quasi ogni stanza della Casa Bianca ha un suo albero di Natale e altri sono presenti nel giardino presidenziale. Nel 1997, ad esempio, ce ne erano 36."}
{"id": "2374057", "revid": "712828", "url": "https://it.wikipedia.org/wiki?curid=2374057", "title": "Capitoli di Naruto", "text": "Questa \u00e8 la lista dei capitoli di \"Naruto\", manga scritto e disegnato da Masashi Kishimoto. L'opera narra la storia di Naruto Uzumaki, un giovane ninja con il sogno di diventare Hokage, il guerriero del suo villaggio considerato il pi\u00f9 forte di tutti.\nI 700 capitoli del manga sono stati serializzati sulla rivista \"Weekly Sh\u014dnen Jump\" dal 4 ottobre 1999 fino al 10 novembre 2014. Oltre alla pubblicazione su rivista, Sh\u016beisha ha raccolto il manga in 72 volumi \"tank\u014dbon\", di cui il primo \u00e8 uscito il 3 marzo 2000 e l'ultimo il 4 febbraio 2015. I primi 244 capitoli, corrispondenti agli albi dall'1 al 27, costituiscono la prima parte della storia, mentre i capitoli seguenti, raccolti negli ultimi 45 volumi, compongono la seconda parte, che si colloca dopo un salto temporale di due anni e mezzo dalla prima. Dal 7 novembre 2008 al 10 aprile 2009 Shueisha ha ristampato la prima parte in un'edizione \"s\u014dsh\u016bhen\" in otto volumi intitolata .\nL'edizione italiana del manga \u00e8 edita da Planet Manga, etichetta della Panini Comics, che ha pubblicato il primo volume il 3 aprile 2003 e i seguenti a cadenza mensile fino al numero 22 e con cadenza variabile dal 23 in poi. La serie ha avuto anche diverse riedizioni: \"Naruto il mito\", una ristampa con una traduzione riveduta e pubblicata dal 19 ottobre 2006; \"Naruto Gold\", una riedizione del manga dalle dimensioni pi\u00f9 grandi venduta dal 28 febbraio 2008; \"Naruto Gold Deluxe\", identica all'edizione \"Naruto Gold\" ma con la presenza della sovraccoperta, anch'essa in vendita dal 28 febbraio 2008.\nCapitoli extra.\nQuesti capitoli sono stati distribuiti nel corso di alcuni eventi come l'uscita di un film, di un databook o il debutto di un nuovo manga. Alcuni di questi si trovano come materiale aggiuntivo all'interno dei volumi speciali di Naruto altri sono stati pubblicati nella rivista \"Weekly Sh\u014dnen Jump\".\nIn quanto inediti nell'edizione italiana, i titoli non sono quelli ufficiali, ma mere traduzioni dei titoli originali."}
{"id": "2374058", "revid": "1573940", "url": "https://it.wikipedia.org/wiki?curid=2374058", "title": "Cesare Milani", "text": "Carriera.\nNel 1928 fu timoniere della barca italiana che fu eliminata nei quarti di finale.\nNel 1932 vinse la medaglia d'argento come timoniere dell'armo italiano nella gara ad otto.\nNel 1936 vinse la medaglia d'argento nella gara ad otto.\nGi\u00e0 timoniere nel \u201cdue con\u201d assieme ai fratelli Pier Luigi e Renzo Vestrini partecip\u00f2 ai campionati italiani ed europei alla fine degli anni 20 aggiudicandosi 3 titoli italiani nel 1927, 1929 e 1929, un argento agli europei di Lucerna del 1926 e due ori agli europei di Como nel 1927 e di Bydgoszcz nel 1929"}
{"id": "2374060", "revid": "93556", "url": "https://it.wikipedia.org/wiki?curid=2374060", "title": "Gilles Deleuze", "text": "In ragione dei suoi lavori \"Differenza e ripetizione\" (1968) e \"Logica del senso\" (1969), Michel Foucault scrisse la celebre frase: \u00abun giorno, forse, il secolo sar\u00e0 deleuziano\u00bb. Bench\u00e9 ascritto all'ambito dei filosofi post-strutturalisti, il pensiero di Deleuze risulta in realt\u00e0 di difficile classificazione.\nBiografia.\nGilles Deleuze nacque in una famiglia della classe media di Parigi, citt\u00e0 in cui visse gran parte della sua vita. Parte dei suoi studi si svolsero durante la seconda guerra mondiale presso il \"Lyc\u00e9e Carnot\". Durante l'occupazione nazista, Georges, fratello di Deleuze, fu arrestato per la partecipazione alla resistenza francese e mor\u00ec durante il trasferimento in un campo di concentramento. Nel 1944 Deleuze si iscrisse alla Sorbona. Fu allievo di importanti professori come Georges Canguilhem, Jean Hyppolite, Ferdinand Alqui\u00e9, Maurice de Gandillac, Jean Wahl e Maurice Merleau-Ponty, i quali fecero maturare in lui un particolare interesse per la storia della filosofia e per i movimenti filosofici contemporanei, interesse che egli integr\u00f2 avvicinandosi a intellettuali extra-accademici come Jean-Paul Sartre.\nSempre alla Sorbona conobbe fra gli altri il futuro romanziere Michel Tournier, Michel Butor e altri intellettuali. Durante questo periodo di studi, frequenta il castello di La Fortelle, dove venivano organizzati incontri culturali ai quali partecipavano, fra gli altri, Jacques Lacan e Pierre Klossowski. Nel 1948 consegu\u00ec la laurea in filosofia e l'abilitazione all'insegnamento della filosofia nei licei, e dal 1948 al 1957 svolge la professione di insegnante in alcuni licei parigini. Nel 1953 pubblica la sua tesi su David Hume, intitolata \"Empirismo e soggettivit\u00e0\" e dedicata a Jean Hyppolite. Nel 1956 si sposa con Denise Paul 'Fanny' Grandjouan dalla quale ha la figlia Emilie e il figlio Julien.\nFino al 1960, \u00e8 assistente di storia della filosofia alla Sorbona, e poi, fino al 1964, ricercatore presso il Centre National de la Recherche Scientifique. In questo periodo pubblica il fondamentale \"Nietzsche e la filosofia\" e incontra per la prima volta Michel Foucault. Nel 1964, viene nominato docente universitario all'Universit\u00e0 di Lione, dove insegner\u00e0 fino al 1969. Nel 1968 pubblica le sue due tesi di dottorato: \"Differenza e ripetizione\" e \"Spinoza e il problema dell'espressione\". Nel 1969, anno in cui conosce F\u00e9lix Guattari, pubblica \"Logica del senso\" e si trasferisce nel nuovo polo universitario di . Qui Deleuze rimase fino al pensionamento.\n\u00c8 morto suicida nel 1995, gettandosi dalla finestra del suo appartamento in rue de Bizerte, dopo aver sofferto di una lunga malattia polmonare che gli aveva impedito, negli ultimi anni, di parlare o scrivere liberamente, a causa della tracheotomia e delle operazioni cui si era dovuto sottoporre. Era ateo. \u00c8 sepolto a Saint Leonard de Noblat.\nLa collaborazione con Guattari.\nDopo il maggio parigino del '68 Deleuze comincia una collaborazione con lo psicoanalista e psichiatra F\u00e9lix Guattari attivo alla clinica d'avanguardia di La Borde e militante politico dell'estrema sinistra. Cos\u00ec dopo aver scritto saggi che riprendevano i suoi corsi universitari, dedicati allo studio dell'empirismo, del bergsonismo, dell'espressione in Spinoza e soprattutto del pensiero di Friedrich Nietzsche, improvvisamente Deleuze acquista notoriet\u00e0 anche in ambito extra-accademico con due opere di grande respiro e complessit\u00e0: \"L'Anti-Edipo\" (1972) e il suo seguito \"Mille piani\" (1980), sottotitolate entrambe \"Capitalismo e schizofrenia\".\nBersaglio critico principale de \"L'Anti-Edipo\" \u00e8 la psicoanalisi, accusata di \"familiarismo\", ovvero di ripiegare il desiderio, geneticamente rivoluzionario e creatore di nuovi ordini, sul cosiddetto \"romanzo familiare\": l\"Edipo\". In altri termini l'accusa rivolta agli psicoanalisti \u00e8 di aver depotenziato il concetto d'inconscio, finendo cos\u00ec con l'asservire la psicoanalisi ai dispositivi di potere dello Stato, della Chiesa e del Mercato. In questi due libri Guattari e Deleuze gettano le basi per una nuova disciplina: la schizoanalisi, ovvero una sorta di analisi del funzionamento delle istituzioni viste alla luce dei rapporti di potere che esse sviluppano con individui e societ\u00e0. Al successo dei libri, seguono precisazioni e interviste.\nImportante anche l'ultimo libro scritto insieme dalla coppia Deleuze-Guattari nei primi anni novanta: \"Che cos'\u00e8 la filosofia?\"\nIn questo testo i due autori chiariscono ci\u00f2 che c'\u00e8 in comune e ci\u00f2 che vi \u00e8 di differente fra tre delle discipline della conoscenza: filosofia, arte e scienza. Ci\u00f2 che queste discipline hanno in comune \u00e8 un certo rapporto nei confronti del caos. Ognuna di queste differenti modalit\u00e0 della conoscenza, secondo Deleuze e Guattari, si configura come una risposta specifica alla \"caoticit\u00e0\" essenziale dell'essere, ognuna cerca di effettuare un \"taglio\" nel caos, strappando da questo una porzione di ordine e cercando di creare un senso. La creativit\u00e0 sarebbe l'aspetto comune a tutte e tre le discipline, tanto che tutte e tre potrebbero essere definite come delle \"arti\". La filosofia sarebbe l'arte di creare concetti, la scienza l'arte di inventare \"funtivi\" cio\u00e8 un nuovo uso e senso per delle funzioni, l'arte \"tout court\" (pittura, scultura, ecc.) invece si occupa di creare \"affetti\" e \"percetti\", cio\u00e8 oggetti che siano aggregati di sensazioni e percezioni e che li \"condensino\" nel tempo.\nPer un pensiero rizomatico.\nFra i tanti residui sistemici che rientrano nella critica condotta da Deleuze, presenziano anche quelli di concetto e senso, intesi tradizionalmente. Includendo tali fattori, si potrebbe dire che ci\u00f2 che viene criticato \u00e8 de facto l'istituzione dialettica dominante dopo Hegel, il senso della storia, la linearit\u00e0 del concetto nella sua evoluzione storica. Ebbene, a tale forma di pensiero tutto storico, costretto e addensato nell'alveo duro della storicit\u00e0, Deleuze oppone e propone un pensiero rizomatico. Il nome fa riferimento a radicelle vegetali, come quelle della gramigna, che si originano in un unico punto per poi dispiegarsi apertamente in molteplici direzioni. Fuor di metafora, un pensiero rizomatico avrebbe fondamentalmente il carattere di consentire una circolazione aperta fra i concetti, favorendo percorsi differenziati e connessioni inedite. Il senso tradizionale dell'univocit\u00e0 del significato, cos\u00ec come la deterministica produzione dialettica della forma concettuale verrebbero meno, istituendo la non-relazione del pensiero aperto.\nIn termini pi\u00f9 semplici: si potrebbe dire che Deleuze intende opporre all'albero il rizoma. Il primo rappresenterebbe il paradigma tradizionale della conoscenza filosofica che, a suo parere, si avvale di questo modello verticale (e quindi autoritario) dell'albero (anche inteso come albero genealogico) per rappresentare in modo univoco e unidirezionale il senso dei collegamenti tra i vari autori (oppure a dei vari concetti filosofici e le loro derivazioni). Il secondo invece vorrebbe mettere in gioco un paradigma pi\u00f9 orizzontale (e pertanto meno autoritario) espresso (per restare nella metafora botanica) proprio dal rizoma. Quest'ultimo modello risulterebbe anche pi\u00f9 coerente con l'idea di una filosofia nomade e la teoria d'una diffusione dei concetti e delle idee \"per contagio\" che ha caratterizzato molte pagine della sua opera.\nA Gilles Deleuze si deve anche l'invenzione durante gli anni Settanta del concetto di pop-filosofia che consiste principalmente nell\u2019affermare una possibile connessione tra la filosofia e la cultura popolare intesa come l\u2019insieme della produzione culturale di massa del mondo contemporaneo.\nL'alba di una contro-cultura.\nOltre a scrivere di filosofia, scrisse anche di letteratura, cinema, politica e arte ma \u00e8, secondo Deleuze, nella lettura di Nietzsche che hanno radice i temi che hanno segnato il suo pensiero.\n\"Questa \u00e8 forse la maggiore profondit\u00e0 di Nietzsche, la misura della sua rottura con la filosofia: aver fatto del pensiero una potenza nomade. E anche se il viaggio \u00e8 immobile, da fermo, impercettibile, imprevisto, sotterraneo, dobbiamo chiederci quali sono oggi i nostri nomadi, chi sono veramente i nostri nietzschiani.\" (Dall'intervento di Deleuze al convegno di Cerisy-La-Salle sul tema \"Nietzsche\" del 1972)\nIn questo stesso intervento, Deleuze mette in guardia dal considerare i tre maestri della cosiddetta \"scuola del sospetto\" Marx - Nietzsche - Freud come \"alba\" della cultura contemporanea: \"Pu\u00f2 ben darsi che Marx e Freud siano l'alba della nostra cultura, ma Nietzsche \u00e8 un'altra cosa, \u00e8 l'alba di una contro-cultura\". [...] perch\u00e9 \"se si considera non la lettera di Marx e Freud ma il divenire del marxismo e del freudismo\" si vede che essi hanno esorcizzato ogni carica eversiva del pensiero dei loro iniziatori, in quanto hanno fatto funzionare il marxismo e la psicoanalisi come mezzi di ristabilimento di codici (lo stato, l'economia, la famiglia) mentre Nietzsche \u00e8 proprio il contrario, la negazione di tutti i codici, la rivendicazione di un nomadismo del pensiero e della vita. C'\u00e8 qui un'esplicita distinzione tra significato originario del messaggio di Marx e Freud e gli sviluppi istituzionalizzati delle loro \"scuole\".\nLe sue opere principali sono: \"Nietzsche e la filosofia\" (1962), \"Differenza e ripetizione\" (1968), \"Spinoza e il problema dell'espressione\" (1968), \"Logica del senso\" (1969). Fondamentali in ambito critico-letterario sono lo studio su Marcel Proust, \"Marcel Proust e i segni\" (1966) e quello su Franz Kafka (insieme con Guattari), \"Kafka. Per una letteratura minore\" (1975), cos\u00ec come alcune pagine su Lewis Carroll, Samuel Beckett, Leopold von Sacher-Masoch, Herman Melville, Raymond Roussel, Carmelo Bene e Alfred Jarry. Molto interessanti anche i lavori che il filosofo ha dedicato al cinema in generale e all'arte di Francis Bacon.\nCritiche dalle scienze \"dure\".\nNel 1997 i fisici Alan Sokal e Jean Bricmont dedicarono un capitolo del loro libro \"Impostures intellectuelles\" all'utilizzo maldestro e incauto che Deleuze fece della matematica e della fisica in alcuni dei libri che, da solo o in collaborazione con F\u00e9lix Guattari, lo resero famoso a partire dai tardi anni Sessanta. Gli autori illustrano (cfr. ad esempio le pagg. 154-168 della prima edizione americana) l'imprecisione e la confusione nell'utilizzo di termini fisici o matematici (come \"funzione\", \"ascissa\", \"caos\", \"infinito\", \"velocit\u00e0\", \"costante universale\", \"cardinali transfiniti\", \"teoremi di G\u00f6del\", \"geometria riemanniana\", ...) e la quasi completa mancanza di chiarezza nel collocare quei concetti, sia in senso letterale sia anche solo metaforicamente, nei contesti in corso di trattazione."}
{"id": "2374062", "revid": "1967683", "url": "https://it.wikipedia.org/wiki?curid=2374062", "title": "Madonna di F\u00e1tima", "text": "Nostra Signora di F\u00e1tima (in portoghese: \"Nossa Senhora de F\u00e1tima\") o, pi\u00f9 semplicemente, Madonna di F\u00e1tima, \u00e8 uno degli appellativi con cui la Chiesa cattolica venera la Vergine Maria, madre di Ges\u00f9, in seguito alle apparizioni avvenute nel 1917 a tre pastorelli in Portogallo.\nAl titolo mariano di \"Nostra Signora di Fatima\", sono consacrate numerose cattedrali nel mondo, e quattro Congregazioni di suore di diritto pontificio.\nFra le apparizioni mariane pi\u00f9 recenti riconosciute ufficialmente dalla Chiesa cattolica, quelle relative a Nostra Signora di F\u00e1tima sono tra le pi\u00f9 famose. Le pastorelle L\u00facia dos Santos di 10 anni e Jacinta Marto di 7 anni con il pastorello Francisco Marto di 9 anni, fratello di Jacinta e cugino di L\u00facia, il 13 maggio 1917, mentre badavano al pascolo in localit\u00e0 Cova da Iria (\"Conca di Iria\"), vicino alla cittadina portoghese di F\u00e1tima, riferirono di aver visto scendere una nube e, al suo diradarsi, apparire la figura di una donna vestita di bianco con in mano un rosario, che identificarono con la Madonna. Dopo questa prima apparizione la donna avrebbe dato appuntamento ai tre in quello stesso luogo per il tredici di ogni mese, fino al 13 ottobre.\nSecondo il racconto dei tre, le apparizioni continuarono per un po' di tempo, accompagnate da rivelazioni di eventi futuri: la fine imminente della prima guerra mondiale; il pericolo di una seconda guerra ancora pi\u00f9 devastante se gli uomini non si fossero convertiti; la minaccia comunista proveniente dalla Russia, debellabile solo mediante la Consacrazione della nazione stessa al cuore immacolato di Maria, per opera del papa e di tutti i vescovi riuniti. In seguito alla promessa fatta ai tre pastorelli dalla Madonna riguardo a un evento prodigioso, il 13 ottobre 1917 molte migliaia di persone, credenti e non credenti, riferirono di aver assistito a un fenomeno che fu chiamato \"miracolo del sole\". Molti dei presenti, anche a distanza di parecchi chilometri, raccontarono che mentre pioveva e spesse nubi ricoprivano il cielo, d'un tratto la pioggia era cessata e le nuvole si erano diradate: il disco del sole, tornato visibile, avrebbe ruotato intorno a un punto esterno, diventando multicolore e ingrandendosi, come per precipitare sulla terra. Francisco e Jacinta morirono pochi anni dopo, rispettivamente nel 1919 e nel 1920, a causa dell'epidemia di spagnola che in quegli anni fece molte vittime anche in Portogallo. L\u00facia invece divenne monaca carmelitana scalza, e mise per iscritto nelle sue \"Memorie\" gli eventi accaduti a Fatima, cos\u00ec come lei stessa li aveva visti.\nNel 1930 la Chiesa cattolica dichiar\u00f2 le apparizioni degne di fede e autorizz\u00f2 il culto della Madonna di F\u00e1tima. A F\u00e1tima \u00e8 stato edificato un santuario, visitato per la prima volta da papa Paolo VI il 13 maggio 1967, e in seguito anche da papa Giovanni Paolo II, pontefice molto legato agli avvenimenti del luogo, dove si rec\u00f2 pi\u00f9 di una volta in pellegrinaggio. Secondo la dottrina cattolica queste apparizioni appartengono alla categoria delle rivelazioni private.\nLa storia delle apparizioni.\nI protagonisti.\nL\u00facia dos Santos\nNata il 22 marzo del 1907 ad Aljustrel, nella diocesi di F\u00e1tima, sesta figlia di Antonio e Maria Rosa dos Santos, all'epoca delle presunte apparizioni aveva dieci anni. Nonostante fosse la pi\u00f9 grande dei tre pastorelli, non sapeva ancora n\u00e9 leggere n\u00e9 scrivere, poich\u00e9 la sua occupazione giornaliera ordinaria era di condurre il gregge a pascolare. A seguito delle apparizioni, dopo aver studiato presso il Collegio di Vilar, a Oporto, vest\u00ec l'abito religioso con il nome di Maria Lucia dell'Addolorata, a Tui in Spagna. Fece la professione temporanea il 3 ottobre 1928 e il 3 ottobre 1934 quella perpetua. Il 25 marzo 1948 si trasfer\u00ec a Coimbra, dove entr\u00f2 nel Carmelo di Santa Teresa con il nome di suor Maria Lucia di Ges\u00f9 e del Cuore Immacolato. Mor\u00ec il 13 febbraio 2005 a Coimbra, all'et\u00e0 di 97 anni, il suo corpo venne traslato vicino a quello della cugina Giacinta. Il 13 febbraio 2008, giorno del terzo anniversario della morte di Suor Lucia, il cardinale Jos\u00e9 Saraiva Martins, Prefetto della Congregazione per la Causa dei Santi, rese pubblico il decreto del Vaticano per l'apertura immediata del processo di beatificazione.\nFrancesco Marto\nNato l'11 giugno 1908 ad Aljustrel, decimo figlio di Manuel Pedro Marto e Olimpia di Ges\u00f9, all'epoca delle presunte apparizioni aveva nove anni. Viene descritto da Lucia nelle sue Memorie come un ragazzino silenzioso e solitario, spesso intento a suonare mentre le pecore andavano al pascolo. Ammalatosi durante la violenta epidemia di spagnola nel 1918 mor\u00ec il 4 aprile dell'anno seguente, il giorno dopo la sua prima comunione, alle ore 22:00. I suoi resti mortali rimasero tumulati nel cimitero parrocchiale fino al 13 marzo 1952, quando furono trasportati nella basilica della Cova da Iria, nella cappella al lato destro dell'altare maggiore dove tuttora riposano. \u00c8 stato beatificato con la sorella il 13 maggio 2000 e canonizzato, sempre insieme alla sorella, il 13 maggio 2017, nell'ambito delle celebrazioni per il centenario delle apparizioni.\nGiacinta Marto\nNata ad Aljustrel l'11 marzo 1910, undicesima figlia di Pietro Marto e Olimpia di Ges\u00f9, all'epoca delle presunte apparizioni aveva sette anni. Era la pi\u00f9 vivace dei tre, amava molto giocare e danzare mentre il fratello suonava presso i pascoli. Mor\u00ec il 20 febbraio 1920 nell'ospedale D. Estef\u00e2nia, a Lisbona, dopo una lunga e dolorosa malattia. Il 12 settembre 1935 la sua salma fu trasportata al cimitero di Fatima, vicino ai resti mortali del fratellino Francesco. Il 1\u00ba maggio 1951 i resti mortali di Giacinta, il cui viso fu trovato incorrotto, furono deposti, in forma molto semplice, nella tomba preparata nella basilica della Cova da Iria, nella cappella laterale, a sinistra dell'altare maggiore. \u00c8 stata beatificata con il fratello il 13 maggio 2000 e canonizzata il 13 maggio di 17 anni dopo, in occasione delle celebrazioni per il centenario delle apparizioni.\nLe apparizioni dell'angelo (1915-16).\nLucia racconta nelle sue memorie che nel 1915, mentre si trovava con alcune compagne a pascolare le greggi presso i possedimenti paterni, aveva visto una misteriosa figura \"simile a una statua di neve\". Fuggita, non volle raccontare nulla ai familiari, cosa che invece fecero le compagne. Fu per questo che Lucia prefer\u00ec recarsi al pascolo di \"Cabe\u00e7o\" con Francisco e Giacinta. Mentre essi si riparavano dalla pioggia e giocavano, era apparsa nuovamente quella figura, \"\"un giovane fra i quattordici e i quindici anni, che il sole rendeva trasparente come se fosse di cristallo\", interpretato come un angelo e precisamente visto come l'angelo della pace.\nL'angelo aveva invitato i bambini a pregare prostrati insieme a lui in riparazione delle offese subite da Dio da parte dei peccatori, e in particolare con le parole: \"Santissima Trinit\u00e0, Padre, Figlio e Spirito Santo, Vi adoro profondamente e Vi offro il preziosissimo corpo, sangue, anima, divinit\u00e0 di Ges\u00f9 Cristo presente in tutti i tabernacoli della Terra, in riparazione degli oltraggi, dei sacrilegi e delle indifferenze con cui Egli stesso \u00e8 offeso, e per i meriti infiniti del Suo Santissimo Cuore e del Cuore Immacolato di Maria Vi chiedo la conversione dei poveri peccatori\"\". Lucia narra che sia lei che Giacinta potevano udire le parole dell'angelo, solo a Francisco risultava impossibile: egli ascoltava le parole ripetute dalle due compagne.\nRiapparso nuovamente nell'estate del 1916, si sarebbe rivelato come angelo protettore del Portogallo, ordinando ai tre di fare sacrifici per la salvezza della loro patria, devastata dalle guerre civili. Porgendo il calice a Francisco e Giacinta, aveva ordinato a Lucia di consumare l'ostia, invitando a fare sacrifici in riparazione degli oltraggi al sacramento dell'Eucaristia. Scomparso l'angelo, i pastorelli non avrebbero avuto pi\u00f9 visioni fino a quelle del 1917 a Cova d'Iria.\nLe apparizioni della Madonna (1917).\nPassati alcuni mesi, i tre pastorelli continuarono le loro mansioni, stavolta nei pascoli della \"Cova d'Ir\u00eca\", possedimenti del padre di Lucia. Il 13 maggio 1917, mentre giocavano sorvegliando il gregge, riferirono di aver notato un lampo improvviso, come di un temporale imminente. Preoccupati per le loro pecore, mentre cercavano di metterle al riparo, notarono un secondo lampo circa a met\u00e0 strada lungo la discesa, mentre una bellissima signora appariva loro sopra un piccolo elce verdeggiante.\nIl racconto prosegue: \"\"Non abbiate paura, non voglio farvi del male\", disse la signora; Lucia, sbalordita, chiese: \"Di dove venite, Signora\"?\". \"Vengo dal cielo\", rispose, chiedendo ai tre pastorelli di recarsi in quello stesso luogo il tredici di ogni mese, per sei mesi consecutivi fino a ottobre, raccomandando loro inoltre di pregare il rosario affinch\u00e9 la prima guerra mondiale potesse finire e i soldati, fra i quali il fratello di Lucia, potessero tornare alle proprie case. Con queste ultime raccomandazioni la visione scomparve.\nScesi dalla cova i pastorelli tornarono alle loro case. La piccola Giacinta raccont\u00f2 tutto alla madre che, preoccupata, chiese aiuto alla cognata Rosa, madre di Lucia, che rimprover\u00f2 aspramente la figlia pensando a una menzogna. La bambina cerc\u00f2 inutilmente di difendersi dalle accuse ma, vedendo che tutto era inutile, prefer\u00ec tacere fino a quando non arriv\u00f2 il 13 giugno, giorno in cui la visione sarebbe tornata a Cova di Ir\u00eca. Lucia preg\u00f2 la madre di farla andare l\u00ec, nonostante tutto il paese fosse radunato per la festa patronale di sant'Antonio di Padova. Seguivano questa volta i tre veggenti quattordici compagne curiose e con loro Maria Carreira col figlio, storpio, Giovanni. A mezzogiorno la Madonna, secondo il racconto, riapparve ai pastorelli rivelando a Lucia, che piangeva per i maltrattamenti subiti dalla madre nel mese passato, che Giacinta e Francisco sarebbero presto morti, mentre lei sarebbe sopravvissuta per far conoscere al mondo ci\u00f2 che aveva visto; detto questo aveva mostrato ai veggenti il suo cuore ferito da spine pungenti, scomparendo infine. I fedeli attorno all'elce dichiararono di aver visto una nuvola volare via, verso oriente.\nSulla via del ritorno, i pastorelli vennero bersagliati dalle domande dei presenti e furono costretti a tornare a casa. L\u00ec la madre di Lucia accus\u00f2 la figlia, credendola una bugiarda, poi la condusse dal parroco che la interrog\u00f2 e le mise il sospetto che quella visione fosse in realt\u00e0 una manifestazione diabolica. Il 13 luglio i bambini tornarono alla Cova d'Ir\u00eca: questa volta erano l\u00ec radunate circa cinquemila persone, molte delle quali desiderose di prendersi gioco dei ragazzini. Secondo quanto riferito da Lucia, a mezzogiorno si ripet\u00e9 l'apparizione: la bambina si lament\u00f2 presso la signora per tutti i maltrattamenti subiti, ricevendo come risposta l'invito a offrire le sue sofferenze per la conversione dei peccatori; dopo di che venne mostrata ai tre pastorelli la visione dell'inferno, riportata testualmente dagli scritti di suor Lucia:\nLucia aggiunge che la Madonna aveva poi rivelato ai pastorelli la seconda parte del segreto (la prima era appunto la visione dell'Inferno):\nL'apparizione si sarebbe conclusa poco dopo. \nNel frattempo, il Portogallo intero aveva cominciato a parlare degli strani avvenimenti accaduti a Fatima, accusando i pastorelli di essere millantatori, vittime di una congiura clericale. La notizia giunse agli orecchi del sindaco di Vila Nova da Our\u00e8m (di cui Fatima \u00e8 una frazione), Arturo Oliveira, che decise di farla finita con quella che riteneva una commedia: dapprima convoc\u00f2 Lucia, suo padre e il padre di Giacinta e Francisco, Manuel, ricoprendoli di insulti e minacciando di arrestarli, dopo di che, la mattina del 13 agosto, con la scusa di condurre i pastorelli alla Cova d'Ir\u00eca, li trascin\u00f2 in prigione per costringerli a confessare. Ogni tentativo di estorcere loro una confessione risult\u00f2 vano: non sapendo pi\u00f9 come minacciarli, il sindaco li rimand\u00f2 a casa. I bambini non avevano dunque potuto assistere all'apparizione del giorno 13, che li aveva raggiunti, secondo il loro racconto, quattro giorni dopo, il 19 agosto. In quell\u2019occasione la Madonna aveva promesso loro che il mese di ottobre avrebbe lasciato un segno per confermare l'autenticit\u00e0 delle loro affermazioni.\nIl 13 settembre erano radunate alla Cova d'Ir\u00eca circa trentamila persone, fra le quali molti malati in barella. A mezzogiorno i testimoni presenti riferirono di aver visto un globo luminoso scendere dal cielo verso l'elce; la Madonna sarebbe apparsa ai bambini per consolare alcuni fra i malati, promettendo a Lucia che entro l'anno li avrebbe guariti. La Vergine chiese inoltre di utilizzare il denaro che la gente donava per costruire l\u00ec una cappella a lei dedicata. Lucia avrebbe voluto consegnare alla Madonna una fialetta di profumo e alcune lettere datele da un oriundo di Olival, ma l'apparizione le avrebbe rifiutate, per poi scomparire.\nIl miracolo del sole.\nIl 13 ottobre Cova d'Ir\u00eca traboccava di gente: uomini giunti da tutto il Portogallo si erano recati l\u00ec per assistere al miracolo annunciato. Vi erano anche parecchi giornalisti anti-clericali, decisi a dimostrare come le apparizioni fossero soltanto una commedia escogitata dal parroco di Fatima. Era una giornata molto piovosa e i fedeli si riparavano con gli ombrelli. A mezzogiorno un sacerdote si avvicin\u00f2 a Lucia, accusandola di essere una millantatrice poich\u00e9 la Madonna non era ancora apparsa; poco dopo i presenti videro una nube circondare i pastorelli e l'elce. Lucia racconta che la Madonna le aveva chiesto di far costruire in quel luogo una cappella in suo onore, dedicandola alla \"Vergine del Rosario\", raccomandando inoltre di pregare molto perch\u00e9 la guerra era in procinto di concludersi; poi era salita al cielo, che si era aperto al suo passaggio. A quel punto si sarebbe verificato il miracolo promesso: il sole, visibile a occhio nudo, aveva cominciato a volteggiare, dopo di che era parso cadere sulla folla atterrita, fermandosi poi di colpo per risalire in cielo.\nIl fenomeno sarebbe stato osservato anche da numerosi spettatori increduli, tra i quali Avelino de Almeida, direttore del giornale \"O S\u00e9culo\", che era il pi\u00f9 diffuso e autorevole quotidiano liberale e anticlericale di Lisbona. Nel suo articolo, pubblicato il 15 ottobre 1917, de Almeida scrisse:\nTestimonianza simile fu riportata dal dottore Almeida Garrett:\nParecchie furono anche le testimonianze dei fedeli presenti:\nI tre pastorelli riferirono di aver visto dapprima la Madonna, san Giuseppe e Ges\u00f9 bambino mentre benedicevano il mondo tracciando un ampio segno di croce, successivamente la Vergine nelle vesti di Addolorata, seguita da Ges\u00f9 con la croce e la corona di spine, infine la sola Vergine nelle vesti della Madonna del Carmelo. Non appena il fenomeno si concluse, la folla si rivers\u00f2 entusiasta sui pastorelli: Francisco riusc\u00ec a fuggire, Giacinta venne condotta via da un amico, Lucia invece si ritrov\u00f2 senza velo n\u00e9 trecce, poich\u00e9 alcuni fanatici gliele avevano tagliate.\nLa morte di Giacinta e Francisco Marto.\nNel dicembre del 1918, una terribile epidemia di influenza spagnola si abbatt\u00e9 anche sul Portogallo: anche Giacinta e Francisco ne furono colpiti; la prima riusc\u00ec a guarire dopo una lunga convalescenza, il secondo invece rimase a letto malato. La mattina del 2 aprile Lucia si rec\u00f2 dal cugino per assisterlo nelle ultime ore di vita; Francisco si spense all'et\u00e0 di undici anni, alle ore dieci del 4 aprile 1919, in presenza della madre e dei familiari. Prima di morire, rivel\u00f2 Lucia, disse di vedere una grande luce, poi subito scomparsa. Il corpo fu sepolto il giorno dopo nel piccolo cimitero di Fatima.\nGiacinta, qualche tempo dopo, venne colpita da una pleurite purulenta e fu trasportata all'Ospedale di Vila Nova da Our\u00e8m. La malattia fu molto dolorosa: una profonda piaga le si scav\u00f2 nel petto, infettandosi dopo il ritorno a casa, dopo due mesi di degenza. Il professor Enrico Lisboa decise di condurla al suo ospedale per operarla: fu cos\u00ec trasferita a Lisbona, ospite dell'orfanotrofio di Nostra Signora e affidata alle cure della superiora, Maria della Purificazione. Ma la situazione era diventata critica: il 10 gennaio 1920 le vennero asportate due coste dalla parte sinistra, dove c'era una piaga \"larga quanto una mano\", senza anestesia poich\u00e9 il gracile corpo dell'inferma non lo permetteva. Secondo i testimoni, la ragazzina sopport\u00f2 tutto con coraggio dicendo che avrebbe offerto tutto per la salvezza dei peccatori. Giacinta mor\u00ec a soli 10 anni, alle 10:30 del 20 febbraio, oppressa da dolori lancinanti, in presenza dell'infermiera Aurora Gomez, alla quale era stata affidata, lontana da Lucia e dai genitori.\nLa mattina del giorno dopo, il suo corpo fu trasferito nella chiesa degli Angeli. In seguito fu trasportato a Vila Nova de Our\u00e9m e fu tumulato nella cappella del barone di Alvaiazere. Trascorsi quindici anni, il 12 settembre 1935 la bara fu aperta: il volto fu trovato incorrotto, e il corpo fu portato nello stesso giorno al cimitero di Fatima, dove rimase altri quindici anni e mezzo, fino al 30 aprile 1951. Il 1\u00ba maggio successivo le spoglie furono traslate nel transetto della basilica, alla sinistra dell'altare maggiore; un anno dopo, il 13 marzo 1952, furono portate l\u00ec anche le spoglie mortali del fratello Francisco. \nIl 13 maggio 1989, giorno del 72\u00ba anniversario delle apparizioni, papa Giovanni Paolo II proclam\u00f2 l'eroicit\u00e0 delle virt\u00f9 di Francesco e Giacinta, e il 13 maggio 2000 li beatific\u00f2 a Fatima. Fu poi papa Francesco a canonizzarli il 13 maggio 2017, durante il suo viaggio a F\u00e1tima in occasione del centenario delle apparizioni.\nL'entrata in convento di L\u00facia dos Santos.\nDopo la morte della cugina, Lucia decise di abbandonare Fatima per studiare e seguire la vita consacrata. Il 17 giugno 1921 entr\u00f2 nel collegio cattolico di Vilar (Oporto), diretto dalle suore di santa Dorotea. Nel 1925, a diciotto anni, Lucia entr\u00f2 nel loro convento a Pontevedra, in Spagna. Qui, il 10 dicembre, avrebbe avuto una nuova apparizione della Madonna, che le aveva comunicato la sua \"Grande Promessa\": la comunione riparatrice nei primi cinque sabati del mese:\n\"\"Guarda figlia mia, il mio Cuore circondato di spine che gli uomini ingrati in ogni momento Mi configgono con bestemmie e ingratitudini. Almeno tu vedi di consolarMi, e d\u00ec che tutti coloro che per cinque mesi, il primo sabato, si confesseranno, ricevendo la santa Comunione, reciteranno un rosario e Mi faranno compagnia per quindici minuti, meditando i quindici misteri del Rosario con l'intenzione di alleviare la mia pena, Io prometto di assisterli nell'ora della morte con tutte le grazie necessarie per la salvezza delle anime\"\nSuccessivamente, su richiesta della stessa Lucia, la confessione venne permessa anche otto giorni prima del sabato. Nel 1926 suor Lucia lasci\u00f2 il convento di Pontevedra per entrare nel noviziato a Tuy, dove ricevette l'abito il 26 ottobre 1926, pronunciando i primi voti il 3 ottobre 1928. L\u00ec avrebbe avuto una nuova apparizione, il 13 giugno 1929: mentre si trovava in cappella a pregare, fu irradiata dalla luce della Trinit\u00e0, con a fianco la Madonna, che raccomand\u00f2 alla veggente di inviare una lettera al papa, chiedendogli di consacrare la Russia al suo Cuore Immacolato. Poich\u00e9 questo non avvenne, due anni dopo suor Lucia, mentre si trovava convalescente a Rianjio, vicino Pontevedra, rifer\u00ec un'altra visione, questa volta di Ges\u00f9 stesso, che si lamentava per la lentezza della Chiesa nell'adempiere alle sue richieste:\n\"Fai sapere ai Miei ministri, che non hanno voluto soddisfare la Mia richiesta...come al Re di Francia, che si pentiranno e l'adempiranno, ma sar\u00e0 tardi. La Russia avr\u00e0 gi\u00e0 sparso i suoi errori per il mondo, provocando guerre e persecuzioni alla Chiesa: il Santo Padre avr\u00e0 molto da soffrire\"\nNella notte dal 24 al 25 gennaio 1938 una straordinaria aurora boreale illumin\u00f2 il cielo del Portogallo: la veggente ritenne che quella fosse la grande luce predetta dalla Vergine, preludio della seconda guerra mondiale. In quell'occasione Lucia rese nota la prima parte del segreto, quella relativa all'inferno.\nIl riconoscimento da parte della Chiesa cattolica.\nNel 1919, dinanzi all'immane flusso di pellegrini che si recavano a Cova d'Iria, Jos\u00e9 Alves Correia da Silva, vescovo della diocesi di Leiria, ordin\u00f2 che fosse costituita una commissione per studiare il caso e iniziare le indagini canoniche ufficiali. Dopo lunghi dibattiti, con la conoscenza e il consenso di papa Pio XI, nell'ottobre del 1930 il vescovo Silva annunci\u00f2 i risultati dell'inchiesta in una lettera pastorale nella quale diceva:\n1 \u2013 \"Dichiariamo degne di credenza, le visioni dei bambini pastori della Cova da Iria, avvenute nella parrocchia di F\u00e1tima, in questa diocesi, dal 13 maggio al 13 ottobre 1917\"\n2 \u2013 \"Permettiamo ufficialmente il culto della Madonna di F\u00e1tima\"\nNel 1940, il papa Pio XII parl\u00f2 delle apparizioni nella sua enciclica \"Saeculo Exeunte Octavo\", scritta per invitare la Chiesa portoghese a incrementare la sua attivit\u00e0 missionaria in terra straniera. Nell'ottobre del 1942, in risposta a un messaggio inviatogli da suor Lucia nel 1940, Pio XII consacr\u00f2 il mondo al Cuore Immacolato di Maria. All'inizio del 1943, suor Lucia disse che in un'apparizione le era stato rivelato che questo Atto di Consacrazione era stato accettato per contribuire a far finire prima la Seconda guerra mondiale, ma che non avrebbe ottenuto la pace nel mondo.\nPapa Pio XII, in una lettera apostolica del 7 luglio 1952, scrisse:\n\"Parecchi anni fa abbiamo consacrato l'intera razza umana alla Vergine Maria, Madre di Dio, cos\u00ec anche oggi noi la consacriamo ed in particolare affidiamo tutta la popolazione della Russia al suo cuore immacolato\"\"\n\"Se Maria interpone il suo valido patrocinio, le porte dell'inferno non potranno prevalere. \u00c8 la buona madre, la madre di tutti, e non si \u00e8 mai sentito dire che chi ha cercato in lei protezione sia rimasto deluso. Con questa certezza il papa affida l'intero popolo di Russia al cuore immacolato della Vergine. Lei li aiuter\u00e0! Errore e ateismo non prenderanno il sopravvento contro la sua grazia e assistenza\"\nEsiste una controversia in merito al fatto che ad oggi un pontefice abbia consacrato la Russia al Cuore di Maria, secondo le prescrizioni di Fatima. Nel caso di Pio XII, sarebbe mancato l'ordine a tutti i vescovi della Chiesa cattolica.\nIl 4 maggio 1944 la Santa Sede istitu\u00ec la Festa del Cuore Immacolato di Maria e due anni dopo il cardinale Benedetto Aloisi Masella, in veste di legato papale, incoron\u00f2 la Madonna di Fatima \u201c\"Regina del mondo\"\u201d. L'intero episcopato Portoghese e pi\u00f9 di 600.000 pellegrini si riunirono a Fatima per partecipare all'evento.\nI pontefici a F\u00e1tima.\nIl 13 maggio 1967, nel cinquantesimo anniversario della prima apparizione di Fatima, papa Paolo VI, che gi\u00e0 aveva donato la rosa d'oro al santuario affinch\u00e9 a Maria fossero affidate le sorti del mondo, si rec\u00f2 in pellegrinaggio al santuario, scrivendo un'enciclica per l'occasione.\nFu per\u00f2 Giovanni Paolo II, successore di Giovanni Paolo I (che aveva avuto colloqui personali con suor Lucia), il papa maggiormente legato alle apparizioni di Fatima: dopo l'attentato del 1981, avvenuto proprio nell'anniversario della prima apparizione, sostenne che era stata proprio la Madonna a \"deviare\" la pallottola sparata da Al\u00ec Agca (che poi fece incastonare nella corona della statua della Vergine). Egli visit\u00f2 F\u00e1tima in tre occasioni: nel 1982, nel 1991 e nel 2000. Nella sua prima visita del 1982, a distanza di un anno dall'attentato sub\u00ecto in piazza San Pietro, sub\u00ec un altro attentato: un uomo tent\u00f2 di colpirlo con una baionetta, ma fu fermato dalla sicurezza. L'uomo, un sacerdote spagnolo di nome Juan Mar\u00eda Fern\u00e1ndez y Krohn, si opponeva alle riforme del Concilio Vaticano II e definiva il papa un \"agente di Mosca\". Fu condannato a sei anni di prigione e, quindi, espulso dal Portogallo. Durante la visita del 2000 Giovanni Paolo II beatific\u00f2 i due veggenti defunti, Giacinta e Francisco. Rese inoltre universale la Festivit\u00e0 della Madonna di Fatima, facendola includere nel Messale Romano.\nNei giorni dall'11 al 14 maggio 2010, anche Benedetto XVI, in occasione del decimo anniversario della beatificazione dei veggenti, si \u00e8 recato a Fatima.\nPapa Francesco \u00e8 stato presente al Santuario di Fatima per celebrarne il centenario, nei giorni 12 e 13 maggio 2017, durante il quale ha anche canonizzato i due pastorelli, Francesco e Giacinta.\nL'acqua di F\u00e1tima.\nA F\u00e1tima, prima delle apparizioni, c'era scarsit\u00e0 di acqua a causa della natura del terreno, calcareo e poroso, tanto che gli abitanti erano costretti a raccogliere l'acqua piovana in cisterne. Dopo le apparizioni il flusso dei pellegrini continuava ad aumentare, creando un grave problema per l'approvvigionamento idrico, causa anche di litigi fra i pellegrini e gli abitanti del luogo.\nIl 13 novembre 1921, il vescovo di Leiria, Jos\u00e9 Alves Correia da Silva, volle scavare un pozzo vicino al luogo della prima apparizione, nonostante lo scetticismo dei contadini del posto. L'acqua sgorg\u00f2 dal pozzo, e anche dai due pozzi fatti scavare a poca distanza dal primo, e il problema delle risorse idriche fu risolto.\nL'acqua veniva raccolta in una grande cisterna di cemento, attualmente non pi\u00f9 visibile, situata nella base del monumento al Sacro Cuore di Ges\u00f9. Si pens\u00f2 anche di costruire delle piscine come a Lourdes, ma il progetto non venne realizzato. La \"Voz da F\u00e1tima\" (La voce di F\u00e1tima), rivista ufficiale del santuario, riporta le Grazie che sarebbero state ottenute: la maggior parte di esse sarebbe legata all'uso di quest'acqua.\nIl messaggio.\nIl messaggio di F\u00e1tima pu\u00f2 essere riassunto principalmente come un invito alla penitenza e alla preghiera. Nelle apparizioni del 1916, l'angelo avrebbe mostrato ai bambini con quale contrizione si dovesse pregare, spiegando loro la grande importanza del compiere sacrifici in riparazione delle offese commesse contro Dio e, nella sua ultima apparizione, avrebbe mostrato il modo consono di ricevere il sacramento dell'eucaristia.\nNel 1917 la Madonna avrebbe ribadito parecchie volte l'esortazione alla recita del rosario ogni giorno, definendosi ella stessa \"Regina del rosario\". Un altro aspetto importante del messaggio di F\u00e1tima \u00e8 la devozione al Cuore Immacolato di Maria, in riparazione del quale sarebbe stata consigliata la devozione dei primi cinque sabati del mese.\nIl legame col Carmelo.\nA Fatima la Vergine Santa avrebbe confermato le promesse legate al Santo Scapolare. \nIl 13 ottobre 1917, infatti, mentre avveniva il grande miracolo del Sole visto da pi\u00f9 di cinquantamila persone, Maria si sarebbe mostrata ai pastorelli nelle vesti della Madonna del Monte Carmelo, presentando nelle loro mani lo Scapolare. \nSenza dubbio, avvenendo in concomitanza con il fenomeno pi\u00f9 alto fra tutti quelli accaduti nella Cova da Iria, la presentazione dello Scapolare durante quest'apparizione finale non fu un dettaglio senza importanza; anzi, in questo modo, Maria mostr\u00f2 come una sintesi tra lo storicamente pi\u00f9 remoto (il Monte Carmelo), il pi\u00f9 recente (la devozione al Cuore Immacolato di Maria) ed il futuro glorioso, che \u00e8 il trionfo di questo stesso Cuore\nSi pu\u00f2 perci\u00f2 affermare che i privilegi inestimabili legati allo Scapolare sono parte integrante del Messaggio Mariano di Fatima, unitamente al Rosario ed alla devozione al Cuore Immacolato di Maria.\nInfatti, i riferimenti all'Inferno e al Purgatorio, la necessit\u00e0 della penitenza e l'intercessione di Nostra Signora contenuti nel Messaggio sono in assoluta consonanza con le promesse collegate allo Scapolare.\nNon a caso la stessa Lucia, l'unica dei tre pastorelli ad essere rimasta in vita, divenne carmelitana scalza e disse che nel messaggio della Madonna \u201c\"il Rosario e lo Scapolare sono inseparabili\"\u201d."}
{"id": "2374068", "revid": "380453", "url": "https://it.wikipedia.org/wiki?curid=2374068", "title": "European League 2006", "text": "La III European League di pallavolo maschile si svolse dal 21 luglio al 20 agosto 2006. Dopo la fase a gironi che si disput\u00f2 dal 21 luglio al 13 agosto, la fase finale, a cui si qualificarono le prime tre squadre classificate nel girone unico di qualificazione, pi\u00f9 la Turchia, paese ospitante, si svolse dal 19 al 20 agosto a Smirne, in Turchia. La vittoria finale and\u00f2 per la prima volta ai Paesi Bassi.\nPodio.\nCampione.\nPaesi Bassi(Primo titolo)\nSecondo posto.\nCroazia\nTerzo posto.\nGrecia"}
{"id": "2374069", "revid": "15756", "url": "https://it.wikipedia.org/wiki?curid=2374069", "title": "Giovanni di Gand", "text": "Biografia.\nGiovanni fu il quarto figlio maschio di Edoardo III e di sua moglie, Filippa di Hainaut.\nNel 1340 e nel 1342 fu nominato conte di Richmond.\nDuca di Lancaster.\nAlla morte del suocero nel 1361, Giovanni ricevette la met\u00e0 delle sue terre, il titolo di \"Conte di Lancaster\" e la distinzione come il pi\u00f9 grande proprietario terriero, nel nord dell'Inghilterra, ereditando il Palatinato di Lancaster. Giovanni eredit\u00f2 il resto quando la sorella di sua moglie, Maud, contessa di Leicester, mor\u00ec il 10 aprile 1362.\nRicevette il titolo di \"Duca di Lancaster\" da suo padre il 13 novembre 1362. Dal quel momento la sua posizione fu ben consolidata, possedendo almeno una trentina di castelli e tenute in tutta l'Inghilterra e la Francia. La sua famiglia era paragonabile, per dimensioni e organizzazione, a quella di un monarca.\nDopo la morte del fratello Edoardo, venne chiamato per difendere il riformatore religioso John Wycliffe, forse per contrastare il crescente potere secolare della Chiesa cattolica romana. Tuttavia la sua ascesa politica coincise con una diffusa avversione nei suoi confronti.\nInoltre, mentre il re Edoardo III e il Principe di Galles erano eroi popolari grazie i loro successi sul campo di battaglia, Giovanni non aveva una fama militare equivalente che avrebbe potuto rafforzare la sua reputazione. Anche se aveva combattuto nella battaglia di N\u00e1jera, le sue successive vittorie non ebbero molto successo.\nCon l'ascesa di Riccardo II, l'influenza di Giovanni crebbe, ma la diffidenza che vi era nei suoi confronti rimase, tanto che si pensava che volesse il trono per s\u00e9.\nDopo che suo fratello Edoardo era stato colpito della malattia, Giovanni fu nominato governatore dell'Aquitania nel 1372. Il medesimo anno, approntata una spedizione militare contro la Castiglia, fu sconfitto da re Enrico II a La Rochelle.Nel 1373 Giovanni fece una scorreria da Calais a Bordeaux e, tempo dopo, prese parte ai negoziati per la tregua a Bruges.\nLa lotta per il potere.\nNel 1376 la morte dell'erede al trono, Edoardo il Principe Nero, che lo aveva fortemente criticato in seguito allo scandalo dei ministri laici, ristabil\u00ec il prestigio del duca Giovanni, che, con l'appoggio del teologo John Wyclif, ora ebbe in mano tutto il potere, perch\u00e9 il padre Edoardo III, per l'et\u00e0 aveva perso la capacit\u00e0 di governare. Tuttavia, l'anno successivo, Edoardo III mor\u00ec e sal\u00ec al trono il figlio di Edoardo il Principe Nero, suo nipote, Riccardo II, di dieci anni, che, sotto l'influenza della madre, Giovanna di Kent gli revoc\u00f2 alcuni privilegi, e cerc\u00f2, senza riuscirci, di allontanarlo dalla vita politica. Giovanni inizialmente si dedic\u00f2 soprattutto ai problemi militari, conducendo uno sfortunato attacco a Saint-Malo (1378), ma a poco a poco divenne il pi\u00f9 ascoltato consigliere del re, influenzandolo nelle decisioni per diversi anni.\nIn questo periodo, Giovanni negozi\u00f2 una tregua con la Francia, e lo stesso fece con la Scozia, una volta inviato dal sovrano ai confini settentrionali del regno inglese. Nel 1384, essendo stata infranta la pace, condusse una spedizione contro gli Scozzesi, che si concluse in un disastro. Nonostante gli insuccessi e la revoca dei suoi privilegi, Giovanni era divenuto un grande amico di Riccardo, con l'aiuto del quale, dopo la notizie delle due sconfitte subite dai castigliani ad opera dei portoghesi, raccolse un forte esercito per affermare le sue pretese sulla Castiglia, su cui regnava ora il figlio di Enrico II di Trastamara, Giovanni I.\nFirmato il trattato di Windsor tra Giovanni I del Portogallo e Riccardo II d'Inghilterra, Giovanni, duca di Lancaster, a luglio sbarc\u00f2 a La Coru\u00f1a e invase la Galizia e, dopo l'incontro col re del Portogallo, conquist\u00f2 la Galizia (1386); ma, anche per una forte epidemia di peste, la campagna anglo-portoghese fu poco proficua e alla fine fu accettata la proposta di pace dei castigliani: il trattato di pace siglato nel 1387 stabiliva, oltre a una tregua tra Castiglia e Portogallo della durata di tre anni, l'accettazione come re di Castiglia di Giovanni I, un cospicuo indennizzo al duca di Lancaster, Giovanni di Gand, per le spese sostenute, ed il matrimonio tra sua figlia Caterina (nipote quindi di Pietro I di Castiglia), e l'erede al trono di Castiglia, Enrico, ristabilendo cos\u00ec la legittimit\u00e0 della dinastia dei Trast\u00e1mara, sul trono di Castiglia.\nDopo che aveva fatto ritorno dalla Penisola iberica Giovanni fu creato duca di Guienna o Aquitania, nel 1390, condusse i negoziati con la Francia negli anni 1392-1394, soffoc\u00f2 la ribellione del Cheshire (1393), e diede il suo assenso alla nomina di erede al trono di Ruggero Mortimer, IV conte di March e perfino alla condanna all'esilio pronunciato da Riccardo, nel 1398, contro suo figlio Enrico di Bolingbroke, futuro re d'Inghilterra. Durante il governo tirannico di Riccardo II (1397-1399), Giovanni fu l'unico magnate che il re cercasse di propiziarsi, anche perch\u00e9, dopo il 1389, Giovanni, col suo re, fu sempre leale e collaborativo, al contrario del partito dei nobili, guidato da suo fratello, Thomas Woodstock, I duca di Gloucester, e da Thomas de Beauchamp, XII conte di Warwick e Richard FitzAlan, XI conte di Arundel; a Giovanni soprattutto va il merito della pace che si godette in Inghilterra per circa dieci anni.\nMatrimoni.\nPrimo Matrimonio.\nGiovanni prima di sposarsi ebbe una relazione con Maria di St. Hilaire di Hainault (1340-1399), dalla quale ebbe una figlia:\nSpos\u00f2, il 19 maggio 1359, Bianca di Lancaster (25 marzo 1345-12 settembre 1369), figlia di Enrico Plantageneto e di Isabella di Beaumont. Ebbero sette figli:\nSecondo Matrimonio.\nNel 1371 spos\u00f2 Costanza di Castiglia (1354-1394), figlia di Pietro I di Castiglia e di Maria di Padilla. Ebbero due figli:\nTerzo Matrimonio.\nNel 1396 spos\u00f2 Caterina Swynford (1350-1403), figlia di Payne De Roet, un araldo fiammingo proveniente da Hainaut, che era stata amante di Giovanni, dopo la morte del marito, il cavaliere inglese Hugh Swynford (1340-1372). Ebbero quattro figli (legittimati da Riccardo II nel 1397):\nMorte.\nGiovanni mor\u00ec il 3 febbraio 1399, nel castello di Leicester, aprendo una crisi che port\u00f2 alla destituzione di Riccardo II e all'ascesa al trono di suo figlio, Enrico di Bolingbroke, che assunse il nome di Enrico IV.Giovanni fu inumato nella Cattedrale di Saint Paul, a Londra."}
{"id": "2374072", "revid": "486946", "url": "https://it.wikipedia.org/wiki?curid=2374072", "title": "Giovanni di Gaunt", "text": ""}
{"id": "2374077", "revid": "125873156", "url": "https://it.wikipedia.org/wiki?curid=2374077", "title": "La struttura delle rivoluzioni scientifiche", "text": "La struttura delle rivoluzioni scientifiche (\"The Structure of Scientific Revolutions\", 1962) \u00e8 un celebre saggio di filosofia della scienza di Thomas Samuel Kuhn. L'opera rappresenta una pietra miliare nel dibattito epistemologico moderno. All'enorme influenza di quest'opera si deve, tra l'altro, l'introduzione nel gergo filosofico-scientifico del termine \"paradigma\".\nL'opera si compone di 13 capitoli che analizzano il processo di graduale formazione della scienza nella storia, seguendo le dinamiche della scienza normale, della crisi del paradigma e del momento rivoluzionario fino al ristabilimento di una situazione di normalit\u00e0. Come gi\u00e0 aveva fatto Galileo, Kuhn utilizza un linguaggio creativo, che tratta della scienza in maniera \"qualitativa\" attingendo dal vocabolario tipico di altri contesti. Questo stesso \"modus operandi\" \u00e8 in effetti uno degli argomenti del saggio, che mostra come ogni rivoluzione scientifica sia stata contraddistinta anche da un nuovo linguaggio, non direttamente confrontabile con i precedenti; un cosiddetto \"mutamento di paradigma\" (\"paradigm shift\").\nLa teoria dei paradigmi.\nParadigma e scienza normale.\nLa nozione di paradigma sviluppata da Kuhn, su cui si centra tutta l'opera, parte da una innovativa definizione di scienza: per Kuhn, la \"scienza normale\" \u00e8 una ricerca stabilmente fondata su uno o pi\u00f9 risultati raggiunti dalla scienza del passato, ai quali \"una particolare\" comunit\u00e0 scientifica, \"per un certo periodo di tempo\", riconosce la capacit\u00e0 di costituire il fondamento della sua prassi ulteriore. Gli elementi fondanti della scienza normale possono essere fissati in opere acclamate, come la \"Fisica\" di Aristotele o i \"Principia\" di Isaac Newton. La scienza \"normale\" si basa su un insieme di princ\u00ecpi di fondo che non vengono messi in discussione, e sostanzialmente si prefigge di riconfermarli attraverso la loro applicazione. Secondo Kuhn, persino gli strumenti di misura con cui si svolge l'attivit\u00e0 sperimentale sono in gran parte determinati dai princ\u00ecpi accettati dalla scienza normale, e quindi tendono implicitamente a confermarne il sistema di concetti, ovvero farne un \"paradigma\".\nAttraverso un'analisi della storia della scienza, Kuhn giunge alla conclusione che i sistemi scientifici che si sono affermati come paradigmi sono caratterizzati da due elementi fondamentali: presentare risultati sufficientemente nuovi per attrarre un gruppo stabile di \"seguaci\" (distogliendoli da forme di attivit\u00e0 scientifica contrastanti) e nello stesso tempo essere sufficientemente aperti da lasciare al gruppo di scienziati costituitosi su queste basi la possibilit\u00e0 di risolvere problemi di ogni genere. Kuhn riformula anche questo concetto dicendo che un paradigma rappresenta una \"promessa di successo\" nello studio di un problema, e la scienza normale da esso derivata \u00e8 la realizzazione in pi\u00f9 parti di tale promessa. Infine, il paradigma viene a configurare una scienza \"matura\" quando diventa abbastanza esoterico, ovvero quando definisce un'\"\u00e9lite\" limitata di studiosi che possono vantarne una conoscenza profonda.\nLa visione di Kuhn ribalta l'immagine tradizionale della scienza come \"esplorazione dell'ignoto\": gli scienziati svolgono essenzialmente un lavoro di consolidamento e ripulitura dei principi del paradigma, focalizzandosi spesso su esperienze e casi \"canonici\" e adatti allo scopo.\nParadigmi e rivoluzioni scientifiche.\nNell'ottica di Kuhn, l'accumularsi di anomalie sempre pi\u00f9 difficili da risolvere con le tecniche e le credenze consolidate genera una crisi del paradigma. Inizialmente, la scienza normale fornisce i metodi e gli strumenti per superare la crisi, ma una cronicizzazione dell'anomalie ed i continui tentavi falliti portano al passaggio successivo: la fase di cambio paradigma o rivoluzione scientifica (come la rivoluzione copernicana, la rivoluzione della chimica operata da Lavoisier, la rivoluzione dell'elettrostatica di Franklin, la teoria darwiniana di Charles Darwin o la Relativit\u00e0 di Einstein) . Durante il cambio di paradigma o rivoluzione scientifica, si creano paradigmi diversi ed in contrasto tra loro. Nella comunit\u00e0 si apre un dibattito su quali di questi accettare ed una volta che un gruppo sostenitore di un nuovo paradigma prevale su tutti si entra nella fase post rivoluzionaria. La fase post rivoluzionaria vede affermarsi il nuovo paradigma. Gli scienziati tornano alla scienza normale, si scrivono nuovi manuali, cambia il linguaggio e si iniziano a risolvere i rompicapo che si creano con il nuovo paradigma. \nIn opposizione alla scienza normale, nella quale vengono sviluppate solo ricerche a sostegno della teoria dominante, nella scienza straordinaria vengono messi al centro della ricerca quegli argomenti atti a falsificarne la teoria.\nI nuovi paradigmi non nasceranno quindi dai risultati raggiunti dalla teoria precedente (come un naturale proseguimento del \"progresso\" scientifico) ma, piuttosto dall'abbandono degli schemi precostituiti del paradigma dominante. \nCertamente, il nuovo paradigma dovr\u00e0 consentire di spiegare tutti quei fenomeni che i precedenti paradigmi spiegavano, e altri; ma non sempre (o meglio, quasi mai) incorporer\u00e0 le teorie dei paradigmi precedenti, limitandosi a estenderle.\nSar\u00e0 per\u00f2 non necessariamente il pi\u00f9 vero o il pi\u00f9 efficiente ad imporsi, ma quello in grado di catturare l'interesse di un numero sufficiente di seguaci, e di guadagnarsi la fiducia della comunit\u00e0 scientifica.\nKuhn infatti sostenne, in una maniera da molti ritenuta ambigua o quantomeno poco chiara, l'incommensurabilit\u00e0 delle teorie concorrenti nella fase rivoluzionaria, rifacendosi a pensatori come Quine (che fece cadere l'inviolabilit\u00e0 dei presupposti analitici) e di Hanson (fautore della teoria della pregnanza teorica delle percezioni).\nCritiche.\nLa dinamica descritta da Kuhn \u00e8 stata profondamente criticata da altri epistemologi, e in particolare da Karl Popper. Popper ha sostenuto che quella che Kuhn chiama \"scienza normale\" \u00e8 il frutto di un pericoloso dogmatismo che deve essere sradicato dal pensiero scientifico. La scienza normale, ammesso che rappresenti ci\u00f2 che gli scienziati realmente fanno nella pratica, \u00e8 secondo Popper l'antitesi di quel che essi dovrebbero fare per raggiungere i propri obiettivi. \"Rivoluzione permanente\" \u00e8 il motto popperiano in ambito epistemologico: ogni scienziato dovrebbe sempre sforzarsi di mettere in crisi le concezioni accettate, tentando di falsificarle e poi migliorarle, in un avvicinamento asintotico alla verit\u00e0. Dal canto suo Kuhn ribatte che l'idea stessa di \"rivoluzione permanente\" \u00e8 ossimorica: solo l'esistenza di una scienza normale, ovvero tesa alla conservazione e all'articolazione del paradigma, pu\u00f2 mettere in luce quelle anomalie che mettono in crisi il paradigma consentendo la sua evoluzione verso un nuovo sistema di modelli."}
{"id": "2374079", "revid": "125838467", "url": "https://it.wikipedia.org/wiki?curid=2374079", "title": "La tigre e la neve", "text": "La tigre e la neve \u00e8 un film del 2005 diretto e interpretato da Roberto Benigni, con la collaborazione alla sceneggiatura di Vincenzo Cerami.\nLa pellicola ottenne due Nastri d'argento 2006: miglior soggetto e migliore fotografia. L'anno dopo l'uscita del film Benigni e Cerami hanno deciso di pubblicare un romanzo omonimo tratto dalla sceneggiatura.\nTrama.\nRoma, 2003. Attilio De Giovanni \u00e8 un poeta e docente di letteratura italiana. Spesso ha un sogno ricorrente, quello di sposarsi con Vittoria in una notte di luna piena presso un esotico edificio antico all'aperto, tra rovine di Roma, dove si trovano riuniti anche i poeti Eugenio Montale, Giuseppe Ungaretti, Jorge Luis Borges e Marguerite Yourcenar, oltre al cantautore Tom Waits, che canta al pianoforte una struggente \"You Can Never Hold Back Spring\", accompagnando l'ingresso della sposa.\nSia sul lavoro che nel tempo libero Attilio ha un carattere aperto e gioviale, fin da piccolo ama molto la poesia e cerca di comunicarlo sia ai suoi alunni durante le lezioni, sia alle due sue figlie, Rosa ed Emilia, avute da una passata relazione, e ormai grandi, che spesso gli fanno domande sulla sua professione. In casa, il poeta viene altres\u00ec aiutato da una collaboratrice familiare di nome Carla, mentre sul lavoro, a scuola, ha da poco avuto una breve e recente relazione con la professoressa di inglese Nancy Brahm, che ancora lo desidera insistentemente.\nLa sua fama nell'ambiente letterario si accresce dopo il premio che riceve per il suo primo libro di poesie, \"La tigre e la neve\". Un pomeriggio Attilio, insieme al suo collega Ermanno si reca a una conferenza del poeta iracheno Fuad, suo amico nell'ambiente letterario da circa tre anni. Lo scrittore, che era giunto a Roma per presentare il suo libro di poesie \"Du feu de l'exil\", da anni vive a Parigi in esilio volontario, ma con il protrarsi della guerra civile contro il dittatore Saddam Hussein e lo scoppio della Seconda Guerra del Golfo, decide di ritornare a Baghdad per aiutare la sua gente. Tuttavia, la critica letteraria Vittoria (che \u00e8 anche la donna che si manifesta sempre nei sogni di Attilio), dovendo completare una biografia di Fuad, decide di seguirlo fino a Baghdad. Prima della sua partenza per\u00f2, Attilio, che aveva gi\u00e0 incontrato Vittoria parecchie volte, prova a corteggiarla invitandola a casa sua, ma questa fugge, abbandonandolo all'improvviso mentre, servendo dello champagne, il poeta le manifesta chiaramente il suo eterno amore.\nPoco dopo l'arrivo in Iraq, Vittoria rimane gravemente ferita alla testa per il crollo di un palazzo durante un bombardamento angloamericano, cadendo in un profondo coma, con relativo edema cerebrale. Nella notte, l'amico Fuad informa Attilio dell'accaduto, e quest'ultimo decide immediatamente di partire per l'Iraq; non trovando per\u00f2 un aereo di linea che possa raggiungere un paese in guerra, riesce ad arrivare alle porte di Baghdad fingendosi chirurgo, e aggregandosi ad una missione di ponte umanitario della Croce Rossa Italiana. Ben presto per\u00f2, \u00e8 costretto a fronteggiarsi con la cruda realt\u00e0 del luogo, molto diverso dall'Italia nei costumi e nelle attrezzature. Non ci sono infatti strutture adatte per curare la donna, che rischia seriamente la vita da l\u00ec a poche ore, e quindi Attilio, disperato, si rivolge a Fuad. L'iracheno fa di tutto per aiutare l'amico. Non trovando nessuna farmacia aperta in citt\u00e0 a causa della guerra, lo accompagna da Al Giumeili, un suo vecchio conoscente, droghiere e farmacista molto saggio che coglie la gravit\u00e0 della situazione e discerne l'amore sincero dell'uomo, consigliando quindi ai due come preparare un composto a base di glicerina, che potrebbe salvare Vittoria almeno dalla imminente morte. Attilio ringrazia l'uomo, e insieme a Fuad prepara il medicinale. Si reca quindi da Vittoria, mettendo la sua barella in uno stretto sottoscala dell'ospedale, unico posto disponibile in una struttura ospedaliera affollata.\nTuttavia, pur salvandola dalla morte, il coma della donna persiste, dunque Attilio, dopo averle preso anche una bombola d'ossigeno trovata in un bazar, parte alla ricerca di medicinali migliori, delle flebo e altri farmaci. Arriva quindi con una motoretta fino alla centrale della Croce Rossa Italiana, tuttavia abbastanza lontana dalla citt\u00e0, facendo rifornimento di medicinali e attrezzature sanitarie. Ma al ritorno, nuovamente si scontra con le difficolt\u00e0 della citt\u00e0 teatro di guerra; ad un posto di blocco, viene fermato dai militari statunitensi che, credendolo un terrorista tentano di sparargli, ma poi, ritenuto inoffensivo, lo lasciano passare.\nPoco tempo dopo, Attilio scopre l'amico Fuad morto suicida impiccato, probabilmente per il troppo dolore causato dallo strazio del suo amato paese. Fuad infatti gi\u00e0 aveva manifestato al suo amico le preoccupazioni che affliggevano il suo animo, ma Attilio non ci aveva fatto tanto caso, perch\u00e9 pensava solo a Vittoria.\nGrazie alle ultime cure con medicinali validi la donna, a sorpresa, esce dal coma, quindi guarisce rapidamente ed \u00e8 pronta per tornare in Italia. Attilio per\u00f2 non riesce a vederla quando si risveglia, perch\u00e9 viene coinvolto in un attacco terroristico nella citt\u00e0, quindi arrestato. Si salva fortunosamente solo grazie a uno dei militari americani del posto di blocco, che lo riconosce.\nAttilio ora pu\u00f2 finalmente tornare a Roma per riabbracciare le figlie, dopo aver affrontato dei problemi legali per via di una vecchia causa di pignoramento. Ma quello a cui pensa di pi\u00f9 il poeta \u00e8 la salute di Vittoria, che gli aveva detto di sposarlo solo se avesse visto una tigre sotto la neve, come diceva il suo libro. Sembra impossibile che l'evento si realizzi, ma proprio il giorno in cui Attilio e lei tornano in Italia, alcuni animali fuggono da un circo incendiato ed occupano una strada; i fiocchi bianchi di peluria che a primavera cadono dai pioppi completano la scena, dando l'impressione che stia nevicando davvero. Proprio in quel momento Vittoria, dall'auto, vede una tigre (scappata dallo zoo) sotto i fiocchi dei pioppi.\nTornato Attilio dalle sue figlie Rosa ed Emilia nel giardino di casa, si scopre soltanto alla fine del film che la loro madre era proprio Vittoria, che le aveva avute insieme al poeta molti anni prima, e che i due non si erano mai sposati, anzi, Vittoria si era anche separata da lui poco tempo prima, mentre Attilio era rimasto, da sempre, innamorato di lei.\nAttilio viene a conoscenza dalle figlie che la mamma Vittoria era stata gravemente ferita in Iraq, ed era stata strappata alla morte da un'eroica persona, un medico italiano rimasto anonimo. Tuttavia, alla fine, grazie al gesto del bacio in fronte che Attilio le d\u00e0 abitualmente per salutarla, Vittoria, anche se era rimasta in coma, si ricorda di questo inconfondibile gesto e, grazie a questo labile ricordo, scopre che questa persona era lui, lo stesso Attilio. Commossa, Vittoria guarda l'uomo che, felice, si allontana dal giardino.\nProduzione.\nDopo \"Pinocchio\", Benigni torna sullo stile de \"La vita \u00e8 bella\", che gli valse tre premi Oscar, con un film sullo sfondo della guerra in Iraq. Il film \u00e8 stato girato in Tunisia.\nAll'inseguimento di un sogno a doppio volto (e con finale a sorpresa), nel vano (e concitato) tentativo di catturare l'attimo che fugge, Benigni ripercorre nella sequenza iniziale le orme dello stralunato ma innovativo \"professor Keating\" del carpe diem oraziano in un inno all'amore. Nelle scene del sogno appaiono, grazie alla computer grafica, i poeti Eugenio Montale, Jorge Luis Borges, Marguerite Yourcenar e Giuseppe Ungaretti.\nDistribuzione.\nIl film \u00e8 uscito in Italia il 14 ottobre 2005.\nAccoglienza.\nIncassi.\nCon un costo stimato di circa 35 milioni di dollari, al dicembre 2006 ha globalmente incassato circa 24 milioni di dollari, di cui 14.848.281 in Italia (febbraio 2006).\nCritica.\nUscito nelle sale USA, la maggior parte dei critici americani ha stroncato senza mezzi termini il film di Benigni. Dal \"San Francisco Chronicle\" che lo definisce \"uno dei peggiori film del 2006\", al \"Daily News\" che sottolinea come \"Benigni chiaramente vuole proporci un'appassionata descrizione della futilit\u00e0 della guerra, della potenza dell'amore e della durevole forza dell'ottimismo. Tuttavia, l'innocenza della sua persona, che una volta era attraente, con il tempo si \u00e8 inacidita\".\nAncora pi\u00f9 pesanti il \"New York Times\" e il \"Los Angeles Times\": il primo etichetta il film come \"un affronto bruciante all'intelligenza degli italiani, degli iracheni e del pubblico cinematografico ovunque\" mentre il secondo se la prende con Benigni che trova \"indulgente con se stesso e insopportabile\" liquidando la pellicola come \"una sciocchezza vergognosa, del tutto prevedibile, cupa e poco divertente\".\nCitazioni di altre opere.\nNel film sono citati versi e passaggi prosaici di almeno una dozzina di poeti e romanzieri tra cui:\nColonna sonora.\nData di uscita: 28/10/2005\nAutore: Nicola Piovani\nNumero tracce: 21.\nTitoli Tracce:"}
{"id": "2374085", "revid": "1529788", "url": "https://it.wikipedia.org/wiki?curid=2374085", "title": "Graffitismo", "text": "Il graffitismo (in inglese \"Graffiti Writing\" o semplicemente \"Writing\"), \u00e8 una manifestazione sociale e culturale diffusa in tutto il pianeta, basata sull'espressione della propria creativit\u00e0 tramite interventi pittorici sul tessuto urbano, frequentemente considerati atti vandalici e puniti secondo le leggi vigenti. Talvolta \u00e8 correlato ad essa l'atto dello scrivere il proprio nome d'arte (tag) e il numero della strada in cui si viveva, diffondendolo come fosse un logo. Il fenomeno, ricordando la pittura murale (murales - disegni su muro), \u00e8 da alcuni ad essa accostato, poich\u00e9 numerosi graffitisti (in inglese \"writer\") imbrattano, spesso impunemente, mezzi pubblici o edifici di interesse storico e artistico.\nGeneralmente, i graffitari pi\u00f9 vicini ad un lavoro di ricerca artistica tendono a esprimersi in campi pi\u00f9 protetti, come nelle \"hall of fame\", spazi a disposizione dei graffitari in cui dipingere legalmente (siano questi muri esplicitamente dedicati dalle amministrazioni comunali all'espressione dell'arte della bomboletta - \"spray-can art\" - un modo, questo, per cercare di arginare il dilagare del fenomeno nel contesto dei centri storici o di quartieri residenziali - o siano luoghi siti in periferie degradate o di poco interesse o difficilmente raggiungibili in cui, per un tacito accordo con gli organi deputati al controllo dell'ordine pubblico, si lascia ai graffitari \"carta bianca\" e una relativa tranquillit\u00e0 per dipingere).\nI graffitari che scelgono di esprimersi per lo pi\u00f9 in contesti del genere, attraverso la scelta consapevole e responsabile del supporto per la pittura, si distinguono dai criminali che intervengono anche su edifici di interesse storico e artistico.\nOgni graffitaro, qualsiasi sia la sua inclinazione e provenienza, ricerca e studia un'evoluzione personale, per arrivare ad uno stile proprio in modo tale da distinguersi dagli altri ed essere elogiato maggiormente.\nNel corso degli anni molti artisti hanno comunque maturato nuove tendenze creative per cui, pur mantenendo radici nel graffiti writing, sono riusciti a sconfinare nella tipografia, nel design, nell'abbigliamento, contaminando il tipico stile degli anni '80 con ideali pi\u00f9 razionali e vicini alla grafica. Si parla di tendenze artistiche \"post-graffiti\" in particolare riferendosi all'arte di strada, e di Graffiti Design per le influenze oramai evidenti nelle tecniche pubblicitarie e nella moda. \u00c8 possibile affermare che molti artisti oramai integrati nel sistema convenzionale del mercato dell'arte, traggono il loro valore da esperienze precedenti spesso formalmente illegali.\nGraffiti metropolitani.\nIl \"graffitismo\" \u00e8 un fenomeno difficilmente classificabile seguendo schemi tradizionali, essendo intrinsecamente presenti in questo una componente legata a un'espressivit\u00e0 artistica, e una forte componente di autoaffermazione che passa dalla rottura delle regole e dalla noncuranza delle leggi.\nNasce come parte della sottocultura dei ghetti newyorkesi (conosciuta come hip-hop) negli anni '70 (\u00e8 questo il periodo in cui acquisisce un carattere ben definito rispetto alle prime manifestazioni assimilabili al graffitismo), ma ne supera in breve tempo i confini (geografici e culturali). Dietro alle forme ed all'evoluzione delle lettere, c'\u00e8 spesso un lungo studio, fatto di bozze preparatorie ed ispirazioni provenienti dall'ambiente che circonda il writer stesso, di conseguenza ogni nazione e ogni citt\u00e0 ha scuole di stili diversi: lo stile tedesco (tendente per lo pi\u00f9 al Wild Style newyorkese con lettere sottili e intrecciate o fortemente accostate), lo stile brasiliano, lo stile romano (lettere tondeggianti, tendenti al bomb-style e al Throw up ma pi\u00f9 studiato) e via dicendo.\nOrigini del graffitismo.\nSebbene le sue origini si possono far risalire all'abitudine dei soldati alleati nel corso degli anni quaranta di disegnare lo scarabocchio Kilroy, il graffitismo nasce a Filadelfia nei tardi anni sessanta sui treni e si sviluppa in seguito a New York negli anni settanta fino a raggiungere una prima maturit\u00e0 stilistica a met\u00e0 degli anni ottanta.\n\"TAKI 183\" \u00e8 un \"writer\" dei primi anni '70 che, insieme a Rammellzee, apre la strada al graffitismo ed allo sviluppo dell'Aerosol-art a New York. Un esempio italiano \u00e8 Carlo Torrighelli, meglio noto come \"C.T.\" (1909-1983), che opera a Milano sempre negli anni '70, nella zona di Parco Sempione.\nNel 1972-75 appaiono i primi \"pezzi\", rappresentanti inizialmente una semplice evoluzione delle firme, divenute pi\u00f9 grandi, pi\u00f9 spesse e con i primi esempi di riempimento e di contorno (outline).\nBen presto, anche se un pezzo aveva bisogno di molto spray (due o pi\u00f9 bombolette) che avrebbero permesso di fare molte tag, tutti i writer raccolsero la sfida lanciata da \"Super Kool 223\" e cominciarono a fare pezzi. Iniziarono le prime repressioni e le campagne contro il graffitismo. Le carrozze della metro vengono pulite e lavate, si mettono taglie sui \"writers\", si recintano i depositi della metro (luoghi preferiti per l'azione) e si piazzano pattuglie cinofile lungo le recinzioni.\nNonostante ci\u00f2 tra i graffitisti c'era una continua sfida, che port\u00f2 all'evoluzione ed al miglioramento qualitativo del fenomeno, che prese ad ampliarsi.\nAlcuni writer inventarono nuovi stili (come \"loop\" o nuvole) o perfezionarono quelli gi\u00e0 esistenti, aggiungendo sfondi, grazie di provenienza tipografia, personaggi di cartoni animati (\"puppets\") e forme prese dalla segnaletica stradale o dalla logotipia.\nI pezzi si ingrandirono top-to-bottom wholecar, diventando pi\u00f9 elaborati e colorati Wild Style.\nNei primi anni ottanta, anche grazie alla realizzazione di Style Wars (documentario sui graffiti della metropolitana newyorchese) e del film Wild Style, il fenomeno graffiti si diffuse su scala mondiale, trovando in Europa un fertile terreno.\nGraffitismo, Aerosol-art e Graffiti-logo.\nLe seguenti definizioni sono state estratte dal saggio \"From Streets to Galleries\" pubblicato nel 2002. Altri pareri sono tratti dalla conferenza \"Il destino delle linee\", tenuta da graffitisti in prima persona nel 2003.\nTutto \u00e8 partito dal \"graffitismo\", un fenomeno inizialmente giovanile caratterizzato da incessanti azioni di ragazzi e ragazze decisi a imporre i propri pseudonimi all'interno dei contesti urbani. Con il passare degli anni ha creato un proprio codice linguistico, differenziando le opere realizzate in categorie stilistiche e dando vita ad una fitta rete di connessioni internazionali di appassionati protagonisti.\nSarebbe pi\u00f9 esatto comunque associare il fenomeno del graffitismo alla cultura Hip-Hop, che contiene numerosi altri elementi legati a forme di espressivit\u00e0 a carattere urbano, e comunque nate in quell'ambiente, quali l'mc-ing, il dj-ing o turntablism, la break dance.\nL\"'Aerosol-art\" \u00e8 stata una delle prime espressioni artistiche accostate al graffitismo. Si tratta dell'utilizzo della bomboletta spray con applicazioni pittoriche aerografiche simili alle produzioni aerografiche convenzionali. L'Aerosol-Art dapprima ha arricchito di significato le scritte Graffiti connotandole e rendendole appetibili al grande pubblico, e successivamente, ha trovato una propria indipendenza e dignit\u00e0 artistica. Molti Aerosol-Artist sono anche graffitisti ma sempre pi\u00f9 emergono figure che fanno dell'Aerosol-Art sia un punto di partenza che di arrivo. L'Aerosol-Art si configura quindi come una tecnica pittorica aerografica spesso associata alle produzioni graffitismo.\nLa tendenza \"Graffiti-Logo\" si delinea quando alcuni graffiti writer cominciano ad associare il proprio nome ad un'icona che viene riprodotta serialmente sulle superfici di contesti urbani. L'efficacia comunicativa di queste produzioni sulla popolazione estranea al fenomeno \u00e8 indubbiamente maggiore rispetto ai normali loghi delle produzioni graffiti writing. Questo fenomeno espressivo \u00e8 stato protagonista delle prime esperienze di \"arte di strada\" internazionali connotando molti artisti di successo.\nLa prima artista di strada in Italia ad usare nuove tecniche espressive quali la riproduzione del logo e le pitture monumentali per mezzo di spray e tempere \u00e8 stata Pea Brain a Bologna all'inizio degli anni novanta, precedendo la \"nouvelle vague\" di arte di strada che sta nascendo da qualche anno a questa parte.\nQuesto genere di risvolti \u00e8 nato comunque dalla commistione delle forme iniziali con certe correnti europeiste, principalmente coinvolte nel design, forse anche a causa dei corsi di studi intrapresi da alcuni dei writer pi\u00f9 influenti.\nStencil Graffiti.\nLe espressioni di origine inglese \"stencil graffiti\" (in italiano talvolta resa come \"graffiti stencil\", \"graffiti a stencil\" e simili) e \"stencil art\" si riferiscono a un tipo di graffiti ottenuti per mezzo di uno stencil (maschera normografica) attraverso cui viene spruzzata vernice spray. In alcuni casi una immagine \u00e8 realizzata usando pi\u00f9 stencil e diversi colori. La maschera \u00e8 realizzata tramite il taglio di alcune sezioni della superficie del materiale (ad esempio un foglio di cartoncino) per formare un negativo fisico dell'immagine che si vuole creare. Applicando della vernice o del pigmento sulla maschera, la forma ritagliata verr\u00e0 impressa sulla superficie retrostante lo stencil, in quanto il colore passer\u00e0 solo attraverso le sezioni asportate.\nIl principale limite dello stencil \u00e8 il fatto che non permette la creazione di figure isolate all'interno dell'immagine. L'espediente a cui si deve ricorrere \u00e8 l'uso di ponti che collegano la figura isolata al resto della maschera.\nOgni stencil permette di creare una forma di un unico colore, quindi per creare immagini a pi\u00f9 colori \u00e8 necessario creare una maschera appositamente realizzata per ogni colore che si vuole utilizzare, applicandole in fasi successive sulla stessa superficie.\nRispetto ad altre forme di graffiti writing e di street art, lo stencil consente una esecuzione pi\u00f9 veloce e permette di riprodurre una stessa identica immagine in un qualsiasi numero di copie. Questi elementi ne fanno una tecnica di tagging e tag bombing particolarmente efficace.\nCrew.\nUna crew, che in inglese comune significa equipaggio, \u00e8 il termine usato nello slang per indicare un gruppo, spesso composto da amici, legati dal writing ma non solo ed esclusivamente da questo. Sinonimi sono il francesismo \"clique\", lo slang bolognese \"balotta\", gli inglesi \"connection\" e \"squad\" (mutuato dal linguaggio militare). Nella crew \u00e8 sicuramente importante la stima e il rispetto reciproco tra i suoi componenti, non mancano comunque raggruppamenti fatti ad hoc, come i \"TFP\" (\"The Fantastic Partners\") di Cope2: nei quali potevano entrare solamente i migliori studenti dell'ambiente newyorkese, che dimostrassero di essere \"king\", re incontrastati, in materia di writing.\nIl nome di una crew viene scelto in base agli interessi del gruppo di amici, generalmente accordandosi sulla connotazione che si vuole dare alla propria, futura, immagine. Molte volte il nome di una crew \u00e8 un acronimo, che pu\u00f2 anche avere pi\u00f9 di un significato, come ad esempio UA (United Artists) della quale \u00e8 un rappresentante significativo Darco.\nTag, throw-up, bombing.\nIl tag (per alcuni \"La tag\") \u00e8 lo pseudonimo di ogni graffitista, il suo alter ego. La tag viene scelta dal writer stesso, partendo da giochi di parole sulla propria identit\u00e0, o semplicemente scegliendo la parola che pi\u00f9 lo aggrada, in base al suono o pi\u00f9 frequentemente in base alle lettere che lo compongono. In alcuni casi la tag \u00e8 seguito da un suffisso (molto comune il suffisso \"one\").\nI primi writer usavano unire un numero al nome, come fece Julio 204 per primo, indicando con il numero la strada nel quartiere in cui viveva (204th street), imitato poi dal pi\u00f9 celebre Taki 183, che spinse il suo nome oltre i confini del proprio quartiere.\nL'elaborazione della tag pu\u00f2 seguire lo stesso percorso stilistico che intraprende un calligrafo nella definizione della propria calligrafia, con l'aggiunta di grazie o svolazzi, oppure semplicemente rappresentare lo stile personale del proprio autore. Quello che agli occhi di un profano potrebbe sembrare un semplice scarabocchio \u00e8 per la maggior parte dei writer il frutto di un esercizio costante nel tentativo di coniugare estetica e rapidit\u00e0.\nIl tag corrisponde quindi alla firma. Evoluzione del tag \u00e8 il throw-up, disegno stilizzato della propria firma (o delle prime lettere del tag) di rapida esecuzione ma di dimensioni pi\u00f9 estese, eseguito con pochi colori, spesso spruzzati rozzamente, o anche privo di riempimento. Come un tag ingigantito il throw-up rappresenta un marchio, eseguito sempre nella stessa maniera per ricondurre immediatamente al suo autore, e come un tag lo si pu\u00f2 trovare replicato pi\u00f9 volte sulla stessa superficie. \nCon il termine \"bombing\" si indica la tendenza a puntare pi\u00f9 sulla quantit\u00e0 che sulla qualit\u00e0 dei pezzi che si lasciano in circolazione; oltre ai throw-up, il cosiddetto \"bomber\" predilige pezzi dalla struttura semplice, quand'anche molto grandi, e di semplice colorazione (un colore di out-line e uno per il riempimento, tra i colori pi\u00f9 usati per campire le lettere sicuramente l'argento rappresenta una scelta \"classica\"). L'obiettivo del bomber \u00e8 ottenere la fama, come per esempio far girare pi\u00f9 vagoni dipinti da lui sulla propria linea o ricoprire i muri della propria zona.\nQueste tre espressioni sono i livelli stilistici pi\u00f9 bassi del fenomeno writing, spesso sovraesposti dai media in articoli negativamente critici verso il graffitismo, ma frequentemente trascurabili dal punto di vista artistico; inoltre nelle comunit\u00e0 dei writer il soggetto che non riesce ad esprimersi in forme stilisticamente pi\u00f9 valide \u00e8 emarginato abbastanza velocemente, e generalmente bollato come \"toy\".\nL'arte di strada.\nArte di strada (anche nota col nome inglese di \"Street Art\") \u00e8 la definizione comunemente utilizzata per inquadrare tutte le manifestazioni artistiche compiute, sia illegalmente che legalmente, in spazi pubblici. L'arte di strada non \u00e8 da confondere con il graffittismo perch\u00e9 questa \u00e8 da considerarsi una categoria a s\u00e9 stante, facente capo alla cultura hip-hop e con elementi culturali distinti. Nel graffitismo l'artista spesso scrive il suo nome, un suo simbolo o il nome della crew di appartenenza. Chi realizza arte di strada spesso realizza invece opere pi\u00f9 grafiche e figurative. L'arte di strada ad esempio pu\u00f2 avere connotazione politico sociale come nel caso delle opere di Banksy, o essere commissionata per rivalutare e abbellire un quartiere periferico.\nL'arte di strada ha maturato nel corso degli anni una connotazione culturale propria distinta dalla cultura hip-hop con artisti di rilievo, come Keith Haring e Banksy, e utilizzando, oltre allo spray, varie tecniche come: manifesti, adesivi, stampi, installazioni, performance.\nIl post-graffiti.\nTrattasi di tendenze stilistiche che affondano le radici nella cultura del graffitismo e dell'arte di strada e che si manifestano in molteplici discipline, quali Pittura, Scultura, Grafica, Computer grafica, Design, Illustrazione, Moda, Fotografia, Architettura, Videoarte, Calligrafia.\nLa differenza fondamentale fra arte di strada/graffitismo e tendenze post-graffiti si esplicita nei campi di applicazione delle produzioni dell'Artista. L'artista di strada o il graffitista crea un'opera che si colloca in spazi pubblici seguendo un percorso creativo strutturato e finalizzato spesso alla notoriet\u00e0, in concorrenza con artisti che vengono da esperienze comuni e si esprimono con un codice simile al loro; un Artista post-graffiti si cimenta invece in discipline \"convenzionali\", se non nelle Arti Maggiori, confrontandosi con creativi che non hanno una formazione e impostazione apertamente legata al gusto dei Graffiti o dell'arte di strada. \u00c8 comunque evidente come gli stilemi proposti abbiano permeato in maniera quasi subdola qualsiasi produzione rivolta ai giovani, dimostrando la forza d'impatto e la persistenza di questo genere di espressione artistica.\nLegislazione.\nIn Italia, il codice penale all\"'art. 639 Deturpamento e imbrattamento di cose altrui\" recita: \nNell'aprile del 2016 Manu Invisible viene assolto in primo e secondo grado e in seguito dalla Corte di cassazione per mancanza di reato, segnando un precedente in Italia riguardo al riconoscimento artistico della street art e del fenomeno del Graffitismo in ambito istituzionale. Tuttavia, la street artist Alice Pasquini, invece, \u00e8 stata condannata nello stesso periodo ad una multa da 800 euro, segnale che mette in luce le contraddizioni dell'opinione pubblica.\nIn Argentina l'arte di strada \u00e8 stata duramente perseguita durante la dittatura militare, che ha governato dal 1976 al 1983. La sconfitta militare contro il Regno Unito, a seguito della guerra delle Malvine, favor\u00ec la caduta del regime e il ritorno alla democrazia, e da allora la repressione del fenomeno si \u00e8 assai attenuata, riconoscendo l'arte di strada come una forma di espressione popolare."}
{"id": "2374088", "revid": "1305772", "url": "https://it.wikipedia.org/wiki?curid=2374088", "title": "TO", "text": ""}
{"id": "2374091", "revid": "465169", "url": "https://it.wikipedia.org/wiki?curid=2374091", "title": "Relapse", "text": "Relapse (stilizzato RELAPS\u018e) \u00e8 il sesto album del rapper statunitense Eminem, pubblicato il 15 maggio 2009 dalla Shady Records, dalla Aftermath Entertainment e dalla Interscope.\n\u00c8 una specie di concept album che vede il ritorno dell'alter ego di Eminem \"Slim Shady\", nei panni di un serial killer che \u00e8 sotto ricovero in una clinica. Pu\u00f2 essere considerato come l'album pi\u00f9 \"duro\" del rapper. Infatti vi sono riferimenti a stupri, rapimenti e cannibalismo. \"Relapse\" \u00e8 il primo album dopo 5 anni di pausa dovuti principalmente a problemi di dipendenza da droghe, ma anche a problemi personali come il secondo divorzio dall'ex moglie Kim e soprattutto l'assassinio del suo migliore amico e membro dei D-12 Proof, ucciso l'11 aprile 2006 all'esterno del CCC Nightclub di Detroit in una sparatoria. Relapse negli Stati Uniti ha debuttato al primo posto vendendo oltre 608.000 copie durante la prima settimana e pi\u00f9 di 1.000.000 in tutto il mondo.\nI primi singoli sono \"We Made You\", \"3 a.m.\" e \"Beautiful\", quest'ultima considerata dalla rivista Rolling Stone la migliore canzone dell'album, nonch\u00e9 la migliore traccia di Eminem dai tempi di \"Lose Yourself\". Accolto principalmente da recensioni miste, ottiene 59/100 su \"Metacritic\", punteggio basato su 27 recensioni.\nTracce.\nLa lista delle tracce \u00e8 stata rivelata il 28 aprile 2009 attraverso il sito web RapRadar.com e confermata poi da varie pubblicazioni musicali.. Essa \u00e8 composta da 20 tracce pi\u00f9 2 pezzi bonus ed \u00e8 caratterizzata dagli immancabili skit che accompagnano Eminem fin dall'album del 1999 \"The Slim Shady LP\".\nTracce Bonus\nDate di pubblicazione.\n19 maggio\n20 maggio\n29 maggio\nRiedizione.\nIl 18 dicembre \u00e8 stato pubblicata, in Inghilterra, Germania e Francia, una riedizione del concept album intitolata Relapse: Refill e contenente un CD con gli stessi brani di Relapse pi\u00f9 un CD con sette nuove tracce inedite, tra cui due gi\u00e0 conosciute, ovvero \"Taking My Ball\" e \"Forever\", registrata insieme a Drake, Kanye West e Lil Wayne. Il 21 dicembre il disco \u00e8 stato pubblicato nel resto del mondo.\nLa seguente tracklist appartiene alla riedizione:"}
{"id": "2374098", "revid": "36426", "url": "https://it.wikipedia.org/wiki?curid=2374098", "title": "Andrea di Lazzaro Cavalcanti", "text": ""}
{"id": "2374099", "revid": "36426", "url": "https://it.wikipedia.org/wiki?curid=2374099", "title": "Oratorio della Madonna di Pi\u00e8 di Piazza", "text": ""}
{"id": "2374102", "revid": "854974", "url": "https://it.wikipedia.org/wiki?curid=2374102", "title": "Conflitto generazionale", "text": ""}
{"id": "2374105", "revid": "1428919", "url": "https://it.wikipedia.org/wiki?curid=2374105", "title": "Irbid", "text": "Irbid () \u00e8 una citt\u00e0 della Giordania, capoluogo del governatorato omonimo.\nStoria.\nL'area in cui sorge la citt\u00e0 era gi\u00e0 abitata in tempi antichissimi: sono stati ritrovati reperti della prima et\u00e0 del bronzo e tombe dell'et\u00e0 del ferro.\nIrbid \u00e8 anche menzionata nella Bibbia con il nome di \"Beth Arbel\"; mentre durante l'impero romano fu in secondo piano rispetto alla vicina Abila, che faceva parte della Decapoli.\nSport.\nCalcio.\nIn questa citt\u00e0 ha sede la societ\u00e0 calcistica Al-Sheikh Hussein Football Club."}
{"id": "2374107", "revid": "118788629", "url": "https://it.wikipedia.org/wiki?curid=2374107", "title": "Corfinio (liquore)", "text": "Il Corfinio \u00e8 un liquore abruzzese dolce ad alta gradazione alcolica (39\u00b0) e prodotto dalla distillazione di erbe, semi e radici. \u00c8 prodotto a Chieti, la sede principale \u00e8 in viale Amendola.\nOrigine del nome.\nIl nome trae origine da Corfinium, antica capitale della Lega Italica contro Roma nel V secolo a.C.\nStoria e caratteristiche.\nLa sua produzione e commercializzazione ha origine nel 1858, quando Giulio Barattucci invent\u00f2 questo liquore. L'alchimista, originario di Guilmi (CH), si trasfer\u00ec giovanissimo a Chieti, dove volle realizzare il distillato con 42 erbe, semi e radici, e colorato con lo zafferano abruzzese aquilano. Era il 1858. Anni pi\u00f9 avanti Gabriele D'Annunzio, gustandolo, gli attribu\u00ec gi\u00e0 la qualit\u00e0 che in futuro verr\u00e0 data all'Abruzzo da Primo Levi: \"forte e gentile\". Venne descritto dal poeta in un articolo del 1885 come il liquore giallo oro teatino, raccontando dell'immediato successo presso Chieti. Anche il musicista pescarese Vittorio Pepe (1863-1943), amico di D'Annunzio, compose una canzone di pubblicit\u00e0 intitolata \"Al Corfinio\".\nGiulio Barattucci in seguito realizzer\u00e0 altri liquori come l'Amaro Majella, Aternum, e la Centerba. Accolto nel cenacolo dannunziano del Convento Michetti di Francavilla al Mare, strinse sodalizio col pittore Francesco Paolo Michetti, che progett\u00f2 il disegno della bottiglia del \"Corfinio\", abbellendola con decorazioni etrusche ed ellenistiche. Presto il liquore divenne noto anche a Vittorio Emanuele II, e il Barattucci divenne fornitore della Real Casa. \nIl primo stabilimento di produzione fu costruito in via Gaetani d'Aragona a Chieti, distrutto per\u00f2 nel 1925 da un incendio, e ricostruito poco lontano in via Ferri. Purtroppo nel dopoguerra il commercio and\u00f2 in crisi per le nuove strategie di mercato e lotte familiari, e la distilleria chiuse nel 1984. 14 anni dopo il liquore fu riproposto sul mercato, e riscosse nuovamente immediato successo. Nella sede storica del 1925 oggi \u00e8 stato creato un museo a tema. \nIl sapore \u00e8 forte ma ingentilito dalla miscela di fragranze erbacee. La distillazione \u00e8 effettuata a caldo in alambicchi di rame, a fuoco lento. Si toglie la \"testa - cuore\" del distillato, per trovare la coda, prodotto lattiginoso e molto aromatico, che viene eliminato. Il cuore viene prelevato di nuovo e miscelato con essenze naturali, e lasciato a riposo un'ora ogni 30 giorni. \nSi miscela l'acqua osmotizzata e zucchero. Alla trasformazione in liquido del composto, si aggiunge alcool puro a 98 gradi, in dosi per\u00f2 da rendere il composto di 39 gradi. Si aggiunge colorante di zafferano per dare cromatura, e dopo 15 giorni avviene l'imbottigliamento."}
{"id": "2374126", "revid": "339392", "url": "https://it.wikipedia.org/wiki?curid=2374126", "title": "Home Secretary", "text": ""}
{"id": "2374130", "revid": "599013", "url": "https://it.wikipedia.org/wiki?curid=2374130", "title": "Wagner Ferreira dos Santos", "text": "Caratteristiche tecniche.\nGioca come centrocampista offensivo.\nCarriera.\nClub.\nCentrocampista mancino, ha iniziato la carriera all'Am\u00e9rica Mineiro e successivamente pass\u00f2 al Cruzeiro, altra squadra della citt\u00e0 di Belo Horizonte. Durante il Campeonato Brasileiro S\u00e9rie A 2006 ha segnato 8 reti nelle prime 10 partite, mettendosi in evidenza e ottenendo un trasferimento all'Al-Ittihad per 9 milioni di euro nel gennaio 2007, tornando nel giugno 2007. Nel 2009 \u00e8 passato ai russi del e nel dicembre 2010 si \u00e8 trasferito in Turchia al Gaziantepspor.\nNazionale.\nHa giocato per il a livello Under-17 e Under-20. "}
{"id": "2374135", "revid": "119625573", "url": "https://it.wikipedia.org/wiki?curid=2374135", "title": "Pacchetto (reti)", "text": "Un pacchetto, nel gergo informatico e delle telecomunicazioni, indica ciascuna sequenza finita e distinta di dati trasmessa su una rete o in generale su un canale o linea di comunicazione (ad esempio su una linea seriale) che utilizzi il modo di trasferimento a commutazione di pacchetto. Tipicamente si tratta di una sequenza di bit, ovvero informazione in formato digitale, modulati poi in maniera numerica per la trasmissione sul canale fisico. Le reti che utilizzano tale modalit\u00e0 di trasmissione sono dette reti a pacchetto. Un pacchetto trasmesso in una modalit\u00e0 senza connessione \u00e8 frequentemente chiamato datagramma.\nDescrizione.\nIn generale il pacchetto \u00e8 l'unit\u00e0 di base del protocollo (PDU Protocol Data Unit) dello strato architetturale in cui esso \u00e8 generato, ed ogni pacchetto rappresenta una singola informazione, comando o risposta. A seconda del tipo di protocollo di comunicazione e di sistema di trasmissione, il termine \u201cpacchetto\u201d assume significati, formati e nomi diversi: per il livello di collegamento del modello ISO/OSI si preferisce il termine frame, in IP (cio\u00e8 a livello di rete) si chiama \"datagramma\", in TCP si usa invece il termine \"segmento\".\nCon protocolli di trasporto pi\u00f9 sofisticati, un pacchetto \u00e8 il risultato della suddivisione (\"segmentazione\") delle informazioni dei protocolli di alto livello in blocchi di dimensioni inferiori. Ad esempio in una rete TCP/IP, quando si scarica una pagina web, i dati della pagina vengono automaticamente suddivisi dal server in pacchetti di livello IP di ridotte dimensioni (generalmente non pi\u00f9 di 1500 byte, che \u00e8 la dimensione massima possibile imposta dall'MTU dei frame Ethernet) e riassemblati nell'ordine corretto dal client.\nDenominazioni.\nA seconda del livello di incapsulamento all'interno della stack della pila dei protocolli di rete TCP/IP i pacchetti dati assumono diversi nomi: al livello TCP si chiamano \"segmenti\", al livello IP si chiamano \"datagrammi\", al livello di datalink si chiamano \"frames\", al livello fisico (SDH/PDH) si chiamano \"bits\".\nFormato.\nLa forma esatta di ogni pacchetto dipende quindi dal protocollo utilizzato, ma in genere sono presenti tre parti:\nCiascun pacchetto pu\u00f2 essere di lunghezza variabile con un limite massimo di dati (MTU Maximum Transmission Unit), operando quindi eventuali frammentazioni o segmentazioni su pacchetti troppo lunghi, e spesso anche un limite minimo, operando eventuali aggregazioni o riempimenti aggiuntivi (padding) su pacchetti troppo corti (es. IP e Ethernet). L'intestazione (header) ovviamente \u00e8 sempre fissa contenendo informazioni di servizio del rispettivo protocollo essenziali. In alcuni casi invece la lunghezza del payload pu\u00f2 essere fissa, ma sempre soggetta a frammentazione e padding eventuali (es. ATM).\nDelimitazione.\nCiascun pacchetto prevede dei meccanismi identificativi che lo distinguano univocamente dagli altri pacchetti nel flusso continuo di pacchetti dalla sorgente al destinatario (es. bit stuffing).\nIncapsulamento.\nNelle reti costituite da pi\u00f9 livelli, come appunto il TCP/IP, in una trasmissione dati i pacchetti dei livelli superiori vengono inseriti o incapsulati nei pacchetti dei livelli inferiori: tale operazione \u00e8 definita \u201cimbustamento\u201d. In ricezione si ha situazione o processo inverso: a partire dai livelli pi\u00f9 bassi ogni protocollo analizza il proprio header e passa al protocollo di livello superiore quello che per lui \u00e8 carico utile cio\u00e8 il pacchetto restante che quindi perde via via informazioni aggiuntive di protocollo salendo di strato fino a rimanere nei soli dati utili a livello applicativo."}
{"id": "2374136", "revid": "3115", "url": "https://it.wikipedia.org/wiki?curid=2374136", "title": "Calcare di Bari", "text": "Il Calcare di Bari, noto anche come calcare di Mola, \u00e8 una formazione carbonatica cretacica, alla base della successione stratigrafica delle Murge.\nDescrizione.\n\u00c8 una roccia compatta, di colore biancastro o grigio chiaro, ben stratificata, con spessori che variano da alcune centinaia di metri a oltre 2000 metri.\nRegionalmente mostra un andamento monoclinalico della stratificazione, immergente di pochi gradi verso sud-ovest.\nNegli strati affioranti presenta spesso una tipica fessurazione (\"chianche\").\nNotevole \u00e8 la presenza di macrofossili, soprattutto rudiste e nerinee. Presenti in abbondanza anche microfossili come \"Salpingoporella katzeri\" e \"Bacinella irregularis\" (alghe calcaree).\nSi tratta di una monotona sequenza di calcari micritici microfossiliferi e di calcari dolomitici in sequenze irregolari o cicliche, ben stratificate, di colore biancastro o grigio avana, di et\u00e0 Turoniano - Barremiano; a diverse altezze della successione si rinvengono banchi di calcare granulare con abbondanti gusci di rudiste. \n I calcari affiorano in strati o in banchi, a volte a struttura laminare di qualche centimetro (chiancarelle).\n In particolare l'ammasso roccioso \u00e8 interessato da piani di fratturazione e fessurazione da suborizzontali a subverticali, con giunti riempiti di \u201cterra rossa\u201d, nonch\u00e9 da un accentuato stato di carsificazione con a luoghi livelli intensamente laminati, intercalati a fasce intensamente fagliate in cui i caratteri strutturali dei calcari sono completamente cancellati, con cavit\u00e0 carsiche riempite di terre rosse. \n A diverse altezze stratigrafiche, si osservano strati dolomitici riconoscibili in campagna per il colore grigio e l'ineffervescenza con l'acido cloridrico diluito. \nL'ammasso calcareo si presenta ricco di fessure e fratture (diaclasi), tali discontinuit\u00e0 fisiche possono essere associate a due famiglie all'incirca perpendicolari tra loro, con andamento da suborizzontale (giunti di stratificazione) a subverticali (fratture).\nTali discontinuit\u00e0 subverticali, di larghezza variabile da 3\u00a0cm a 1\u00a0m, suddividono l'ammasso calcareo in grossi poliedri di lato variabile da 1\u00a0m a 8\u00a0m.\nTra gli strati e le fratture \u00e8 possibile rinvenire orizzonti di prodotti residuali (\u201cterre rosse\u201d) con spessori ridotti (0,5\u201320\u00a0cm) che solo in pochi casi superano il metro.\nLa parte superficiale dell'ammasso carbonatico si presenta, generalmente alterata e carsificata; inoltre, nei primi metri di profondit\u00e0, \u00e8 possibile riscontrare fratture beanti (larghe anche pi\u00f9 di un metro con presenza di sacche terra rossa) che si serrano, per la maggior parte, entro i primi metri di profondit\u00e0 dal piano campagna.\n L'ammasso si presenta molto anisotropo, non \u00e8 raro rinvenire, a vari livelli, sacche di calcare farinoso, calcare a rudiste e/o vacuoli di dimensioni metriche in prevalenza colmati di terra rossa o da calcite di ricristallizzazione.\n Il Calcare di Bari presenta i caratteri tipici di sedimentazione in ambiente di piattaforma carbonatica, soggetta a subsidenza compensata di mare molto basso e caldo.\nAmbiente sedimentario.\nIl calcare di Bari si e formato nel periodo Cretacico superiore, circa 100 milioni di anni fa, e costituisce gran parte della piattaforma carbonatica apula dell'altopiano delle Murge.\nImpiego.\nPer la sua notevole durezza e la sua abbondanza, \u00e8 questa roccia \u00e8 stata sempre considerata un ottimo materiale da costruzione in tutta la Provincia di Bari. Sono realizzate con tale roccia i tipici muri a secco del paesaggio pugliese ed i celebri trulli."}
{"id": "2374137", "revid": "767487", "url": "https://it.wikipedia.org/wiki?curid=2374137", "title": "F\u00e9rolles-Attilly", "text": "F\u00e9rolles-Attilly \u00e8 un comune francese di 1.149 abitanti situato nel dipartimento di Senna e Marna nella regione dell'\u00cele-de-France."}
{"id": "2374142", "revid": "174925", "url": "https://it.wikipedia.org/wiki?curid=2374142", "title": "Kios", "text": ""}
{"id": "2374143", "revid": "767487", "url": "https://it.wikipedia.org/wiki?curid=2374143", "title": "Hadise", "text": "Biografia.\nNata in Belgio da genitori turchi, conosce cinque lingue, cio\u00e8 turco, olandese, francese, tedesco e inglese.\nAll'et\u00e0 di 17 anni, nel 2003, ha partecipato alla prima edizione di \"Idool\", versione fiamminga del format \"Idols\". Nel 2004 ha pubblicato il singolo \"Sweat\". Fanno seguito \"Stir Me Up\" e \"Milk Chocolate Girl\". Nel 2005 ha raggiunto il successo dopo aver pubblicato il suo album d'esordio \"Sweat\".\nCon l'eponimo \"Hadise\" (2008) conferma il successo sia in Belgio che in Turchia.\nSono estratti da questo album diversi singoli per i due Paesi: \"A Good Kiss\", \"My Body\" e \"My Man and the Devil on His Shoulder\" in Belgio; \"Deli O\u011flan\" e \"A\u015fkkolik\" in Turchia.\nNel 2009 ha partecipato all'Eurovision Song Contest, tenutosi a Mosca (Russia), rappresentando la Turchia con la canzone \"D\u00fcm Tek Tek\" e classificandosi al quarto posto finale. Nel maggio dello stesso anno pubblicato il suo terzo album in studio \"Fast Life\". Sempre nel 2009, alcuni mesi dopo, esce \"Kahraman\".\nPartecipa stabilmente a diversi programmi musicali in televisione tra cui \"O Ses T\u00fcrkiye\" (dal 2011) e \"X Factor Belgium\"."}
{"id": "2374145", "revid": "1884099", "url": "https://it.wikipedia.org/wiki?curid=2374145", "title": "Scala 40", "text": "La Scala quaranta, \u00e8 un gioco di carte diffusosi dopo la prima guerra mondiale, apparentemente importato dall'Ungheria, che ha soppiantato il \"Ramino\", gioco molto simile dal quale ha ereditato gran parte delle regole; tuttavia ormai viene considerato un gioco a s\u00e9 stante.\nDefinizioni.\nNel gioco si fa uso di alcuni termini specifici:\nRegolamento.\nIl regolamento descritto \u00e8 quello adottato dalla Federazione Italiana Scala 40.\nValore delle carte.\nLe carte hanno i seguenti valori:\nPreparazione del gioco.\nSi gioca con due mazzi da 54 carte francesi. Il numero dei giocatori pu\u00f2 variare da 2 a 6. Ognuno gioca per conto proprio, in alternativa \u00e8 possibile giocare in coppia se si \u00e8 in quattro. Il mazziere, scelto a sorte, distribuisce in senso orario, una alla volta, 13 carte coperte a ciascun giocatore, poi scopre una carta che rappresenta l'inizio del pozzo. Questa non pu\u00f2 essere un jolly e, nel caso in cui lo sia, bisogna rimettere il jolly all'interno del mazzo e scegliere un'altra carta. Le rimanenti carte, coperte, vengono appoggiate a fianco del pozzo e rappresentano il tallone. Le carte date in mano possono essere guardate solo dopo che il mazziere ha collocato la carta di inizio del pozzo. \nSvolgimento del gioco.\nInizia la partita il giocatore a sinistra del mazziere, e poi si procede in senso orario.\nIl giocatore di turno compie le seguenti operazioni:\nLe operazioni possono essere eseguite in qualsiasi ordine. Lo scarto indica che il giocatore ha deciso di terminare il proprio turno.\nIn ciascun gioco \u00e8 possibile utilizzare un solo Jolly. Non sono ammesse combinazioni di Jolly. Se il Jolly va a sostituire una carta in modo ambiguo, va dichiarato quale carta sostituisce, ad esempio nel gioco --Jolly, esso potrebbe sostituire oppure.\nSe si arriva al punto in cui un giocatore, pescando, prende l'ultima carta del tallone, prima che tale giocatore scarti il pozzo va mescolato in modo da formare un nuovo tallone. Lo scarto dar\u00e0 inizio a un nuovo pozzo.\nChiusura.\nQuando un giocatore resta senza carte in mano dopo aver scartato l'ultima nel pozzo, si dice che ha \"chiuso\". Si pu\u00f2 chiudere anche calando contemporaneamente tutte le carte, in questo caso si dice che si ha \"chiuso in mano\" (ossia senza avere mai aperto). Per \"chiudere in mano\" non \u00e8 necessario raggiungere i 40 punti.\nLa chiusura determina la vittoria della mano. Come effetto di una chiusura, gli altri giocatori contano i punti di valore delle carte che hanno ancora in mano e li pagano, sommandoli al loro punteggio precedente; esiste una variante al regolamento che prevede che, al termine della mano, chi non \u00e8 proprio riuscito ad aprire paghi 100 punti, a prescindere dal valore effettivo delle carte in mano.\nSe la partita non \u00e8 finita, dopo la chiusura si procede a una nuova mano, in cui \u00e8 mazziere il giocatore a sinistra del mazziere precedente.\nScopo del gioco e fine della partita.\nConcordato il punteggio di \"uscita\", che di norma \u00e8 di 150 (si esce facendo 151) punti, ogni giocatore che supera questa soglia \u00e8 eliminato. Vince il giocatore che rimane con meno punti dell'avversario/squadra avversaria.\nVarianti personali.\nEsiste una serie di varianti personali, da concordare a inizio partita:"}
{"id": "2374148", "revid": "2128848", "url": "https://it.wikipedia.org/wiki?curid=2374148", "title": "MDMA", "text": "La 3,4-metilenediossimetanfetamina, pi\u00f9 comunemente nota come MDMA o Ecstasy (talvolta chiamata anche MD, XTC, Disco biscuits, mdmina, Vitamina E, Vitamina X , Adam, Mandy, Molly o Maddalena) \u00e8 una sostanza psicoattiva appartenente alla classe delle feniletilamine, dagli spiccati effetti stimolanti ed entactogeni, anche se non propriamente psichedelici. \u00c8 un composto semisintetico ottenuto comunemente a partire dal safrolo, uno degli olii essenziali presenti nel sassofrasso, nella noce moscata, nella vaniglia, nella radice di acoro, e in diverse altre spezie vegetali.\nDiffusasi a partire dagli anni novanta nella scena rave, rappresenta uno dei pi\u00f9 diffusi stupefacenti che viene assunto generalmente sotto forma di pastiglie o cristalli, disciolti in liquidi o meno comunemente fumati. L'abuso pu\u00f2 comportare rischi per la salute, sia fisica sia cerebrale con evidenze sperimentali di neurotossicit\u00e0.\n\u00c8 attualmente oggetto di ricerca in ambito psichiatrico, come adiuvante per la psicoterapia in particolare per il disturbo post traumatico (PTSD), al 2018 non ha alcun uso medico approvato ma negli USA \u00e8 prevista la legalizzazione nella psicoterapia assistita per il 2021. \u00c8 una sostanza illegale e controllata al pari di altri stupefacenti.\nStoria.\nLa 3,4-metilenediossimetanfetamina \u00e8 stata sintetizzata per la prima volta nel 1912 dai laboratori Merck, che la brevettarono pensando di ricavarne un farmaco in un secondo momento, ma lo scoppio della Grande Guerra port\u00f2 le case farmaceutiche tedesche a orientare la produzione esclusivamente per fini bellici. Dopo la sconfitta della Germania nella prima guerra mondiale, l'MDMA e molte altre sostanze brevettate vennero consegnate agli Alleati come bottino di guerra. Il brevetto rimase dimenticato per molti anni, fino al 1950 quando l'Esercito degli Stati Uniti, in pieno clima di Guerra Fredda, commission\u00f2 lo studio di alcune sostanze psicotrope tra cui l'LSD e appunto l'MDMA, ma non trov\u00f2 nessun possibile utilizzo militare, sebbene avesse tentato di sperimentarlo come siero della verit\u00e0. Il composto fino all'inizio degli anni 1970 non venne mai prodotto, rimanendo di fatto solo una formula sui libri, finch\u00e9 non suscit\u00f2 l'interesse del chimico Alexander Shulgin che, scoprendone il potenziale empatico, lo consigli\u00f2 ad alcuni psicoterapeuti.\nL'MDMA ha conquistato popolarit\u00e0 soltanto a partire dagli anni ottanta, principalmente negli Stati Uniti, grazie alla sua capacit\u00e0 di abbassare lo stato di ansia e la resistenza psichica dei soggetti, aumentare l'apprezzamento della musica, favorire la connessione con gli altri, nonch\u00e9 per le sue propriet\u00e0 sedative (Naranjo, 1973). Fino al momento in cui venne messa al bando (1\u00ba luglio 1985 negli USA, 1988 in Italia), l'MDMA \u00e8 stata impiegata negli Stati Uniti nelle cosiddette \"terapie di coppia\", come strumento enfatizzante con il quale affrontare, in apparenza pi\u00f9 facilmente, i \"nodi\" dei rapporti di coppia, con la mediazione e supervisione di un analista. Nonostante non ci fossero prove di danni cerebrali, l'uso medico \u00e8 cessato quando la sostanza \u00e8 stata resa illegale. L'utilizzo dell'MDMA, se da un canto consente di essere estremamente pi\u00f9 approfonditi nell'analizzare s\u00e9 stessi, dall'altro conduce a una forma di interiorit\u00e0 ripetibile e meccanica. Parallelamente ha conquistato una grande popolarit\u00e0 come \"club drug\", a causa dei suoi effetti stimolanti ed empatogeni.\nNegli Stati Uniti e in Europa il consumo di MDMA \u00e8 aumentato in maniera considerevole, diffusa nelle feste \"rave\" cos\u00ec come nelle discoteche. In queste situazioni \u00e8 sovente assunta assieme ad altre fenetilamine psicoattive, a stimolanti, a sedativi come l'alcol, o psichedelici come l'LSD. La tossicit\u00e0 di simili miscugli \u00e8 pressoch\u00e9 ignota ma degli studi su animali sembrano indicare che agonisti dei recettori 5HT2A (come gli allucinogeni) possono incrementarne la tossicit\u00e0. L'MDMA pu\u00f2 essere venduta in pastiglie, la cui composizione \u00e8 spesso incognita e nelle quali manca a volte il principio attivo, sostituito con composti analoghi o inerti, raramente in polvere da inalare o, dopo averla raccolta in un pezzettino di carta (spesso una cartina da sigarette), da deglutire.\nL'MDMA viene assunta comunemente in cristalli o pastiglie, ma viene anche somministrata sciolta in acqua o in bevande alcoliche (in tal caso, in alcune zone, prende il nome gergale di \"beverone\" o \"morbidone\"). Alla bevanda nella quale \u00e8 disciolta solitamente conferisce un sapore amaro, senza per\u00f2 cambiarne il colore e se agitata produce una sorta di schiuma.\nMeccanismo d'azione.\nL'MDMA agisce come potente releaser delle monoamine serotonina, noradrenalina e dopamina. L'elevato e rapido aumento della loro concentrazione nel vallo sinaptico, in particolare della serotonina, \u00e8 responsabile dei suoi effetti psicoattivi.\nL'MDMA \u00e8 un substrato dei trasportatori delle monoamine (SERT, DAT, NET) che lo trasportano all'interno del neurone dove agisce da agonista nei confronti del recettore associato alle monoamine (TAAR1) mentre inibisce l'azione del trasportatore vescicolare per le monoamine di tipo 2 (VMAT2).\nL'inibizione del suddetto trasportatore blocca il trasporto dei neurotrasmettitori monoamine (serotonina, noradrenalina e dopamina) all'interno delle vescicole plasmatiche, aumentando di conseguenza la loro concentrazione nel citosol. L'azione agonista al TAAR1 attiva il signalling mediato dalle protein chinasi A e protein chinasi C che portano alla fosforilazione dei trasportatori delle monoamine (SERT, DAT, NET) e quindi inversione della direzione del trasporto delle monoamine (la cui concentrazione era aumentata per inibizione del VMAT2), che quindi vengono prelevate dal citosol e immesse nel vallo sinaptico.\nFarmaci che bloccano il reuptake delle monoamine come gli SSRI, SNRI, cocaina contrastano gli effetti di questo composto, impedendone la ricaptazione.\nL'MDMA ha un'affinit\u00e0 all'incirca 10 volte superiore per il trasportatore della serotonina che per quello delle altre monoamine, per cui ha un effetto prevalentemente serotoninergico: in un esperimento \u00e8 riportato che una dose di tale composto \u00e8 stata in grado di aumentare dopo 40 minuti dalla somministrazione del 900% i livelli extracellulari di serotonina, non aumentando in maniera significativa quelli di dopamina (per confronto il mefedrone ha aumentato del 950% quella di serotonina e del 500% quello di dopamina mentre l'amfetamina ha aumentato del 400% quelli di dopamina non modificando significativamente quelli di serotonina).\nMDMA possiede anche altri target secondari, in parte dovuti ai suoi metaboliti come l'MDA. \u00c8 infatti un parziale agonista dei recettori 5-HT1 e 5-HT2, ci\u00f2 potrebbe essere responsabile del notevole aumento delle concentrazioni ematiche di ossitocina, cortisolo e prolattina che si verificano negli assuntori. Inoltre, in modo analogo alla metanfetamina, induce un incremento della produzione di adrenalina da parte del surrene.\nQuando assunto per via orale, i primi effetti cominciano a manifestarsi dopo circa 40 minuti e la massima concentrazione plasmatica viene raggiunta in 1:30-3 ore circa. Gli effetti durano qualche ora, fino a quando non vengono esaurite le riserve cellulari di serotonina. I livelli di serotonina tendono a ristabilirsi, nel consumatore occasionale, nel giro di qualche giorno. L'emivita \u00e8 di circa 8-9 ore. \nIl composto \u00e8 prevalentemente metabolizzato per via epatica (80% per mezzo anche di CYP2D6) principalmente per due diverse vie che coinvolgono reazioni di ossidazione e demetilazione, che portano alla formazione di metaboliti \"N\"-demetilati (MDA) e quindi O-demetilati (derivati della metil dopa) che vengono poi idrossilati sull'anello benzenico in posizione 3 e coniugati con Glutatione e \"N\"-Acetil Cisteina per formare addotti tioeterei che si crede siano i responsabili della azione neurotossica della sostanza; una parte (20%) \u00e8 escreta immodificata nelle urine. Assorbimento, escrezione e metabolismo seguono una cinetica particolarmente non lineare che porta a un aumento non proporzionale delle concentrazioni plasmatiche e dell'emivita: in uno studio \u00e8 riportato che una dose di 120 mg comporta un'area sotto la curva della concentrazione plasmatica doppia rispetto a quella di una dose di 100 mg.\nUsi terapeutici.\nL'agenzia federale americana per il controllo delle sostanze stupefacenti (DEA) ha messo al bando l'MDMA nel 1986 quando lasci\u00f2 l'ambito terapeutico per approdare in quello dei club, rappresentando un problema di salute pubblica. Prima di allora era utilizzata da alcuni terapeuti, anche analisti celebri come Leo Zeff, Claudio Naranjo, George Greer, Joseph Downing e Philip Wolfson, nella terapia psicologica.\nDal 2009 l'MDMA \u00e8 sperimentata (come \u00e8 stato fatto al pari di altri composti psicoattivi) come coadiuvante nella cura del disturbo post-traumatico da stress dove ha mostrato risultati molto promettenti, accelerando e migliorando i progressi della terapia psicologica. Nel 2017 \u00e8 incominciato uno studio clinico di fase 3 per confermare il rapporto efficacia-sicurezza di questa combinazione terapeutica i cui risultati sono attesi per il 2021. In una nota diffusa nell'agosto 2017 sui risultati preliminari della sperimentazione, la psicoterapia coadiuvata dall'MDMA per tale disturbo \u00e8 stata definita una \"breakthrough therapy\" per via dei risultati particolarmente incoraggianti.\nUno studio del 2013 ha mostrato che l'MDMA d\u00e0 buoni risultati nella cura dell'acufene.\nNel 2014 \u00e8 stato avviato uno studio per approfondire i benefici dell'MDMA contro l'ansia negli individui affetti da autismo.\nNel 2017 in Inghilterra \u00e8 stato avviato il primo studio per valutarne il potenziale nella cura della dipendenza da alcol.\nEffetti indotti e collaterali.\nIn genere gli effetti della sostanza si instaurano entro 30-60 minuti dall'assunzione, raggiungendo il picco entro 70-120 minuti che persiste, in genere, per 3,5 ore. Gli effetti psicoattivi a breve termine desiderati includono:\nGli effetti collaterali a breve termine derivanti dall'uso della sostanza possono invece includere:\nNei casi pi\u00f9 gravi possono verificarsi rabdomiolisi con mioglobinuria, coagulazione intravascolare disseminata, ipertermia, insufficienza renale acuta, psicosi acuta, specialmente se l'MDMA viene assunta insieme con alcolici o altri stupefacenti. In soggetti predisposti pu\u00f2 presentarsi una severa ipertensione e danno epatico anche grave, risultati in alcuni rari casi in trapianto o decesso. I sintomi del danno epatico si presentano generalmente due giorni dopo l'assunzione della sostanza con ittero, astenia, aumento dei parametri ematici quali transaminasi e tempo di protrombina, nausea e dolore addominale che richiedono trattamento immediato e che possono evolvere, nei casi pi\u00f9 gravi ed entro il decimo giorno dall'assunzione, in insufficienza epatica che pu\u00f2 richiedere trapianto ausiliario di fegato. Il meccanismo alla base di tale epatotossicit\u00e0 non \u00e8 completamente delucidato ma potrebbe risiedere nell'esaurimento delle scorte di glutatione e lo stress ossidativo; l'integrazione di \"N\"-acetilcisteina e acido ascorbico sembrano prevenire tali effetti.\nSono documentati casi di disidratazione dovuti alla non percezione della stanchezza e al relativo continuo movimento che hanno causato l'ospedalizzazione o il decesso del soggetto, solitamente quando \u00e8 assunta insieme con alcol.\nL'uso di MDMA comporta inoltre ipertermia (innalzamento della temperatura corporea fino a oltre 40 \u00b0C) specialmente in conseguenza di periodi di attivit\u00e0 fisica prolungata come il ballare: l'aumento della temperatura corporea \u00e8 stato strettamente correlato alla tossicit\u00e0 cerebrale dell'MDMA. Infatti, nel corso di studi sui ratti, lo stretto controllo della temperatura corporea ha diminuito notevolmente i danni neuronali.\nIl calo di serotonina conseguente all'uso di MDMA pu\u00f2 causare stati depressivi specie in soggetti predisposti inducendo depressioni, ansia e disturbi comportamentali: il 60% degli assuntori in media, nei giorni seguenti all'assunzione, sperimentano sintomi di depressione e ansia (nei paesi anglosassoni \u00e8 gergalmente chiamato blue tuesday). Il suo uso frequente o ad alte dosi pu\u00f2 cronicizzare e aggravare tali sintomi.\nAlcuni consumatori di MDMA esagerano nel consumo di acqua con lo scopo di compensare la perdita di liquidi e l'ipertermia, scatenando un'intossicazione acuta da acqua. \u00c8 infatti importante non solo reintegrare le riserve idriche ma anche quelle minerali. Per questo \u00e8 importante consumare integratori idrici di sali minerali come quelli di tipo commerciale usati da chi fa sport e snack salati, anche il giorno seguente all'assunzione della sostanza, allo scopo di evitare il pericolo reale di iponatremia (abbassamento della concentrazione di sodio nel sangue). L'MDMA pu\u00f2 causare cambiamenti nella sintesi dell'ormone della diuresi (ADH) che ha come conseguenza una suscettibilit\u00e0 maggiore all'iponatremia.\nEffetti post acuti e tossicit\u00e0.\nEffetti a lungo termine (superiori alle 48 ore).\nGli effetti a lungo termine dell'uso di MDMA non sono stati ancora del tutto caratterizzati. Numerosi studi mostrano come tale composto sia una tossina serotoninergica, in grado cio\u00e8 di danneggiare i neuroni che producono serotonina: tali studi su cavie e primati hanno infatti dimostrato che sia in grado di causare la perdita delle connessioni (sinapsi) tra i neuroni della serotonina, in particolare quelle a lunga distanza. Queste connessione tendono poi a ricrescere parzialmente nel corso di diversi mesi ma in maniera non equivalente, cio\u00e8 formando molte connessioni a breve raggio ma non a lunga distanza (\"sprouting\"). In questi studi su animali si usano generalmente dosi alte della sostanza, in modo da evidenziare al massimo queste alterazioni, la cui entit\u00e0 si \u00e8 vista aumentare esponenzialmente alla dose somministrata (non \u00e8 per\u00f2 escluso che possano verificarsi anche negli esseri umani alle dosi comunemente assunte per l'uso ricreativo).\nNegli studi su pazienti, l'assunzione si \u00e8 dimostrata diminuire il numero di trasportatori della serotonina e dei suoi recettori (ma ci\u00f2 non \u00e8 chiaro se sia dovuto a un effetto di down-regulation, quindi reversibile, o alla perdita delle connessioni serotoninergiche), creare delle alterazioni microvascolari a livello cerebrale che tendono a persistere anche dopo alcune settimane (il tono vascolare \u00e8 regolato anche dalla serotonina, in particolare si \u00e8 osservato un aumento del flusso di fluidi in alcune aree cerebrali che potrebbe essere indice di una diminuzione del tono serotoninergico indotto dalla sostanza o alla diminuzione della resistenza al flusso a causa della perdita delle sinapsi; tali effetti sono stati trovati anche in soggetti che avevano fatto uso della sostanza per la prima volta), alterare il numero di recettori per la serotonina (anche in questo caso non \u00e8 chiaro se sia dovuto a effetti di down-regulation o alla perdita delle sinapsi), alterare l'attivit\u00e0 di alcune aree cerebrali, inibire la crescita di neuriti, diminuire i livelli di serotonina nell'ordine del 5-10% che tendono a recuperare nell'arco di 2-3 mesi di astinenza. Queste alterazioni sono evidenti nei consumatori abituali o in quelli di alti dosaggi, nei quali alcune di queste alterazioni sono rilevabili anche dopo mesi di astinenza insieme con alterazione di parametri psicologici. Nei consumatori occasionali che fanno uso di basse dosi del composto, la presenza e la persistenza di tali alterazioni \u00e8 pi\u00f9 difficile da rilevare e i risultati degli studi, in questi casi, sono contrastanti. \nTali alterazioni possono causare, specie in soggetti che ne hanno fatto un uso prolungato o ad alte dosi, problemi psicologici e cognitivi persistenti anche ad anni di distanza.\nSi ritiene che l'attivit\u00e0 neurotossica del composto non sia dovuta tanto alla sua attivit\u00e0 farmacologica o al composto in s\u00e9 quanto all'attivit\u00e0 pro-ossidante di alcuni suoi metaboliti (ancora non del tutto identificati) dal momento che altre sostanze dalla simile attivit\u00e0 farmacologica (releaser di monoamine) non mostrano effetti neurotossici evidenti in acuto e che la tossicit\u00e0 pu\u00f2 essere diminuita notevolmente in un ambiente antiossidante (presenza di antiossidanti, inibizione di enzimi ossidativi, abbassamento della temperatura). Studi su animali hanno evidenziato alterazioni nella struttura neuronale (e quindi evidenza di danno) anche a dosaggi molto bassi di 1,26 mg/kg del composto (equivalente a circa 100 mg per una persona di 70 kg anche se non \u00e8 chiaro quanto questi risultati possano essere traslati sull'uomo).\nSono stati riportati rari casi di intossicazione, psicosi, danno epatico grave (risultati in epatite fulminante e trapianto) anche a seguito di una sola assunzione di dosi non elevate della sostanza, anche se in alcuni casi era stata rilevata la coassunzione di altre sostanze (come alcol, cannabis, altre amfetamine o nicotina) che possono aumentarne la tossicit\u00e0.\nIn uno dei pi\u00f9 estesi studi sulla sostanza, effettuato tra il 2010 e il 2011 dal team del prof. Halpern dell'Universit\u00e0 di Harvard e pubblicato sulla rivista Addiction ha dimostrato che un uso cronico e massiccio di MDMA \u00e8 responsabile di deficit cognitivi, anche se molti dei valori riportati non hanno raggiunto un sufficiente grado di significativit\u00e0 statistica. Gli utilizzatori saltuari e moderati, invece, non presenterebbero evidenti segni di tali deficit.\nNella classifica di pericolosit\u00e0 delle varie droghe stilata dalla rivista medica Lancet, l'MDMA occupa il diciassettesimo posto: questa classifica considera il pericolo integrale di una sostanza, cio\u00e8 il pericolo complessivo creato per s\u00e9 e per gli altri quando la si assume, compreso il rischio di dipendenza, il costo economico e contesto criminale associato. Questa scala non considera per\u00f2 la neurotossicit\u00e0, gli effetti sulle capacit\u00e0 cognitive e la salute mentale indotte dalle sostanze in classifica.\nInterazioni con altre sostanze.\nL'assunzione di MDMA associata a medicinali antibiotici porta all'aumento dei rischi per la salute.\nPu\u00f2 avere pericolose interazioni farmacologiche quando, in concomitanza all'assunzione, si \u00e8 sotto terapia medico-farmacologica di qualsiasi tipo. \nL'uso \u00e8 comunque fortemente sconsigliato a chi \u00e8 affetto da patologie renali, epatiche (anche lievi o latenti) e a chi soffre di pressione alta.\nStrategie di diminuzione del rischio.\nVanno sotto questo nome delle strategie volte a diminuire i rischi di tossicit\u00e0 derivanti dalla sua assunzione. Alcune di esse non sono verificate attraverso studi scientifici rigorosi, ma si basano su risultati di alcune osservazioni effettuate in studi su animali, o su report aneddotici di utilizzatori della sostanza. Non essendo validate in ambito clinico attraverso degli studi appositi, affidarsi a tali strategie potrebbe porre dei rischi per la salute. "}
{"id": "2374149", "revid": "1226", "url": "https://it.wikipedia.org/wiki?curid=2374149", "title": "Nel buio (Tiziano Sclavi)", "text": ""}
{"id": "2374151", "revid": "599013", "url": "https://it.wikipedia.org/wiki?curid=2374151", "title": "Andrey Naz\u00e1rio Afonso", "text": "Carriera.\nClub.\nHa giocato nel Gr\u00eamio per una sola partita, nel 2004 in Copa do Brasil contro il Chapad\u00e3o; nel 2005 \u00e8 passato al Figueirense, subendo 42 reti in 37 partite nel Campeonato Brasileiro S\u00e9rie A 2006. Trasferitosi in Romania, allo Steaua Bucarest, non ha giocato molto e nel 2008 \u00e8 tornato in Brasile, al Cruzeiro di Ad\u00edlson Batista.\nNazionale.\nHa giocato per il , facendo da terzo portiere a Fernando Henrique durante il campionato mondiale di calcio Under-20 2003."}
{"id": "2374153", "revid": "1745361", "url": "https://it.wikipedia.org/wiki?curid=2374153", "title": "Blasfemia", "text": ""}
{"id": "2374158", "revid": "287204", "url": "https://it.wikipedia.org/wiki?curid=2374158", "title": "Vladimir Miholjevic", "text": ""}
{"id": "2374166", "revid": "767487", "url": "https://it.wikipedia.org/wiki?curid=2374166", "title": "Robert Themptander", "text": ""}
{"id": "2374168", "revid": "287204", "url": "https://it.wikipedia.org/wiki?curid=2374168", "title": "Apocalisse (Sclavi)", "text": "Apocalisse \u00e8 un romanzo di Tiziano Sclavi. Si tratta dell'edizione definitiva del romanzo edito per la prima volta come Guerre terrestri nel 1978 e pubblicato a puntate nel 1992, col titolo Il nemico, dal Corriere della Sera."}
{"id": "2374172", "revid": "339392", "url": "https://it.wikipedia.org/wiki?curid=2374172", "title": "Il tormento di Sant'Antonio", "text": ""}
{"id": "2374177", "revid": "287204", "url": "https://it.wikipedia.org/wiki?curid=2374177", "title": "Sogni di sangue", "text": "Sogni di sangue \u00e8 una raccolta di quattro lunghi racconti scritti da Tiziano Sclavi, editi da Camunia Editore nel 1992: \"Un sogno di sangue\", \"Il testimone arcano\", \"Un delitto normale\", \"Quante volte tornerai\".\nI racconti \"Un sogno di sangue\" e \"Un delitto normale\" erano gi\u00e0 stati pubblicati separatamente nel 1975 nel volume \"Un sogno di sangue\" dalla casa editrice Campironi, firmati con lo pseudonimo di Francesco Argento."}
{"id": "2374186", "revid": "178920", "url": "https://it.wikipedia.org/wiki?curid=2374186", "title": "Interbang", "text": ""}
{"id": "2374191", "revid": "297745", "url": "https://it.wikipedia.org/wiki?curid=2374191", "title": "Parrocchia di Canale d'Agordo", "text": ""}
{"id": "2374194", "revid": "287204", "url": "https://it.wikipedia.org/wiki?curid=2374194", "title": "Mostri (Tiziano Sclavi)", "text": "Mostri \u00e8 un libro di Tiziano Sclavi. Ha vinto il Premio Scerbanenco nel 1994.\nStoria editoriale.\nVenne pubblicato inizialmente nel 1985 nella raccolta di racconti \"Il bel Paese\" edita da Camunia; venne poi riscritto e ampliato e pubblicato come romanzo nel 1994.\nTrama.\nIl racconto si snoda attorno a tre \"freaks\", ricoverati in uno squallido reparto ospedaliero abitato da esseri infelici. Sam \u00e8 privo di arti, Gnaghi \u00e8 un menomato mentale (omonimo del personaggio presente in \"Dellamorte Dellamore\") e Ciccio \u00e8 un nano (\"cos\u00ec nano che \u00e8 un nano anche per i nani\")."}
{"id": "2374201", "revid": "892776", "url": "https://it.wikipedia.org/wiki?curid=2374201", "title": "Orchestra sinfonica di Minneapolis", "text": ""}
{"id": "2374202", "revid": "1305772", "url": "https://it.wikipedia.org/wiki?curid=2374202", "title": "Convenzioni sul diritto del mare", "text": "Il diritto del mare \u00e8 stato materia di diverse convenzioni internazionali. Fra le principali dopo la seconda guerra mondiale:"}
{"id": "2374203", "revid": "110157", "url": "https://it.wikipedia.org/wiki?curid=2374203", "title": "Federazione di rugby a 15 del Golfo Arabico", "text": "La Federazione Rugby XV del Golfo Arabico (in inglese \"Arabian Gulf Rugby Football Union\") era l'organo che governava il Rugby a 15 nel Golfo Persico coinvolgendo: Bahrain, Kuwait, Oman, Qatar, Arabia Saudita ed Emirati Arabi Uniti.\nNel gennaio 2009, l'International Rugby Board ha annunciato che la AGRFU avrebbe cessato le sue attivit\u00e0 alla fine del 2010, per essere sostituito dalle federazioni dei diversi paesi membri."}
{"id": "2374212", "revid": "599013", "url": "https://it.wikipedia.org/wiki?curid=2374212", "title": "Andrea Pistella", "text": "Biografia.\n\u00c8 sposato con Beatrice dalla quale ha avuto due figli, Alessandro (1995) e Francesca (2002).\nCarriera.\nCresciuto nel , all'et\u00e0 di 17 anni vi esordisce in Serie C1, centrando alla seconda stagione il primo posto in classifica sempre con la Robur.\nViene quindi ceduto al dove disputa quattro stagioni, tre nel Campionato Interregionale ( capocannoniere del girone nella stagione 1987/88) e una dopo la vittoria del campionato in Serie C2.\nEffettua quindi un doppio salto di categoria, venendo acquistato dalla Carrarese militante in Serie C1. La stagione successiva, nuovo salto di categoria, passando al in Serie B.\nNel 1991 raggiunge l'ultimo gradino della scalata fino alla massima serie con l'approdo al Cagliari, dove disputa 17 partite senza andare per\u00f2 mai a rete. Nel 1992 torna quindi in Toscana, precisamente alla Lucchese dove rimane fino al 1996, arricchite da due esperienze in prestito prima al e poi all'.\nNel 1996 arriva al Castel di Sangro neopromosso in serie cadetta e poi in sequenza esperienze con il Brescello, nuovamente con la Carrarese e infine con il Novara."}
{"id": "2374215", "revid": "729019", "url": "https://it.wikipedia.org/wiki?curid=2374215", "title": "Stazione di Milano Porta Nuova (1931)", "text": "La stazione di Milano Porta Nuova, indicata anche a livello informale come \"stazione delle Varesine\", fu la denominazione assunta nel 1931 di una parte della vecchia stazione centrale milanese che non fu dismessa in occasione dell'apertura della nuova stazione Centrale\nStoria.\nQuando nel 1901 fu elettrificata la linea per Varese e Porto Ceresio, un fascio di binari situati nel piazzale ovest furono attrezzati con alimentazione elettrica a terza rotaia a corrente continua da 650 volt.\nNel 1931, con la dismissione della stazione centrale si decise di mantenere provvisoriamente in funzione tale sezione. Fu ridenominata \"Milano Porta Nuova\", riprendendo il nome di due precedenti stazioni milanesi: quella del 1840 e quella del 1850.\nPoich\u00e9 si attestavano soprattutto i convogli destinati a Varese, la stazione fu conosciuta informalmente con il nome di \"Varesine\".\nSolo in epoca successiva la linea \u00e8 stata elettrificata con alimentazione aerea a 3000 volt in corrente continua.\nL'arretramento della stazione di Porta Nuova nell'area della stazione merci PV fu previsto nel Piano milanese del 1953 e fu dettato dalla necessit\u00e0 di liberare una vasta area centrale per la citt\u00e0, che si sarebbe raccordata a quelle gi\u00e0 designate per ospitare il nuovo Centro Direzionale.\nLa stazione di Porta Nuova fu dismessa il 5 novembre 1961 a causa dei lavori di costruzione del nuovo impianto di Porta Garibaldi che fu aperto nel 1963.\n\"Le Varesine\" e il naufragio del Centro Direzionale di Milano.\nL'assenza tuttavia di provvedimenti concreti volti a frenare la terziarizzazione del centro, avvantaggiando l'insediamento sulle nuove aree, sanc\u00ec il fallimento del progetto relativo al Centro Direzionale di Milano, tanto che l'intera superficie occupata dallo scalo rimase inedificata fino al 1978, quando fu formalmente bloccata dal comune e dichiarata di interesse generale.\nParte dell'area, rimasta a terra battuta e incolto, fu occupata da un luna park che assunse il nome de \"Le Varesine\", conservando la tradizione del nome, e per anni fu anche l'area di attendamento dei circhi che si fermavano in citt\u00e0 per gli spettacoli durante la stagione invernale.\nNel 2004, fu approvato un progetto di urbanizzazione, denominato Progetto Porta Nuova, che elimin\u00f2 il luna park ed avvi\u00f2 un programma di riqualificazione urbana per l'area."}
{"id": "2374216", "revid": "543975", "url": "https://it.wikipedia.org/wiki?curid=2374216", "title": "Federazione di rugby a 15 di Guam", "text": "La Federazione Rugby XV di Guam (in inglese \"Guam Rugby Football Union\") \u00e8 l'organo che governa il Rugby a 15 a Guam.\nAffiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2374226", "revid": "125593947", "url": "https://it.wikipedia.org/wiki?curid=2374226", "title": "PAK DA", "text": "Il PAK DA \u00e8 un bombardiere strategico stealth di nuova generazione di fabbricazione russa, in fase di sviluppo presso Tupolev per conto delle forze aerospaziali russe.\nRealizzato in futuro dalla Kazan Aircraft Production Association, L'acronimo PAK-DA \u00e8 l'equivalente, in russo, di \"Complesso Aereo Futuro per le Forze Aeree Strategiche\" (cirillico: \u041f\u0410\u041a \u0414\u0410 - \"Perspektivnyi Aviatsionnyi Kompleks Dalney Aviatsyi\"). Progettato per compiere missioni di bombardamento strategico o tattico, sia nucleare che convenzionale, in territorio avversario, il velivolo sostituir\u00e0 gradualmente le pi\u00f9 recenti versioni di Tu-160, Tu-22M e Tu-95 in servizio presso l'aviazione di lungo raggio russa.\nNonostante del velivolo non siano stati presentati n\u00e9 rendering ufficiali, n\u00e9 il prototipo, l' entrata in servizio \u00e8 attesa per il periodo 2025-2030.\nStoria.\nSviluppo.\nSecondo l'agenzia di stampa russa Interfax, la Voenno-vozdu\u0161nye sily Rossijskoj Federacii, l'aeronautica militare russa, ha emesso un requisito tecnico per un bombardiere strategico di nuova generazione. Inizialmente, secondo alcune fonti, il PAK DA doveva essere basato sul supersonico Tupolev Tu-160. Successive informazioni relative al progetto, incluso un discorso televisivo del primo ministro Vladimir Putin, sembrano indicare che il velivolo deriver\u00e0 da una completa riprogettazione. Alcune analisi ipotizzano che possa essere utilizzata la configurazione a bassa rilevazione radar utilizzata dallo statunitense B-2 Spirit, ma non sono disponibili conferme pubblicate sull'argomento.\nIl maggior generale russo Anatoly Zhikharev ha dichiarato che il nuovo bombardiere sostituir\u00e0 sia il Tupolev Tu-95 \"Bear\" (con motori a turboelica ed in servizio ininterrottamente dai primi anni '50) che il Tupolev Tu-160 \"Blackjack\" (risalente ai primi anni '80, con motore a getto e con caratteristiche supersoniche).\nNel giugno 2012, il vice primo ministro nel gabinetto di Dmitry Medvedev, Dmitry Rogozin, ha annunciato che il progetto era in dubbio e che il nuovo progetto di bombardiere avrebbe potuto non essere necessario. Il capo dello stato maggiore, Nikolai Makarov, ha risposto affermando che il lavoro era ancora in corso e che il progetto era superiore agli aerei americani. Successivamente, il 9 giugno 2012, il primo ministro Dmitry Medvedev ha dichiarato invece che il PAK DA era stato confermato come previsto.\nLe speculazioni fatte dagli osservatori militari relativamente al progetto includono: un raggio di combattimento di circa 3\u00a0500 chilometri con un carico utile completo, un peso a pieno carico da 100 a 120 tonnellate, quattro motori ed il possibile riuso di alcuni apparati del Sukhoi Su-57, come avionica e motori. Il presidente Vladimir Putin ha anche affermato che il lavoro sul programma PAK DA deve assolutamente iniziare, nonostante la complessa tecnologia e le esigenze di bilancio.\nIl 27 agosto 2012, la rivista specializzata Jane's Defense ha riferito che Dmitrij Rogozin aveva recentemente richiesto che il bombardiere potesse avere capacit\u00e0 di velocit\u00e0 ipersonica, al fine di eguagliare e superare le difese aeree degli Stati Uniti. Non \u00e8 chiaro se i commenti di Rogozin si riferiscano al fatto che il bombardiere debba essere ipersonico o alla sua capacit\u00e0 di essere equipaggiato con missili aerotrasportati ipersonici.\nNel marzo 2013, \u00e8 stato riferito che il progetto PAK DA selezionato sarebbe stato invece quello di un'ala volante subsonica.\nPer contenere i costi, il PAK DA sar\u00e0 un progetto meno ambizioso rispetto a quello del Northrop Grumman B-21.\nIl generale Anatoly Zhikharev ha affermato che un bombardiere strategico senza equipaggio potrebbe seguire il PAK DA dopo il 2040.\nIl 30 agosto 2013, una fonte del Ministero della Difesa russo ha rivelato che il PAK DA sar\u00e0 equipaggiato con tipi avanzati di armi guidate di precisione, inclusi sistemi d\u2019arma ipersonici (un missile ipersonico russo \u00e8 in fase di sviluppo, ma attualmente \u00e8 in grado di volare solo per pochi secondi), mentre il bombardiere stesso voler\u00e0 a velocit\u00e0 subsoniche. La tecnologia ipersonica viene perseguita in modo che la Russia non resti indietro rispetto allo sviluppo americano di armi simili.\nLa Russia sta accelerando lo sviluppo sul bombardiere, che sar\u00e0 un progetto di ala volante, per poterne iniziare la produzione nel 2020.\nLa fase di pianificazione \u00e8 stata completata in meno di un anno e i lavori di sviluppo sono iniziati nel 2014. I primi voli dovrebbero avere luogo nel 2019 e si prevede che l'aeromobile possa entrare in servizio nel 2025. Anche la flotta di bombardieri esistenti in Russia sar\u00e0 modernizzata, con avionica e sistemi di guerra elettronica avanzati. Due dei 13 Tu-160 hanno subito questa revisione a partire da dicembre 2013 e il programma intermedio Tu-22M sar\u00e0 incluso nel programma. 63 bombardieri Tu-95 saranno potenziati e il Tu-95MS rimarr\u00e0 in servizio fino al 2040.\nNel 2014 Andrey Boginsky ha dichiarato che la Russia stava tentando di attirare investimenti cinesi nel progetto.\nNell'aprile 2014 Mikhail Pogosyan, capo della societ\u00e0 russa UAC (United Aircraft Corporation), ha annunciato che l'ufficio di progettazione Tupolev aveva finalizzato la progettazione del PAK-DA e che il progetto si stava spostando verso la fase intermedia, ovvero il completamento della progettazione e la costruzione di un prototipo. Parte della tecnologia e dei componenti del PAK DA saranno derivati da aeromobili gi\u00e0 esistenti. Il motore attuale sar\u00e0 una variante senza postbruciatore dell'NK-32 usato sul Tu-160, mentre alcuni dispositivi avionici come il radar si baseranno su quelli sviluppati per il Su-57.\nUn rapporto del 2016 menziona un carico utile di armi previsto di 30 tonnellate, un raggio d\u2019azione di 6\u00a0740 miglia nautiche (circa 12\u00a0500 km), il primo volo nel 2021 e le consegne nel 2023.\nIl 1 marzo 2017 \u00e8 stato riferito che il primo modello in scala reale del PAK DA \u00e8 stato costruito, selezionandolo tra varie configurazioni provate su modelli in scala minore, confermando inoltre che la sua forma \u00e8 quella di un'ala volante e che l'accento \u00e8 stato posto sulle caratteristiche di bassa osservabilit\u00e0 (stealth) dell'aeromobile.\nAlcune elaborazioni grafiche, di provenienza russa, con le anticipazioni sul possibile aspetto del PAK-DA, si possono trovare sul sito YouTube.\nVoci correlate.\nAerei simili per ruolo, configurazione e periodo:"}
{"id": "2374232", "revid": "31886", "url": "https://it.wikipedia.org/wiki?curid=2374232", "title": "Tecnologo della comunicazione", "text": "Il tecnologo della comunicazione \u00e8 una figura professionale inerente all'utilizzo delle nuove tecnologie e dei loro ambiti di applicazione.\nOccupazioni.\nIl \"know-how\" di questa figura professionale pu\u00f2 essere esercitato in diversi campi (comunicazione istituzionale e imprenditoriale, formazione, divulgazione scientifica e massmediale) e settori di impiego (istituzioni, imprese, enti di formazione, editoria multimediale, aziende radiotelevisive, software-houses, new media agency, istituti dei beni culturali ed ambientali, teatri ed enti culturali)."}
{"id": "2374234", "revid": "204400", "url": "https://it.wikipedia.org/wiki?curid=2374234", "title": "Tecnologo della comunicazione audiovisiva e multimediale", "text": ""}
{"id": "2374238", "revid": "34392", "url": "https://it.wikipedia.org/wiki?curid=2374238", "title": "Massimo Fortuzzi", "text": ""}
{"id": "2374246", "revid": "729019", "url": "https://it.wikipedia.org/wiki?curid=2374246", "title": "Battaglia di Medina Ridge", "text": "La battaglia di Medina Ridge \u00e8 stata una battaglia di carri decisiva combattuta il 27 febbraio 1991, durante la guerra del Golfo, tra la 1\u00aa Divisione Corazzata americana e la 2\u00aa Brigata della 2\u00aa Divisione Corazzata \"Medina \" della Guardia repubblicana irachena fuori di Bassora. Medina Ridge \u00e8 il nome dato dalle truppe americane ad una bassa altura, lunga circa sette miglia (11 km). La battaglia, combattuta in due ore, \u00e8 stata la pi\u00f9 grande battaglia di carri della guerra e quella pi\u00f9 grande nella storia degli Stati Uniti. Ha preso parte ad ovest della \"Phase Line Kiwi\", ad est della \"Phase Line Smash\", e a nord della \"Phase Line Grape\". Le \"Phase Line\" (linee di fase) sono riferimenti sulle mappe che si verificano ogni tanto di chilometri, usati per misurare il progresso di un'operazione militare.\nLa 1\u00aa Divisione Corazzata, comandata dal maggior generale Ron Griffith, consisteva in circa 3000 veicoli, inclusi 166 carri M1A1 Abrams. Il peso maggiore del combattimento a Medina Ridge \u00e8 stato condotto dalla 2\u00aa Brigata, conosciuta anche come \"Iron Brigade\", comandata dal colonnello Montgomery Meigs (un discendente del generale Montgomery C. Meigs della Guerra civile americana).\nMedina Ridge \u00e8 stata una delle poche battaglie durante Desert Storm dove le forze americane hanno incontrato una resistenza significativa da parte degli iracheni e dove hanno avuto delle difficolt\u00e0 ad avanzare. Le forze irachene erano ben dispiegate e non potevano essere viste dalle forze americane che avanzavano fino che queste ultime avessero raggiunto la parte superiore della cresta. Questa posizione defilata dava alle truppe irachene copertura al potente fuoco diretto a lungo raggio dei carri M1 Abrams e dei veicoli da combattimento per la fanteria M2 Bradley. L'unico modo per le forze americane di ingaggiare gli iracheni era quando questi si sarebbero trovati a corto raggio, con pi\u00f9 probabilit\u00e0 di arrecare danni alle forze corazzate americane.\nDurante la battaglia gli americani hanno sofferto soltanto di una perdita (a causa del fuoco amico), mentre distruggevano 186 carri iracheni (in maggioranza T-72A e vecchi e obsoleti Type 69 di fabbricazione cinese) e 127 veicoli blindati. Soltanto quattro Abrams sono stati colpiti da fuoco diretto e disabilitati: nessuno di questi \u00e8 stato distrutto. Trentotto di questi carri iracheni sono stati colpiti da sei AH-64 Apache da 5 km di distanza di notte e con la pioggia, e da A-10 Warthog dell'USAF.\nAnche se gli iracheni hanno utilizzato una tattica efficace proteggendo i loro corazzati dietro la cresta, questo non \u00e8 stato pi\u00f9 ripetuto nel resto della guerra. In un incidente un comandante iracheno aveva provato a ripetere la tattica di difesa utilizzata a Medina ma aveva erroneamente schierato le sue unit\u00e0 troppo lontane dalla cresta. Questo ha dato ai carri americani il sopravvento, dato che gli Abrams erano specializzati nel combattimento a lunga distanza e la loro corazza Chobham era estremamente resistente al fuoco a lungo raggio."}
{"id": "2374247", "revid": "2057934", "url": "https://it.wikipedia.org/wiki?curid=2374247", "title": "Borgo Grappa", "text": "Borgo Grappa (gi\u00e0 Casal dei Pini) \u00e8 una frazione del comune di Latina, ed \u00e8 una piccola citt\u00e0 di fondazione fascista fondata con funzione di centro rurale negli anni trenta, popolata in gran parte dai discendenti dei pionieri venetopontini. Il suo nome ricorda il Monte Grappa, uno tra i teatri della Prima guerra mondiale.\nL'abitato dista circa 3\u00a0km dal mare e si trova sulla strada Litoranea, tra Latina e Sabaudia.\nStoria.\nPrima della bonifica la localit\u00e0 era indicata coi nomi di Porcareccia ed Archi di San Donato (toponimi attestati fin dal XVIII secolo), quindi, coi primi lavori di bonifica, fu detta Casal dei Pini. Il nome attuale fu dato al borgo in ricordo di uno dei luoghi storici della prima guerra mondiale, il Monte Grappa. Il progetto di bonifica redatto dal governo nazionale nel 1929 prevedeva nella zona la strada Litoranea, intersecata dal prolungamento verso il mare della strada Migliara 45: all'incrocio tra questi due assi viari venne edificato un villaggio operaio; l'area era ricoperta da un bosco ceduo (facente parte della \"Macchia della Vozza\"), perci\u00f2 si dovette per prima cosa procedere allo sgombero del terreno dalle piante e ceppaie che lo ricoprivano.\nIn prossimit\u00e0 del nuovo villaggio operaio era la localit\u00e0 denominata Casale dei Pini, denominazione derivata da quattro piante messe a dimora nei pressi di un fabbricato appartenente ai Caetani, ove esistevano gruppi di capanne abitate da pastori provenienti dalle aree montane della Campagna. Nella cappella di Villa Fogliano, tuttora esistente, veniva celebrata settimanalmente la messa da un canonico della cattedrale di Sezze, che scendeva appositamente la domenica mattina e veniva ospitato dai Caetani fino al giorno seguente, quando faceva ritorno a Sezze a bordo di un calesse.\nI lavori di costruzione del nuovo villaggio vennero iniziati nella primavera del 1929: sorsero la casa del capo-azienda, quella del medico, il forno, la caserma dei reali carabinieri, la scuola, la casa per i guardiani idraulici, la dispensa, l'ufficio postale, un salone per dopo-lavoro e relativi alloggi, la chiesa e la cabina elettrica con sovrastante il serbatoio dell'acqua potabile.\nNelle immediate vicinanze passava il Rio Martino, il cui fondo in due punti (\"Passo del Malconsiglio\" e \"Passo del Tradimento\") si presentava interrato tanto da permetterne la traversata da una parte all'altra.\nQuando, verso la fine del 1931, la costruzione del nuovo villaggio era da poco ultimata, vi presero dimora i primi tecnici ed operai, che procedettero alla prima, intensa opera di bonifica. Durante lo scavo effettuato per l'apertura di un alveo del Collettore delle Acque Medie vennero messi in luce resti di tombe romane, anfore e piccoli capitelli.\nIn seguito all'appoderamento il territorio circostante fu popolato da famiglie venetopontine provenienti da Veneto, Friuli ed Emilia.\nL'economia della frazione si basa sull'agricoltura e, in seguito alla vicinanza al mare, al parco nazionale del Circeo e ai laghi costieri di Fogliano, di Sabaudia e dei Monaci, anche su piccole attivit\u00e0 legate al turismo.\nBorgo Grappa \u00e8 circondata da pi\u00f9 di 15\u00a0km di campagna aperta, dove si possono ritrovare svariati tipi di flora e di fauna, grande attrazione per gli ornitologi.\nA meno di 3\u00a0km si trova la Villa di Fogliano, sull'omonimo lago.\nToponomastica.\nData la vicinanza del borgo al mare, la toponomastica locale ricorda soprattutto mari e golfi, sia italiani che stranieri.\nSport.\nLa squadra di calcio \u00e8 la storica Polisportiva Parrocchiale Borgo Grappa, che milita nel Campionato di Prima Categoria Laziale, Girone G."}
{"id": "2374249", "revid": "110157", "url": "https://it.wikipedia.org/wiki?curid=2374249", "title": "Blowback", "text": "Blowback \u00e8 il sesto album del musicista inglese Tricky, uscito nel 2001."}
{"id": "2374260", "revid": "118044936", "url": "https://it.wikipedia.org/wiki?curid=2374260", "title": "Palazzo delle Poste (Forl\u00ec)", "text": "Il Palazzo delle Poste e dei Telegrafi di Forl\u00ec \u00e8 ubicato in Piazza Aurelio Saffi, sulla quale risulta prospiciente il prospetto principale, lateralmente confina con il Corso Giuseppe Mazzini e con la Piazzetta Don Pippo (gi\u00e0 Piazzetta della Posta), mentre il prospetto posteriore si affaccia sulla Via Guido Bonatti.\nLa Carta della Tutela Monumentale del Comune di Forl\u00ec classifica il fabbricato in questione con tutela monumentale di tipo \u201cipso jure\u201d. Il Piano Regolatore vigente inserisce l'edificio in Zona A - Centro Storico. L'immobile, di propriet\u00e0 della Poste Italiane S.p.A., risulta catastalmente identificato al N.C.E.U. del Comune di Forl\u00ec al Foglio 178, Mappali 114, 116 e 125.\nStoria.\nDopo l'unificazione del Regno d'Italia le Poste furono ospitate da Palazzo Pettini, sito in piazza del Duomo in alcuni locali di propriet\u00e0 demaniale attigui a quelli occupati dagli uffici del Regio Genio Civile e, in seguito, presso alcuni ambienti ricavati al piano terra e al mezzanino del Palazzo dell'Intendenza di Finanza, ubicato in Piazza Maggiore (attuale Piazza Aurelio Saffi) all'angolo con Via Jacopo Allegretti (1885-1909); il primo Ufficio Telegrafico fu realizzato nel 1857 all'interno della torre civica e in seguito trov\u00f2 collocazione provvisoria presso il Palazzo della Provincia, sito in via delle Torri e presso il Palazzo Rolli, ubicato in piazza Maggiore, per poi unificarsi al servizio postale nel 1889 presso la sede ricavata nel Palazzo dell'Intendenza di Finanza.\nNel 1909 i servizi postali e telegrafici si trasferirono in piazza XX Settembre.\nSuccessivamente, alla fine degli anni venti, constatata l'assoluta insufficienza dell'esistente edificio, il Ministero delle comunicazioni predispose un progetto per l'ampliamento dei locali che risult\u00f2 tuttavia inadeguato rispetto alle effettive esigenze rappresentate, in considerazione anche della prevista costituzione degli uffici della Direzione Provinciale delle Regie Poste. Si convenne pertanto di studiare la possibilit\u00e0 di ubicare altrove gli uffici, pur mantenendoli in zona centrale, realizzando un nuovo fabbricato.\nAlla fine di luglio 1930 il governo Mussolini dispose l'edificazione di vari uffici postali centrali, tra cui quello di Forl\u00ec.\nIl Ministro delle comunicazioni Costanzo Ciano incaric\u00f2 per il progetto e la direzione artistica dei lavori l'ingegnere architetto Cesare Bazzani (1873-1939), accademico d'Italia e noto progettista di numerosi edifici istituzionali, compresi diversi palazzi postali (Imperia, San Remo, Faenza, Ascoli Piceno, Macerata, Terni, Viterbo, Rieti, Pescara, Taranto, ecc.).\nScartata la prima ipotesi di realizzare il fabbricato nell'area delle ex case Baratti in Corso Vittorio Emanuele (attuale Corso della Repubblica), presentando tale luogo un fronte troppo limitato per una razionale distribuzione dei servizi, si decise, probabilmente su indicazione dello stesso Capo del Governo, di erigere il palazzo sul lato nord della Piazza Saffi, in corrispondenza della cosiddetta \u201cIsola Castellini\u201d, previa la demolizione degli edifici esistenti.\nIl bozzetto del nuovo Palazzo delle Poste e dei Telegrafi di Forl\u00ec, con il preventivo benestare del Duce, venne presentato dall'architetto Bazzani alle autorit\u00e0 locali ed alla cittadinanza in data 22/12/1930. Il relativo progetto fu redatto il 12/01/1931 ed approvato dal Ministro per le Comunicazioni Ciano con Decreto Ministeriale del 17/01/1931. La successiva variante, di cui al progetto in data 07/10/1931, fu approvata dal medesimo con Decreto Ministeriale del 20/10/1931.\nI decreti prefettizi del 20/02/1931 (occupazione temporanea) e del 18/11/1931 (occupazione permanente) disposero l'esproprio degli immobili di propriet\u00e0 Pantoli, Rolli, Landini, Danesi e Monti. La convenzione stipulata il 31/10/1931, fra il Ministero ed il Municipio di Forl\u00ec, stabil\u00ec la partecipazione di quest'ultimo alle spese di costruzione del nuovo edificio postale, per l'importo di lire 700'000 e l'acquisizione gratuita di alcune aree, porzioni di piazze e strade, di propriet\u00e0 del medesimo.\nNella primavera del 1931 fu disposto lo sgombero di tutti gli ambienti espropriati, per la gran parte affittati ad uso abitativo, il trasferimento di alcune attivit\u00e0 commerciali presso i locali messi a disposizione al piano terreno dell'edificio del Monte di Piet\u00e0 ed il pagamento di tutte le indennit\u00e0 di esproprio spettanti ai proprietari, nonch\u00e9 di una somma, a titolo di risarcimento, agli esercenti sfrattati. \nI lavori di demolizione degli edifici espropriati, appaltati in data 17/06/1931 all'Impresa Teofilo Raimondi e C. di Cesena, ebbero inizio nel luglio successivo e proseguirono per tutta l'estate. \nNel settembre del 1931 fu definita l'esatta ubicazione del nuovo palazzo, prevedendone l'ulteriore arretramento rispetto alla linea dei fabbricati demoliti, in modo tale da allargare la prospettiva della piazza, ottenere un pi\u00f9 ampio sbocco stradale lungo il Largo De Calboli ed una maggiore ampiezza visionale sulle facciate monumentali della chiesa romanica di San Mercuriale e del retrostante Palazzo Paolucci - De Calboli.\nI lavori di costruzione del nuovo edificio postale, assegnati all'Impresa Ettore Benini di Forl\u00ec con contratto in data 29/08/1931, ebbero inizio nel novembre del 1931 ed ultimazione, per la gran parte, nell'Ottobre del 1932. \nLa direzione dei lavori fu affidata alla Sezione Lavori di Bologna delle Ferrovie dello Stato, nella persona dell'ingegnere Presutti, per conto del capo sezione ingegnere Agazzi.\nIl palazzo venne inaugurato il 30/10/1932, alla presenza del Capo di Governo, nel periodo di ricorrenze legate al decennale della Marcia su Roma.\nIl costo dell'opera, per quanto riportato dai giornali dell'epoca, ammont\u00f2 a lire 6'680'000, di cui lire 4'500'000 per lavori, lire 2'000'000 per espropriazioni e lire 180'000 per arredamenti. \nL'immobile fu assunto in carico nella consistenza patrimoniale della Amministrazione Postale e Telegrafica mediante verbale di consegna del 03/04/1933, redatto dalla Sezione Lavori di Bologna delle Ferrovie dello Stato. Da quella data, gli uffici della Direzione Provinciale ed i servizi postali e telegrafici iniziarono l'attivit\u00e0 presso la nuova sede.\nIl 25 agosto 1944, in occasione dei bombardamenti aerei che colpirono anche la citt\u00e0 di Forl\u00ec, il palazzo fu seriamente danneggiato, con particolare riferimento alle strutture di copertura, al salone pubblico ed alle facciate prospicienti la Piazza Aurelio Saffi e la Piazzetta della Posta. \nParte degli uffici venne trasferita, per un breve periodo, presso un immobile sito nella frazione di San Martino in Strada e, successivamente, presso alcuni locali della sede del Monte di Piet\u00e0, ubicata in Corso Giuseppe Garibaldi. \nI lavori di ricostruzione, curati dal Genio Civile, iniziarono nel 1946 protraendosi fino al 1950.\nModifiche.\nLa consultazione dei documenti depositati presso l'Archivio di Stato di Forl\u00ec (Fondo Genio Civile \u2013 Danni di guerra) e presso l'archivio dell'Ufficio Lavori P.T. di Bologna, ha permesso di fissare nel tempo le principali modifiche apportate al fabbricato, in raffronto allo stato originario restituito dai disegni architettonici e strutturali di liquidazione, in carico all'archivio storico delle Ferrovie dello Stato.\nL'edificio, internamente, \u00e8 stato interessato da vari lavori di sistemazione, adeguamento e ridistribuzione dei servizi, che in taluni casi hanno determinato modifiche strutturali. Negli anni 1960/70 fu realizzato un piano mezzanino, fra i piani rialzato e primo, demolita una scala in cemento armato di collegamento al piano sottotetto e trasferita una parte dei servizi igienici. Altri interventi di ristrutturazione hanno comportato l'ampliamento o riduzione di vari locali, la sostituzione di pavimenti e di serramenti, nonch\u00e9 la modifica delle strutture di sportelleria oltre la quota del piano del bancone. Pi\u00f9 recentemente, alla fine degli anni 90, interventi di ammodernamento hanno interessato parte del piano secondo, a seguito dello smantellamento della sala telegrafica. Nel 2003 l'ex sala smistamenti-sezione pacchi, posta al piano rialzato, \u00e8 stata ristrutturata per essere adibita a servizi di sportelleria e consulenza, in base ai nuovi layout aziendali.\nPer quanto riguarda le parti esterne, si evidenziano il ridimensionamento di una apertura di accesso ai locali di smistamento (piano di carico), sulla Via Guido Bonatti, eseguito in armonia con le finestre poste al piano rialzato (Genio Civile 1946-50); la costruzione del torrino di copertura relativo al locale macchine del nuovo ascensore, installato lungo il vano scala di servizio con accesso dalla medesima Via Guido Bonatti (Ufficio Lavori P.T. 1960); la realizzazione di due pensiline in ferro-vetro e la sostituzione di alcuni serramenti esterni prospicienti la corte-chiostrine; la sostituzione del serramento relativo all'ingresso al garage, sulla Piazzetta Don Pippo (Ufficio Lavori P.T. 1960/80). Non risultano invece eseguite opere di ristrutturazione esterna, a seguito dei ripristini dei danni di guerra, fatta eccezione per alcuni interventi di rifacimento del manto di copertura e per i recenti lavori di pulizia e restauro del loggiato effettuati nel 2001.\nDescrizione.\nDa un esame della documentazione grafica, depositata presso l'Archivio di Stato di Terni e presso l'Archivio Storico delle Ferrovie, si \u00e8 appreso che almeno tre furono le proposte redatte dall'architetto Bazzani per il nuovo Palazzo delle Poste. Il progetto selezionato fu poi rielaborato pi\u00f9 volte apportandovi rilevanti modifiche dimensionali ed architettoniche.\nL'aggiunta di una campata laterale e l'ulteriore elevazione delle torri conferirono all'edificio l'imponenza celebrativa richiesta all'opera dello Stato, mentre la riduzione degli elementi decorativi ed artistici ne rafforz\u00f2 il carattere della sobriet\u00e0, pi\u00f9 confacente alla destinazione del palazzo.\nAll'interno dell'edificio, il salone delle sportellerie, previsto originariamente di forma rettangolare, come il relativo velario, venne poi realizzato di forma semicircolare e sovrastato da una copertura a semicupola con lucernari multipli e lacunari in cemento armato. Ne conseguirono modifiche alle strutture, alla distribuzione dei locali adiacenti, alla tipologia della sportelleria ed alle finiture generali della sala.\nIl palazzo \u00e8 in stile classico modernizzato, rientrando in quella serie di opere di transizione che accompagnarono il Bazzani verso una \u201cforzata\u201d evoluzione modernista, ancora pi\u00f9 evidenziata dalla progettazione del vicino Palazzo degli Uffici Statali (1934-38). Per quanto concerne la tipologia, il progettista ripropose quella fissata nella seconda met\u00e0 degli anni venti, caratterizzata da un doppio ordine con arco a tutto sesto e torrette d'angolo, in un contesto di rigide simmetrie, apportando le modifiche dettate dalle caratteristiche del luogo.\nI prospetti sono contraddistinti dall'uso prevalente del laterizio arrotato a vista, come omaggio contestualistico al colore della piazza e della limitrofa chiesa di San Mercuriale, inframmezzato da fasce in travertino di Rapolano, quale espressione della tradizione edilizia romana e nazionale ed in pietra artificiale con finitura a graniglia o finto travertino.\nIl fabbricato \u00e8 costruito su di un impianto di forma rettangolare con corte centrale e composto da tre piani fuori terra (escluso il sottotetto e le torrette) ed un seminterrato. L'edificio \u00e8 completamente isolato ed ha le dimensioni di 52x38\u00a0m circa, la corte ha le dimensioni di 34x15\u00a0m circa e l'altezza massima, riferita al piano di calpestio del seminterrato, \u00e8 di 36\u00a0m circa.\nIl prospetto principale comprende, al piano rialzato, un profondo porticato a nove archi da cui si accede alle sale del pubblico ed allo scalone direzionale. Le colonne, provviste di nicchia ad arco ed occhio superiore, sono rivestite in travertino e cotto, le pareti interne sono rivestite in travertino, mentre la pavimentazione \u00e8 realizzata a settori con marmi policromi a disegni geometrici, le rampe a gradini sono in granito e la volta \u00e8 a stucchi. I rivestimenti dei paramenti d'angolo, rifiniti a bugna di diamante, sono anch'essi in travertino.\nDue colonne ornamentali in granito rosa, su basamento in travertino, fiancheggiano sui due lati il portico e sorreggono l'aquila bronzea. \nUna fontana ornamentale, anch'essa in granito rosa e travertino, ideata dall'architetto Bazzani, doveva essere posata al centro della pedana salvagente antistante il palazzo, a completamento dell'opera. All'ultimo momento, in accordo col Comune, fu deciso di collocarla nel piazzale antistante la stazione ferroviaria, in asse col nuovo Viale Benito Mussolini (attuale Viale della Libert\u00e0), all'estremo opposto del Monumento ai Caduti ed alla Vittoria, progettato dal medesimo Bazzani. La fontana fu distrutta in occasione dei bombardamenti aerei del 1944.\nNella parte superiore del palazzo, interamente rivestita in travertino ed in mattoni a vista, si aprono, in corrispondenza delle volte del porticato, nove grandi arcate, sotto ognuna delle quali sono state realizzate due finestre sovrapposte, di cui l'inferiore fornita di timpano e l'altra di arco. La finestra centrale \u00e8 pi\u00f9 vasta delle altre, completa di ampio balcone in granito e travertino, provvisto di portabandiera e sormontato da uno stemma marmoreo. Le nove campate sono ordinate da colonne in mattoni a vista che sorreggono il coronamento, evidenziato da una fascia in finto travertino, recante l'iscrizione \u201cPalazzo delle Poste e dei Telegrafi\u201d.\nLa facciata \u00e8 delimitata superiormente da un cornicione, di discreto aggetto, costruito in calcestruzzo con finitura a graniglia. L'attico, realizzato in mattoni a vista con sovrastanti blocchi di travertino, fu maggiorato in fase successiva, contro il parere del Bazzani, allo scopo di nascondere la falda di copertura in coppi, che il progettista aveva volutamente reso visibile dalla piazza, in armonia con gli altri edifici affacciati sulla medesima.\nDue torrette simmetriche, con arcate sui quattro lati, si ergono, leggermente arretrate, agli angoli del fabbricato. Le facciate delle torri, in laterizio a vista, ripropongono il motivo architettonico delle campate del porticato, con l'uso prevalente della pietra artificiale per gli ornati in luogo del travertino. La parte superiore \u00e8 delimitata da un cornicione con base dentellata in finto travertino.\nLe facciate laterali ed il prospetto posteriore, quest'ultimo arricchito da un balcone centrale in granito e travertino, sono caratterizzate da un maggiore uso della pietra artificiale e risultano complessivamente pi\u00f9 semplici.\nOpere d'arte.\nIl Palazzo delle Poste e dei Telegrafi \u00e8 ritenuto uno degli edifici forlivesi pi\u00f9 ricchi, sotto il profilo figurativo e dell'alto artigianato artistico, nonostante le numerose perdite conseguenti agli eventi politici e bellici. Parecchi sono gli artisti che hanno operato nell'ambito della realizzazione del fabbricato: l'architetto e scultore Roberto De Cupis, gli scultori Bernardo Morescalchi, Ugo Savorana e Mario Miserocchi, lo stuccatore Francesco Moschini, il pittore Giovanni Marchini.\nOsservando il prospetto principale del palazzo sono visibili diverse opere in travertino: due stemmi del Comune di Forl\u00ec posti sulle colonne d'angolo del portico, una testa alata raffigurante Mercurio, collocata in corrispondenza del concio di chiave dell'arcata centrale ed uno stemma sovrastante il balcone principale. Quest'ultimo in origine era posto fra due fasci littori e recava l'emblema sabaudo sormontato dalla corona reale. Due fasci littori, collocati originariamente al centro del paramento bugnato delle colonne d'angolo del portico, furono rimossi a seguito della caduta del regime. Due grandi fasci littori erano collocati in corrispondenza delle arcate anteriori delle torri all'inaugurazione del palazzo.\nDue sculture bronzee, raffiguranti l'aquila romana, sormontano le colonne in travertino-granito poste lateralmente al palazzo. Tali sculture sostituirono dopo circa un anno le aquile in travertino presenti all'inaugurazione dell'edificio. Queste ultime risultano attualmente depositate presso l'area esterna di un centro sportivo ubicato in Via Campo di Marte. Le aquile bronzee sono state restaurate nel 2001. Di entrambe le opere non \u00e8 certa l'attribuzione.\nDue gruppi statuari bronzei realizzati dallo scultore carrarese Bernardo Morescalchi, raffiguranti un cavallo con accanto un messaggero, dovevano sormontare le estremit\u00e0 del coronamento della facciata, ma per motivi estetici furono rimossi subito dopo la posa, avvenuta nella primavera del 1933, per essere collocati sopra un analogo edificio postale progettato dal Bazzani a Pescara. \u00c8 probabile che le due sculture siano state distrutte dall'industria bellica come numerose altre opere metalliche di quella citt\u00e0.\nOsservando i prospetti laterali, sono visibili uno stemma del Comune di Forl\u00ec (lato Piazzetta Don Pippo) ed uno stemma sabaudo (lato Corso Giuseppe Mazzini), entrambi in pietra artificiale, sovrastanti una lapide in travertino priva di incisioni. Gli stemmi erano collocati originariamente fra una coppia di fasci littori che furono rimossi alla caduta del regime.\nOsservando il prospetto posteriore, sono visibili uno stemma in travertino, posto in corrispondenza del sopraluce relativo all'ingresso di servizio, originariamente collocato fra due fasci littori e recante l'emblema sabaudo sormontato dalla corona reale e due tondi scultorei, sempre in travertino, raffiguranti gli stemmi del Comune e della Provincia di Forl\u00ec. Tre fasci littori in pietra artificiale, collocati in origine all'interno del timpano triangolare delle finestre poste al piano primo, furono rimossi alla caduta del Fascismo.\nIl cornicione perimetrale \u00e8 decorato da cinquantadue testine di leone realizzate in cemento graniglia. Numerose di queste, risultando deteriorate, sono state rimosse recentemente per evitare la pericolosa caduta di frammenti al suolo.\nI due balconi centrali sono provvisti di porta bandiera in ferro battuto decorato a forma di caveja, simbolo tradizionale romagnolo, con anelli in rame e figura di aquila ghibellina forlivese.\nIl cancello scorrevole posto all'ingresso dell'atrio pubblico, le finestre relative ai piani scantinato e rialzato, i sopraluce ad arco relativi ai sei ingressi all'edificio e le aperture anteriori delle torrette, sono forniti di inferriate artistiche ideate da Roberto De Cupis ed eseguite dalla Bottega Matteucci di Faenza, ai quali si deve anche la realizzazione delle ringhiere dello scalone direzionale. Le inferriate collocate sul prospetto principale e le ringhiere sono decorate con elementi in rame.\nAll'interno dell'edificio, sistemata al centro del salone del pubblico, risulta di particolare pregio la scultura bronzea raffigurante una figura femminile, sorreggente un orologio su quadrante di onice (poi asportato), anch'essa modellata dallo scultore Bernardo Morescalchi. Alle spalle della statua \u00e8 collocato un pannello di onice del Marocco. Risultano invece rimossi il busto marmoreo del Duce, ideato da Roberto De Cupis, originariamente collocato nel salone del pubblico ed i pannelli decorativi eseguiti dal pittore forlivese Giovanni Marchini per i soffitti delle sale della Direzione e del Consiglio, poste al primo piano dell'edificio.\nNella sala della Direzione il Marchini dipinse al centro gli stemmi d'Italia e della provincia di Forl\u00ec, collegati da un fascio littorio stilizzato, due grandi cavalli raffiguranti la posta terrestre e la posta aerea, il tutto attorniato dagli stemmi dei quattro circondari e dei comuni pi\u00f9 importanti della provincia. Nell'attigua sala del Consiglio dipinse una figura femminile incoronata e avvolta nel tricolore, simboleggiante l'Italia, dalla quale si dipartono le onde del genio spandendosi per tutto il mondo.\nLe sale del pubblico sono certamente gli ambienti pi\u00f9 adorni del palazzo. Le pareti ed i banconi degli sportelli sono rivestiti in marmo di Trani venato, i pavimenti sono realizzati a settori con marmi colorati a disegni geometrici, i soffitti sono decorati a stucchi. La struttura degli sportelli attualmente \u00e8 di tipo blindato con profili in alluminio e vetri anticrimine, ma in origine era costruita in legno e disegnata in armonia con gli altri serramenti presenti nel salone e nell'atrio di servizio. La struttura lignea originaria \u00e8 restituita dai grafici di progetto depositati presso l'Archivio di Stato di Forl\u00ec. Quella ricostruita nel primo dopoguerra e sostituita negli anni sessanta, anch'essa in legno, ma diversamente disegnata, \u00e8 visibile in alcune fotografie dell'epoca appartenenti ad una raccolta privata. Il casellario postale \u00e8 sistemato nell'apposita saletta accessibile sul lato destro dell'atrio, in posizione frontale all'accettazione telegrafica (attuale sala consulenza). Il vecchio casellario, interamente rivestito in legno, fu rimosso alla fine degli anni cinquanta per essere sostituito con un manufatto metallico. In quel periodo furono commemorati i postelegrafonici forlivesi caduti in guerra, trascrivendone i nomi sulla targa marmorea sovrastante il casellario.\nGran parte delle lampade di Murano installate in origine negli ambienti principali del palazzo, delle quali resta agli atti un dettagliato riepilogo allegato al citato verbale di consegna dell'edificio, furono distrutte od asportate. Fanno eccezione le torcere luminose ed i rosoni a soffitto posti nel salone del pubblico, le lampade a parete ed il lampadario a sospensione collocati nello scalone direzionale.\nIn occasione dei recenti lavori di restauro del portico, nell'ambito della realizzazione del nuovo impianto di illuminazione, sono stati installati tre nuovi lampadari in ferro battuto con vetri piombati, realizzati dalla ditta fratelli Nicoletti di Forl\u00ec, sulla base dei disegni eseguiti dalla Bottega Ravaglioli di Modigliana per le lanterne dell'Ufficio Postale di Predappio Nuova.\nCaratteristiche costruttive e finiture esterne.\nLe strutture portanti verticali sono realizzate in cemento armato e in muratura di laterizio, quelle orizzontali sono in cemento armato ed in latero-cemento. La struttura di copertura a falde inclinate, suddivisa in quattro settori, \u00e8 realizzata con capriate e sovrastante doppia orditura in legno e tavelloni. La copertura piana delle torrette \u00e8 in latero-cemento.\nIl manto della copertura a falde \u00e8 realizzato con tegole portoghesi e coppi di diversa epoca e tipologia (in origine solo coppi). Le coperture delle torrette e del salone pubblico sono impermeabilizzate con guaina bituminosa. I canali di gronda posti in aggetto sono costituiti da elementi prefabbricati in cemento-graniglia, anch'essi impermeabilizzati con guaina. Le lattonerie (canali di gronda interni, scossaline, converse, ecc.) sono in lamiera di ferro. I pluviali, del tipo incassato, sono in ghisa; quelli esterni, relativi alla corte, sono in cemento.\nLa finitura prevalente dell'involucro esterno \u00e8 il laterizio a vista, alternato da rivestimenti in travertino ed in pietra artificiale. I paramenti del sottoportico e quelli laterali bugnati a diamante sono in travertino. Le facciate prospicienti il cortile interno sono intonacate.\nLa pavimentazione relativa alle due torrette \u00e8 in mattonelle di graniglia, quella relativa alle due chiostrine interne \u00e8 in piastrelle di cemento. La pavimentazione del sottoportico \u00e8 in marmo, le rampe a gradini sono rivestite in granito. Il marciapiede comunale \u00e8 realizzato con piastrelle di cemento ricoperto da uno strato di agglomerato bituminoso.\nGli infissi esterni relativi ai piani scantinato e rialzato sono in ferro-vetro, con eccezione di alcuni serramenti relativi alla sala retrosportelleria che risultano in alluminio-vetro (in origine ferro-vetro). Gli infissi esterni relativi ai piani primo e secondo sono in legno-vetro, con eccezione di alcuni serramenti relativi al piano primo, prospicienti il cortile interno, che risultano in alluminio-vetro (in origine legno-vetro). Le porte di accesso al piano della torretta sono in legno. Il finestrino prospiciente la Via Guido Bonatti, relativo al torrino del vano ascensore, \u00e8 in ferro-vetro.\nNel loggiato sono presenti tre ingressi all'edificio, di cui due forniti di portoni in legno di noce (civ. 27 e 29) ed uno centrale, relativo al salone pubblico, attrezzato con un cancello scorrevole in ferro-vetro e protetto da inferriate artistiche (civ. 28). L'ingresso al garage posto sulla Piazzetta Don Pippo (civ. 1) \u00e8 attrezzato con un serramento in alluminio-vetro e protetto esternamente con una serranda in acciaio zincato (in origine ferro-vetro - protezione con inferriate artistiche). Gli ingressi di servizio posti sulla Via Guido Bonatti (civ. 2) e sul Corso Giuseppe Mazzini (civ. 2) sono forniti di portoni in legno."}
{"id": "2374263", "revid": "204012", "url": "https://it.wikipedia.org/wiki?curid=2374263", "title": "Otorinolaringoiatri", "text": ""}
{"id": "2374266", "revid": "1851848", "url": "https://it.wikipedia.org/wiki?curid=2374266", "title": "Davide Bolognesi", "text": " Dal 2017 \u00e8 Scouting Area Triveneto per Torino FC\nCarriera.\nGiocatore.\nNato a Verona, nel quartiere Porto San Pancrazio, gioca nell'omonima societ\u00e0 fino all'et\u00e0 di 14 anni, quando viene prelevato dal Torino, vi esordisce nella stagione 1988-1989, conclusa con la retrocessione in Serie B, raccogliendo 5 presenze.\nPassa quindi al dove rimane poco pi\u00f9 di tre stagioni a cavallo tra B e C1.\nNel 1992 \u00e8 acquistato dalla Casertana e da qui cominciano i problemi fisici del giocatore, che vede le presenze stagionali scendere ad una sola cifra.\nLa stagione successiva \u00e8 al dove rimane poco pi\u00f9 di un biennio, tutto giocato in C1. Inizia quindi la sua prima avventura all' dove gioca per tre anni in Serie C2, culminate con la retrocessione nel C.N.D..\nNon scende di categoria col passaggio alla , discesa rinviata alla stagione successiva con l'ingaggio presso l'Atletico Milan.\nNel 2000 torna in C1 con la maglia della Viterbese, prima del definitivo passaggio all' dove si ritira nel 2004\nDirettore sportivo.\nSubito dopo il ritiro, diventa direttore sportivo dell', carica rivestita fino al 2010, mentre ora \u00e8 rientrato nel veronese e dopo una esperienza nel Calcio Caldiero Terme \u00e8 stato allenatore Direttore Sportivo per AC San Zeno di Verona nel campiotnato di Promozione fino al Maggio 2016.\nDa Luglio 2016 ricopre il ruolo di Direttore Sportivo di tutto il settore giovanile della San Zeno Academy Torino FC in collaborazione con lo staff del Torino FC.\nDal 2017 \u00e8 Scouting nel Triveneto per il Torino FC\nAllenatore.\nDall'estate del 2015 al 10 febbraio 2016 \u00e8 stato allenatore del San Zeno."}
{"id": "2374267", "revid": "1437331", "url": "https://it.wikipedia.org/wiki?curid=2374267", "title": "Discografia", "text": "Col termine discografia si indica lo studio e l'elencazione delle registrazioni sonore, in particolare riguardo alle opere di un determinato artista, o di un genere musicale ben definito.\nIl tipo di informazioni inserite in una discografia varia notevolmente a seconda del tipo e degli obiettivi della discografia stessa, ma solitamente vengono inclusi almeno i nomi degli artisti, il periodo di registrazione, la data e il luogo di pubblicazione."}
{"id": "2374268", "revid": "287204", "url": "https://it.wikipedia.org/wiki?curid=2374268", "title": "Marco Fertonani", "text": "Carriera.\nBuono scalatore, da cicloamatore pass\u00f2 direttamente al professionismo nel 2002, all'et\u00e0 di venticinque anni, . Da quel giorno la carriera va in crescendo: dopo la conferma per un ulteriore anno al team Phonak, passa all'italiana Domina Vacanze per poi terminare la carriera con il forte team spagnolo ProTour Caisse d'Epargne.\nIl 7 luglio 2007 risulta positivo al testosterone in un controllo antidoping effettuato nel febbraio precedente, durante il Giro del Mediterraneo. La controversa positivit\u00e0, che ha portato a due anni di squalifica, ha indotto il ciclista a non continuare nella carriera professionistica."}
{"id": "2374269", "revid": "1870933", "url": "https://it.wikipedia.org/wiki?curid=2374269", "title": "Asociaci\u00f3n Deportiva Municipal Grecia", "text": "L'Asociaci\u00f3n Deportiva Municipal Grecia \u00e8 una societ\u00e0 calcistica costaricana con sede nella citt\u00e0 di Grecia. Milita nella Liga de Ascenso.\nStoria.\nNel 1998 un gruppo di persone di Grecia, guidato dall'ex deputato Everardo Rodr\u00edguez si dedic\u00f2 nel compito di offrire una nuova opzione sportiva al cantone alajuelense, i \"griegos\" sentirono la necessit\u00e0 di contare su una squadra di calcio nella propria comunit\u00e0, che li motiv\u00f2 a cercare una franchigia che desse loro l'opportunit\u00e0 di giocare nel calcio non amatoriale.\nIl sogno dei griegos fu realt\u00e0 quando presero la franchigia della squadra American FC di Alajuela, e cos\u00ec fu fondato il Municipal Grecia.\nIl debutto si diede la domenica 13 settembre 1998 nell'estadio Luis \u00c1ngel Calder\u00f3n, dove pareggiarono per 2 a 2, in quel primo anno si ubicarono in quarta posizione.\nNella stagione 2003-2004 ottennero il subcampenato di apertura, la finale la disputarono contro Cartagena, la prima partita la pareggiarono per 2 gol a 2 nell'estadio Allen Rigioni Su\u00e1rez, ed in casa dei \"pamperos\" caddero 2 a 1, in quell'opportunit\u00e0 la stampa sportiva nomin\u00f2 il Municipal Grecia come squadra rivelazione della stagione.\nUn anno dopo vinser\u00f2 il gruppo 1 del torneo di apertura, ma furono eliminati in semifinale dalla squadra Fusi\u00f3n Tib\u00e1s.\nLa principale figura formatasi nella squadra \u00e8 Bryan Zamora, portiere del Puntarenas FC che fu dichiarato miglior portiere del torneo 2003-2004, designazione concessa dalla stampa sportiva."}
{"id": "2374270", "revid": "46291", "url": "https://it.wikipedia.org/wiki?curid=2374270", "title": "Gagea chrysantha", "text": "Il cipollaccio della Ficuzza (Gagea chrysantha ) \u00e8 una pianta erbacea bulbosa della famiglia delle Liliacee, endemica della Sicilia.\nDistribuzione e habitat.\nLa specie \u00e8 endemica del bosco della Ficuzza, nella Sicilia occidentale.\nConservazione.\nLa Lista rossa IUCN classifica \"Gagea chrysantha\" come specie vulnerabile."}
{"id": "2374271", "revid": "113955049", "url": "https://it.wikipedia.org/wiki?curid=2374271", "title": "Fra le braccia dell'assassino", "text": "Fra le braccia dell'assassino (\"Daughters, Our Mother's Murder\") \u00e8 un film per la televisione del 1997, diretto da Bill L. Norton. Il film \u00e8 tratto da una storia vera.\nTrama.\nUna sconvolgente vicenda di passioni e tradimenti basata sulla vera storia dello scandalo dell'ereditiera Anne Scripps Douglas. Una donna dell'alta societ\u00e0 (Roxanne Hart) si trova improvvisamente al centro delle attenzioni di un uomo molto pi\u00f9 giovane di lei (James Wilder). Malgrado gli amici e la famiglia nutrano profondi sospetti sulle reali intenzioni del ragazzo, lei si lascia travolgere da una appassionante storia d'amore. Ma subito dopo il matrimonio, la relazione prende un'oscura piega. E quando il comportamento disturbato del marito arriva alla violenza e all'abuso, la donna deve affrontare la difficile verit\u00e0 sul suo matrimonio e impegnarsi per trovare una via d'uscita. Imprigionata nella morsa maniacale di un simile uomo, la sua lotta diventa un pericoloso gioco di sopravvivenza."}
{"id": "2374272", "revid": "76963", "url": "https://it.wikipedia.org/wiki?curid=2374272", "title": "Yui Aragaki", "text": "\u00c8 considerata una delle attrici pi\u00f9 promettenti del Giappone. In veste di cantante ha inciso due album e quattro singoli.\nCarriera.\nYui Aragaki intraprese una carriera come modella sin da piccola. Nel 2001 vinse il concorso della rivista per teenager \"nicola\" e divenne una \"nicomo\", ottenendo per quindici volte la copertina della rivista e raggiungendo cos\u00ec la notoriet\u00e0.\nNel 2004 inizi\u00f2 ad apparire in vari programmi televisivi e spot pubblicitari, quindi nel 2005 debutt\u00f2 in veste di attrice, interpretando un ruolo nella serie televisiva \"Sh15uya\". Nel 2006 doppi\u00f2 l'anime \"Ch\u014d gekij\u014dban Keroro guns\u014d\" e interpret\u00f2 un ruolo principale nella serie televisiva \"My Boss, My Hero\".\nL'anno successivo la Aragaki debutt\u00f2 nel cinema, con il film \"Tokyo Serendipity\" e divenne testimonial per molti marche. Sempre nel 2007, la Aragaki vinse il premio come miglior nuovo talento ai Nikkan Sports Film Awards, per la sua interpretazione in \"Sky of Love\", mentre nel 2008 si aggiudic\u00f2 i premi quale miglior nuovo talento ai Blue Ribbon Awards, per le interpretazioni in \"Waruboro\", \"Tokyo Serendipity\" e \"Koi suru madori\", e al Yokohama Film Festival, per \"Koi suru madori\" e \"Sky of Love\".\nTra il 2006 e il 2007 la Aragaki affianc\u00f2 a quelle di attrice e modella una carriera di cantante, debuttando con le canzoni \"Memories\", presente nella colonna sonora del film \"Koi suru madori\", e \"Heavenly Days\", per \"Sky of Love\". Nel dicembre 2007 usc\u00ec il suo primo album, intitolato \"Sora\", che raggiunse la terza posizione delle classifiche musicali giapponesi. Nel luglio 2008 usc\u00ec il suo primo singolo, \"Make my day\", che si posizion\u00f2 subito al primo posto delle classifiche e vendette pi\u00f9 di 70.000 copie. Il 17 giugno 2009 \u00e8 uscito il suo secondo album, intitolato \"Hug\"., mentre il 22 settembre 2010 \u00e8 uscito il terzo, \"Niji\"\nInoltre ha partecipato nel ruolo di Kawahara Kome nel drama \"papa to musume no nanokakan\" andato in onda in Giappone il 1\u00ba di Luglio.\nUna delle sue ultime interpretazioni di successo \u00e8 stata nelle due stagioni del dorama Code Blue, a fianco di Tomohisa Yamashita e Erika Toda."}
{"id": "2374274", "revid": "768068", "url": "https://it.wikipedia.org/wiki?curid=2374274", "title": "Robert Casadesus", "text": "Egli fu un membro importante della celebre famiglia di musicisti essendo stato nipote di Henri Casadesus e Marius Casadesus, marito di Gaby Casadesus e padre di Jean Casadesus.\nBiografia.\nRobert Casadesus studi\u00f2 al Conservatoire de Paris con Louis Di\u00e9mer, ottenendo il \"Premier Prix\" nel 1913 ed il \"Prix Di\u00e9mer\" nel 1920.\nEntr\u00f2 poi a far parte della classe di Lucien Capet, che ebbe una grande importanza nella sua formazione di pianista. Capet fond\u00f2 un famoso quartetto che portava il suo nome, nel quale suonarono gli zii di Robert, Henri e Marcel.\nI componenti del quartetto provavano spesso a casa di Robert, e fu cos\u00ec che egli si interess\u00f2 presto alla musica da camera. I quartetti di Beethoven non avevano segreti per lui.\nA partire dal 1922, Casadesus collabor\u00f2 con il compositore Maurice Ravel, nella stesura del catalogo delle sue opere, ed esegu\u00ec concerti, dividendo il palcoscenico con l'amico, in Francia, Spagna ed Inghilterra.\nCasadesus gir\u00f2 il mondo per la sua attivit\u00e0 di pianista, spesso in duo con la moglie Gaby , che aveva sposato nel 1921.\nDal 1935 Casadesus insegn\u00f2 al Conservatorio americano di Fontainebleau. Pass\u00f2, assieme alla sua famiglia, il periodo della seconda guerra mondiale interamente negli Stati Uniti. Egli visse a Princeton nel New Jersey. Insegn\u00f2 ad un grande numero di futuri pianisti, in tutta Europa, fra i quali si ricordano Claude Helffer e Monique Haas.\nIl suo stile esecutivo ricalcava quello classico con un delicato approccio alla linea melodica delle composizioni. Egli fu un fine interprete delle musiche di Mozart. Fra le sue molte incisioni si ricordano opere di Ravel, e la sonata per violino e pianoforte \"a Kreutzer\" di Beethoven da lui eseguita con il violinista Zino Francescatti e riproposta poi in DVD.\nCasadesus esegu\u00ec, assieme a sua moglie Gaby ed al loro figlio Jean i concerti di Mozart per 2 e 3 pianoforti. Registrarono questi concerti con la Columbia Symphony e la Cleveland Orchestra dirette da George Szell oltre che con l'Orchestra Sinfonica di Filadelfia diretta da Eugene Ormandy per la Sony Classical."}
{"id": "2374275", "revid": "216538", "url": "https://it.wikipedia.org/wiki?curid=2374275", "title": "Sacra Famiglia (Michelangelo)", "text": ""}
{"id": "2374277", "revid": "131358", "url": "https://it.wikipedia.org/wiki?curid=2374277", "title": "FC Chimki", "text": ""}
{"id": "2374282", "revid": "174925", "url": "https://it.wikipedia.org/wiki?curid=2374282", "title": "FC Mosca", "text": ""}
{"id": "2374285", "revid": "131358", "url": "https://it.wikipedia.org/wiki?curid=2374285", "title": "Futbol'nyj Klub Mosca", "text": ""}
{"id": "2374289", "revid": "110157", "url": "https://it.wikipedia.org/wiki?curid=2374289", "title": "A Ruff Guide", "text": "A Ruff Guide \u00e8 una raccolta del musicista inglese Tricky, uscita nel 2002."}
{"id": "2374290", "revid": "729019", "url": "https://it.wikipedia.org/wiki?curid=2374290", "title": "Glaucoma cronico semplice", "text": "Il glaucoma cronico semplice \u00e8 una forma di glaucoma.\nEpidemiologia.\nFra le forme di glaucoma \u00e8 la pi\u00f9 frequente, si manifesta inizialmente in maniera asintomatica.\nTerapia.\nIl trattamento con trabeculoplastica laser selettiva (SLT) o pneumotrabeculoplastica (PNT0) permette una sostanziale riduzione della pressione intraoculare nei glaucomi ad angolo aperto. In molti paesi \u00e8 il primo trattamento che viene effettuato alla scoperta della malattia. Il trattamento se viene effettuato con laser moderni e da personale competente \u00e8 sostanzialmente privo di effetti collaterali."}
{"id": "2374291", "revid": "131358", "url": "https://it.wikipedia.org/wiki?curid=2374291", "title": "Kuban' Krasnodar", "text": ""}
{"id": "2374293", "revid": "2014155", "url": "https://it.wikipedia.org/wiki?curid=2374293", "title": "Elisabetta Francesca d'Asburgo-Lorena", "text": "Famiglia d'origine.\nSuo padre era l'arciduca e conte palatino Giuseppe d'Asburgo-Lorena, figlio del granduca di Toscana Pietro Leopoldo (futuro imperatore Leopoldo II) e di Maria Ludovica di Borbone-Spagna, nata infanta di Spagna; sua madre era la duchessa Maria Dorotea di W\u00fcrttemberg, figlia del duca Ludovico Federico Alessandro di W\u00fcrttemberg e della principessa Enrichetta di Nassau-Weilburg. Elisabetta era quindi sorella maggiore della regina dei belgi Maria Enrichetta.\nMatrimoni.\nPrimo matrimonio.\nElisabetta Francesca era una ragazza straordinariamente bella. Spos\u00f2, il 4 ottobre 1847, nella citt\u00e0 di Vienna, l'arciduca Ferdinando Carlo Vittorio d'Asburgo-Este (1821-1849), figlio terzogenito del duca di Modena Francesco IV e della principessa Maria Beatrice di Savoia.\nLa coppia ebbe una figlia:\nSecondo matrimonio.\nRimasta vedova del primo marito, Elisabetta venne presa in considerazione come possibile moglie per Francesco Giuseppe I d'Austria, ma la madre dell'imperatore, Sofia di Baviera si oppose fermamente ad un matrimonio con una vedova e, oltretutto, gi\u00e0 madre.\nSpos\u00f2, il 18 aprile 1854, a Vienna, l'arciduca Carlo Ferdinando d'Asburgo-Teschen, figlio dell'arciduca Carlo d'Asburgo-Teschen e della principessa Enrichetta di Nassau-Weilburg.\nLa coppia ebbe sei figli:\nNel 1866, durante la guerra austro-prussiana, l'arciduchessa visit\u00f2 regolarmente gli ospedali militari, per aiutare i soldati feriti.\nNel 1874 il suo secondo marito mor\u00ec. Nel 1895, alla morte dell'arciduca Alberto, il figlio primogenito di Elisabetta Francesca eredit\u00f2 il titolo, diventando l'uomo pi\u00f9 ricco dell'impero.\nMorte.\nMor\u00ec il 14 febbraio 1903 a Vienna, all'et\u00e0 di 74 anni."}
{"id": "2374298", "revid": "131358", "url": "https://it.wikipedia.org/wiki?curid=2374298", "title": "Lokomotiv Mosca", "text": ""}
{"id": "2374301", "revid": "131358", "url": "https://it.wikipedia.org/wiki?curid=2374301", "title": "Futbol'nyj Klub Lokomotiv Mosca", "text": ""}
{"id": "2374305", "revid": "131358", "url": "https://it.wikipedia.org/wiki?curid=2374305", "title": "FC Rostov", "text": ""}
{"id": "2374310", "revid": "212348", "url": "https://it.wikipedia.org/wiki?curid=2374310", "title": "Funzione variadica", "text": "Nella programmazione, una funzione variadica \u00e8 una funzione di ariet\u00e0 variabile, ossia una funzione che pu\u00f2 accettare un numero variabile di argomenti. La possibilit\u00e0 di implementare le funzioni variadiche e il supporto per le stesse differisce tra i diversi linguaggi di programmazione.\nEsempi di funzioni variadiche.\nCi sono molte operazioni logiche e matematiche che sono definite come funzioni variadiche. Per esempio, la somma di numeri o la concatenazione di stringhe o altre sequenze sono operazioni che possono essere applicate a un numero qualunque di parametri.\nUn'altra operazione che \u00e8 stata implementata come funzione variadica in molti linguaggi \u00e8 la stampa di contenuti in output, tipicamente la scrittura a schermo di testo o numeri. La funzione \"printf\" del linguaggio C e la funzione \"format\" del linguaggio Common Lisp sono due esempi di questo tipo: entrambe accettano un argomento che specifica la formattazione dell'output e un numero variabile di argomenti che forniscono i valori da formattare e stampare.\nProblematiche di sicurezza.\nLe funzioni variadiche possono avere dei problemi di \"sicurezza di tipo\". Per esempio la funzione \"printf\" (linguaggio C), se usata incautamente, pu\u00f2 dare adito a una serie di problemi di sicurezza conosciuti come format string attack. Gli attacchi sono possibili perch\u00e9 permette che la funzione tenti di estrarre dallo stack (pop) pi\u00f9 argomenti di quelli permessi, corrompendo lo stack e portando a comportamenti inattesi."}
{"id": "2374312", "revid": "174925", "url": "https://it.wikipedia.org/wiki?curid=2374312", "title": "Semiologia del Cinema", "text": ""}
{"id": "2374314", "revid": "131358", "url": "https://it.wikipedia.org/wiki?curid=2374314", "title": "Saturn Ramenskoe", "text": ""}
{"id": "2374316", "revid": "28592", "url": "https://it.wikipedia.org/wiki?curid=2374316", "title": "Ipnosi ericksoniana", "text": ""}
{"id": "2374317", "revid": "110157", "url": "https://it.wikipedia.org/wiki?curid=2374317", "title": "Vulnerable (Tricky)", "text": "Vulnerable \u00e8 il settimo album del musicista inglese Tricky, uscito nel 2003.\nIl disco.\nL'album \u00e8 stato distribuito anche in edizione limitata, comprendente un DVD che contiene alcuni videoclip ed una Photo Gallery."}
{"id": "2374318", "revid": "131358", "url": "https://it.wikipedia.org/wiki?curid=2374318", "title": "FK Spartak Mosca", "text": ""}
{"id": "2374319", "revid": "28592", "url": "https://it.wikipedia.org/wiki?curid=2374319", "title": "Teoria ericksoniana", "text": ""}
{"id": "2374321", "revid": "212348", "url": "https://it.wikipedia.org/wiki?curid=2374321", "title": "Gp cerami", "text": ""}
{"id": "2374322", "revid": "124123", "url": "https://it.wikipedia.org/wiki?curid=2374322", "title": "Jean Casadesus", "text": "Biografia.\nJean inizi\u00f2 lo studio del pianoforte con i suoi genitori, entrambi famosi concertisti, proseguendo poi gli studi al Conservatoire de Paris prima di trasferirsi negli Stati Uniti dove studi\u00f2 alla Princeton University.\nDebutt\u00f2 nel 1947 con l'Orchestra Sinfonica di Filadelfia diretta da Eugene Ormandy ed ottenne subito grande successo sia come pianista che come insegnante di pianoforte, principalmente all\"'American Conservatory\" di Fontainebleau. Fra i suoi allievi famosi si ricorda Robert D. Levin.\nJean ed i suoi genitori eseguirono i concerti per 2 e 3 pianoforti di Mozart. Registrarono queste opere con la Columbia Symphony e la Cleveland Orchestra dirette da George Szell e con l'Orchestra Sinfonica di Filadelfia diretta da Eugene Ormandy. \nNel 1953 spos\u00f2 Evie Girard, la figlia del pittore Andr\u00e9 Girard. Jean ed Evie ebbero una figlia, Agn\u00e8s.\nJean Casadesus mor\u00ec tragicamente in un incidente stradale occorsogli nell'inverno del 1972 in Canada. Suo padre mor\u00ec lo stesso anno pochi mesi dopo a Parigi."}
{"id": "2374323", "revid": "131358", "url": "https://it.wikipedia.org/wiki?curid=2374323", "title": "Tom' Tomsk", "text": ""}
{"id": "2374336", "revid": "486946", "url": "https://it.wikipedia.org/wiki?curid=2374336", "title": "Terek Grozny", "text": ""}
{"id": "2374341", "revid": "287204", "url": "https://it.wikipedia.org/wiki?curid=2374341", "title": "Brisbane International 2009", "text": "Il Brisbane International 2009 \u00e8 stato un torneo professionistico di tennis giocato sul cemento. \u00c8 stata la 1\u00aa edizione conosciuta come Brisbane International succeduta al torneo \"Next Generation Adelaide International\" per gli uomini e al \"Mondial Australian Women's Hardcourts\" per le donne. Il Brisbane International 2009 era parte dell'ATP World Tour 250 series dell'ATP World Tour 2009 e della categoria International del WTA Tour 2009.Sia il torneo maschile che quello femminile si sono svolti nell'impianto Tennyson Tennis Centre a Brisbane nella regione di Queensland in Australia dal 4 all'11 gennaio 2009.\nCampioni.\nSingolare maschile.\n Radek \u0160t\u011bp\u00e1nek ha battuto in finale Fernando Verdasco, 3\u20136, 6\u20133, 6\u20134\nSingolare femminile.\n Viktoryja Azaranka ha battuto in finale Marion Bartoli, 6\u20133, 6\u20131\nDoppio maschile.\n Marc Gicquel / Jo-Wilfried Tsonga dhanno battuto in finale Fernando Verdasco / Mi\u0161a Zverev 6-4, 6-3\nDoppio femminile.\n Anna-Lena Gr\u00f6nefeld / Vania King def.\n Klaudia Jans-Ignacik / Alicja Rosolska, 3\u20136, 7\u20135, 10\u20135"}
{"id": "2374343", "revid": "261541", "url": "https://it.wikipedia.org/wiki?curid=2374343", "title": "Domenico Passionei", "text": ""}
{"id": "2374346", "revid": "131358", "url": "https://it.wikipedia.org/wiki?curid=2374346", "title": "PFC Spartak Nal'\u010dik", "text": ""}
{"id": "2374347", "revid": "174925", "url": "https://it.wikipedia.org/wiki?curid=2374347", "title": "Deep-Level Transient Spectroscopy", "text": ""}
{"id": "2374351", "revid": "599013", "url": "https://it.wikipedia.org/wiki?curid=2374351", "title": "Massimo Gallaccio", "text": "Carriera.\nGiocatore.\nCresciuto nella Lodigiani, viene acquistato nel 1988 dal Torino per rinforzare le formazioni giovanili, riuscendo anche ad esordire in Serie A nella stagione 1988-1989 (raccogliendo 2 presenze) e in Serie B la stagione successiva (1 presenza), vincendo il campionato.\nNel 1990 \u00e8 al sempre in Serie B, serie che continua a disputare con la maglia del fino al 1993.\nDopo essersi svincolato dalla societ\u00e0 toscana a seguito del fallimento del 1994, s'accasa al in Serie C1, raccogliendo solo 30 presenze ed 1 rete in quattro stagioni segnate da numerosi infortuni.\nNel 1998 passa al in Serie C2, stagione conclusasi con la retrocessione della squadra trentina.\nDa qui cominciano esperienze tra i dilettanti della realt\u00e0 piemontese: prima con la maglia del Volpiano, dell'Ivrea (con cui perde uno spareggio per la promozione in Serie C2), della Canavese, del Rivoli ed infine del Pool Ciri\u00e8Vauda, dove si svincola a fine 2005, concludendo l'attivit\u00e0 agonistica."}
{"id": "2374352", "revid": "110157", "url": "https://it.wikipedia.org/wiki?curid=2374352", "title": "Knowle West Boy", "text": "Knowle West Boy \u00e8 l'ottavo album del musicista inglese Tricky, uscito nel 2008."}
{"id": "2374357", "revid": "729019", "url": "https://it.wikipedia.org/wiki?curid=2374357", "title": "Subtalamo", "text": "Il subtalamo \u00e8 una parte del diencefalo che si trova fra il mesencefalo e il talamo. Funzionalmente ingloba anche il globus pallidus che \u00e8 topograficamente parte del telencefalo.\nAnatomia.\nDurante lo sviluppo il subtalamo \u00e8 in continuit\u00e0 con l'ipotalamo ma \u00e8 separato da esso per mezzo di fibre di sostanza bianca derivanti principalmente dalla capsula interna. \u00c8 una porzione ventrale del diencefalo: dopo la nascita infatti il subtalamo viene a trovarsi al di sotto del talamo, da ci\u00f2 il nome. Si trova inoltre in posizione dorsolaterale rispetto all'ipotalamo, nel punto di passaggio fra diencefalo e mesencefalo.\nCostituzione esterna.\nIl subtalamo \u00e8 delimitato:\nCostituzione interna.\nIl subtalamo presenta vari nuclei di sostanza grigia e sostanza bianca.\nRapporti.\nIl subtalamo mostra efferenze con lo striato (nucleo caudato e putamen) nel telencefalo, con il talamo dorsale (gruppi nucleari mediali e laterali) nel diencefalo e con il nucleo rosso e la sostanza nera nel mesencefalo. Riceve afferenze dalla sostanza nera e dallo striato."}
{"id": "2374358", "revid": "599013", "url": "https://it.wikipedia.org/wiki?curid=2374358", "title": "Laurent Dufaux", "text": "Carriera.\nProfessionista dal 1991 al 2004, in quattordici anni di carriera Dufaux ha conquistato un totale di 38 vittorie (fra cui due edizioni del Crit\u00e9rium du Dauphin\u00e9 Lib\u00e9r\u00e9, una del Tour de Romandie e una Coppa Placci), indossando per due giorni la maglia amarillo alla Vuelta a Espa\u00f1a 1997, oltre a conseguire piazzamenti nelle classifiche finali dei grandi giri (3 piazzamenti nei 10 al Tour de France e 2 podi consecutivi alla Vuelta). Coinvolto nello scandalo doping Festina, ammise l'uso di EPO e fu sospeso dall'attivit\u00e0 ciclistica per otto mesi."}
{"id": "2374365", "revid": "287204", "url": "https://it.wikipedia.org/wiki?curid=2374365", "title": "Johannes Campanus", "text": "Johannes Campanus individua pi\u00f9 di una personalit\u00e0."}
{"id": "2374368", "revid": "182396", "url": "https://it.wikipedia.org/wiki?curid=2374368", "title": "Magister militum per Illyricum", "text": ""}
{"id": "2374370", "revid": "287204", "url": "https://it.wikipedia.org/wiki?curid=2374370", "title": "Saignelegier", "text": ""}
{"id": "2374371", "revid": "599", "url": "https://it.wikipedia.org/wiki?curid=2374371", "title": "Johannes Campanus (matematico)", "text": ""}
{"id": "2374372", "revid": "729019", "url": "https://it.wikipedia.org/wiki?curid=2374372", "title": "Aeroporto di Gyumri", "text": "L'Aeroporto di Gyumri (IATA: LWN, ICAO: UDSG) \u00e8 un aeroporto internazionale che serve la citt\u00e0 di Gyumri e tutta la provincia dello Shirak ed \u00e8 situato a 5\u00a0km dal centro della citt\u00e0.\nInaugurato nel 1961, \u00e8 oggi il secondo aeroporto per traffico dell'Armenia dopo l'Aeroporto di Yerevan-Zvartnots. Attualmente sono operativi voli per Mosca, Rostov sul Don e So\u010di.\nAll'inizio del 2006 in Armenia si sent\u00ec la necessit\u00e0 di avere un altro aeroporto internazionale per quando le condizioni meteorologiche non consentissero movimenti all'Aeroporto di Yerevan-Zvartnots. Vennero installati nuovi strumenti di controllo del traffico aereo, che consentono l'identificazione in un raggio di 400\u00a0km. ed \u00e8 la prima volta in un aeroporto situato ad una altitudine cos\u00ec elevata."}
{"id": "2374384", "revid": "75421", "url": "https://it.wikipedia.org/wiki?curid=2374384", "title": "Chiave maggiore", "text": ""}
{"id": "2374386", "revid": "2110845", "url": "https://it.wikipedia.org/wiki?curid=2374386", "title": "Gaby Casadesus", "text": "Spos\u00f2 il famoso pianista Robert Casadesus, ed il loro figlio Jean Casadesus fu anche un pianista famoso.\nBiografia.\nGaby studi\u00f2 al Conservatoire de Paris con Louis Di\u00e9mer e Marguerite Long e vinse il primo premio ad un concorso pianistico all'et\u00e0 di 16 anni. Conobbe Claude Debussy che era giurato nella commissione giudicatrice di un concorso al quale ella partecip\u00f2. Fu amica della figlia di Debussy Claude-Emma che mor\u00ec precocemente per una infezione di difterite. Gaby vinse poi il \"Prix Pag\u00e8s\", che era il pi\u00f9 prestigioso premio francese del tempo al quale era consentita la partecipazione di esecutori di sesso femminile.\nNel 1921 spos\u00f2 il pianista Robert Casadesus, con cui costitu\u00ec il duo pianistico \"Robert e Gaby Casadesus\". Essi incisero gran parte del repertorio musicale per pianoforte a quattro mani.\nGaby, comunque, fu anche una apprezzata solista. Ella conobbe Maurice Ravel, Gabriel Faur\u00e9, Florent Schmitt e Moritz Moszkowski, e per le sue interpretazioni si avvalse dei loro consigli. Il suo repertorio comprendeva anche musiche di Felix Mendelssohn, le cui musiche ella promosse, ed i compositori del periodo barocco.\nCome insegnante, Gaby Casadesus oper\u00f2 negli Stati Uniti, al Mozarteum di Salisburgo, all'\"Acad\u00e9mie Maurice Ravel\" a Saint-Jean-de-Luz e all'\"American Conservatoire\" a Fontainebleau.\nAssieme a Grant Johannesen e Odette Valabr\u00e8gue Wurtzburger, Gaby Casadesus fond\u00f2 la \"Robert Casadesus International Piano Competition\", con sede a Cleveland in Ohio."}
{"id": "2374393", "revid": "287204", "url": "https://it.wikipedia.org/wiki?curid=2374393", "title": "Medibank International 2009", "text": "Il Medibank International Sydney 2009 \u00e8 stato un torneo di tennis giocato sul cemento. \u00c8 stata la 42\u00aa edizione del torneo, dal 2009 conosciuto come Medibank International Sydney facente parte sia dell'ATP World Tour 250 series nell'ambito dell'ATP World Tour 2009che del Premier nell'ambito del WTA Tour 2009.Sia le donne che gli uomini hanno giocato nell'impianto di NSW Tennis Centre a Sydney in Australia dall'11 al 17 gennaio 2009.\nCampioni.\nSingolare maschile.\n David Nalbandian ha battuto in finale Jarkko Nieminen 6\u20133, 6\u20137(9), 6\u20132\nSingolare femminile.\n Elena Dement'eva ha battuto in finale Dinara Safina 6\u20133, 2\u20136, 6\u20131\nDoppio maschile.\n Bob Bryan / Mike Bryan hanno battuto in finale\n Daniel Nestor / Nenad Zimonji\u0107 6\u20131, 7\u20136(3)\nDoppio femminile.\n Hsieh Su-wei / Peng Shuai hanno battuto in finale Nathalie Dechy / Casey Dellacqua 6\u20130, 6\u20131"}
{"id": "2374396", "revid": "191497", "url": "https://it.wikipedia.org/wiki?curid=2374396", "title": "Meyrignac", "text": ""}
{"id": "2374410", "revid": "1305772", "url": "https://it.wikipedia.org/wiki?curid=2374410", "title": "Santa Giovanna", "text": "Con la denominazione di Santa Giovanna si identificano:"}
{"id": "2374411", "revid": "986213", "url": "https://it.wikipedia.org/wiki?curid=2374411", "title": "Peter Liu Cheng-chung", "text": "Biografia.\nPeter Liu Cheng-chung \u00e8 nato il 12 aprile 1951 ad Hushuei, contea e diocesi di Kiayi, sulla cosa occidentale di Taiwan.\nHa ricevuto l'ordinazione sacerdotale il 13 aprile 1980, presso la \"Sacred Heart\" High School a Douliu, per imposizione delle mani di monsignor Joseph Ti-kang, vescovo di Kiayi; si \u00e8 incardinato, il giorno dopo aver compiuto ventinove anni, come presbitero della medesima diocesi.\nMinistero episcopale.\nIl 1\u00ba luglio 1994 papa Giovanni Paolo II lo ha nominato, quarantatreenne, vescovo di Kiayi; \u00e8 succeduto a monsignor Joseph Lin Thien-chu, deceduto il 4 marzo precedente a soli cinquantanove anni. Ha ricevuto la consacrazione episcopale il successivo 28 settembre, presso la \"Sacred Heart\" High School a Douliu, per imposizione delle mani del cardinale Jozef Tomko, prefetto della Congregazione per l'evangelizzazione dei popoli, assistito dai co-consacranti monsignori Joseph Ti-kang, arcivescovo metropolita di Taipei che gi\u00e0 lo aveva ordinato sacerdote, e Paul Shan Kuo-hsi, S.I., vescovo di Kaohsiung e futuro cardinale. Come suo motto episcopale il neo vescovo Cheng-chung ha scelto \"Fidelis ac devotus\", che tradotto vuol dire \"Fedele e devoto\".\nIl 5 luglio 2004, quando papa Wojty\u0142a lo ha nominato, cinquantatreenne, vescovo coadiutore di Kaohsiung. Il 5 gennaio 2006, dopo l'accettazione della rinuncia per raggiunti limiti d'et\u00e0 dell'ottantaduenne cardinale Shan Kuo-hsi, \u00e8 succeduto per coadiutoria alla guida della diocesi.\nIl 28 marzo 2008 \u00e8 stato eletto vicepresidente della Conferenza Regionale dei Vescovi Cattolici della Cina; ha mantenuto l'incarico per dodici anni, fino al 1\u00ba luglio 2020 quando gli \u00e8 succeduto monsignor Thomas Chung An-zu, arcivescovo metropolita di Taipei.\nIl 21 novembre 2009 papa Benedetto XVI gli ha concesso il titolo di arcivescovo \"ad personam\", all'et\u00e0 di cinquantotto anni.\nGenealogia episcopale.\nLa genealogia episcopale \u00e8:"}
{"id": "2374416", "revid": "1234826", "url": "https://it.wikipedia.org/wiki?curid=2374416", "title": "Harry Potter", "text": "Harry Potter \u00e8 una serie di romanzi fantasy scritta da J. K. Rowling, incentrata sulle avventure del giovane mago Harry Potter e dei suoi migliori amici Ron Weasley ed Hermione Granger, studenti della Scuola di Magia e Stregoneria di Hogwarts. Il mondo magico nel quale \u00e8 ambientata la saga consiste in una societ\u00e0 parallela che vive celata al resto del mondo reale, quello delle persone comuni, che vengono definite \"babbani\". L'arco narrativo segue principalmente lo scontro tra il protagonista e il mago oscuro Lord Voldemort, desideroso di conquistare il mondo magico e l'immortalit\u00e0.\nIdeata nei primi anni 1990, la serie, pubblicata in sette libri tra il 1997 e il 2007, riscosse un ampio successo commerciale e mediatico, generando un grande seguito sia tra i pi\u00f9 giovani, sia tra gli adulti. Tradotta in oltre ottanta lingue, tra le quali il latino e il greco antico, \"Harry Potter\" resta una delle serie di libri pi\u00f9 vendute nella storia dell'editoria, con una vendita complessiva di 500 milioni di copie fino al 2018. Oltre ai sette romanzi, l'autrice ha pubblicato tre pseudobiblia come supplemento alla saga: \"\", \"Il Quidditch attraverso i secoli\" e \"Le fiabe di Beda il Bardo\". A ci\u00f2 si aggiunge la sceneggiatura dello spettacolo teatrale \"Harry Potter e la maledizione dell'erede\", pubblicata nel 2016. Nel 2012 \u00e8 stato inoltre aperto il portale web Pottermore, dedicato alla divulgazione di nuovi approfondimenti sul mondo magico.\nAssociata anche al genere del romanzo di formazione, la saga si concentra da una parte nel tratteggiare l'evoluzione psicologica di molti dei personaggi e, dall'altra, nel presentare e approfondire diversi temi, tra i quali la morte, l'amore, il libero arbitrio, il razzismo, il classismo e il potere politico, generando numerose critiche letterarie, oltre a dibattiti religiosi relativi ai valori morali trasmessi nell'opera. Molti critici hanno notato similitudini tra \"Harry Potter\" e varie altre saghe fantasy, in particolare evidenziando punti di contatto con le opere di C. S. Lewis e di J. R. R. Tolkien. Il mondo costruito dalla Rowling \u00e8 ispirato alla tradizione e al folclore di molti paesi, in modo particolare al folclore britannico. La popolarit\u00e0 della saga ha esercitato un notevole impatto culturale, espressosi inizialmente su internet, nel quale il fandom ha avuto modo di aggregarsi e di confrontarsi su varie piattaforme, quali forum e fansite. In ambito sportivo si \u00e8 affermato il quidditch, nuovo sport ispiratosi all'omonimo gioco della saga, mentre in ambito musicale alcuni gruppi hanno dato vita al genere del wizard rock.\nLa serie cinematografica ispirata alla saga, prodotta dalla Warner Bros., \u00e8 stata al momento della sua conclusione la pi\u00f9 remunerativa della storia del cinema, con un incasso di oltre sette miliardi di dollari, e i film della serie hanno ottenuto numerosi premi cinematografici. Ai lungometraggi della saga si sono ispirati numerosi videogiochi, i primi dei quali sviluppati dalla EA Games, e una serie di parchi tematici. A partire dal 2016 la Warner Bros. ha dato avvio alla serie di \"Animali fantastici\", incentrata sulle avventure dell'immaginario autore degli \"Animali fantastici: dove trovarli\".\nAmbientazione.\nIl mondo magico di \"Harry Potter\" consiste in una societ\u00e0 parallela caratterizzata dal dominio della magia e popolata da quelle persone in grado di controllarla, che vengono definiti \"maghi\" e \"streghe\". Il gene della magia \u00e8 innato e viene trasmesso per via ereditaria; esistono per\u00f2 delle eccezioni, come i maghin\u00f2, che pur essendo nati da genitori maghi non sono in grado di controllare la magia, e i nati babbani, maghi nati da famiglie non magiche. La magia viene esercitata soprattutto attraverso gli incantesimi, generalmente evocati mediante l'utilizzo di una bacchetta magica. Nel mondo magico sono poi diffuse arti come la preparazione delle pozioni. La societ\u00e0 magica vive celata al resto del mondo, dominato dalle persone senza poteri magici, definite \"babbani\", le quali vivono ignare dell'esistenza della magia. Questa situazione venne stabilita alla fine del XVII secolo, in seguito alla promulgazione dello Statuto Internazionale di Segretezza della Magia, varato dalle comunit\u00e0 magiche in reazione alle persecuzioni che dovettero subire nel corso dei secoli da parte dei babbani. Il mantenimento della segretezza del mondo magico \u00e8 salvaguardato da varie istituzioni governative, le quali amministrano le varie comunit\u00e0 magiche sparse in giro per il mondo. Il Ministero della Magia britannico ha sede a Londra e mantiene relazioni anche con il primo ministro babbano, dal quale si mantiene per\u00f2 completamente indipendente. Le autorit\u00e0 governative magiche regolano anche i rapporti con le varie creature magiche.\nMolte famiglie magiche si sono aggregate per costituire delle comunit\u00e0 in piccoli villaggi, quali Godric's Hollow, Ottery St. Catchpole e Hogsmeade. L'isolamento vissuto dalla societ\u00e0 magica ha portato quest'ultima a sviluppare un'identit\u00e0 culturale e usi e costumi propri, oltre a crearsi dei propri spazi in ogni ambito sociale. Il settore educativo \u00e8 dominato da scuole come Hogwarts in Gran Bretagna, Beauxbatons in Francia e Durmstrang in Europa orientale. A Londra i maghi fanno le proprie compere principalmente a Diagon Alley, mentre nella stazione di King's Cross \u00e8 attivo un binario inaccessibile ai babbani, dal quale parte l'Espresso per Hogwarts. In ambito economico la comunit\u00e0 magica fa riferimento a delle proprie valute e la banca pi\u00f9 importante \u00e8 la Gringott, gestita dai folletti. Lo sport pi\u00f9 seguito e praticato nel mondo magico \u00e8 il quidditch, giocato a bordo di scope volanti. Dal punto di vista delle infrastrutture la comunit\u00e0 magica britannica dispone di Azkaban, prigione situata su un'isola del mare del Nord, e dell'Ospedale San Mungo. Nell'ambito dei trasporti dominano la passaporte e la metropolvere, mentre il servizio postale viene effettuato attraverso il ricorso ai gufi, che vengono utilizzati come portalettere. Nell'ambito della comunicazione di massa invece dominano vari giornali e riviste, il pi\u00f9 importante dei quali nel contesto britannico \u00e8 la \"Gazzetta del Profeta\", e la radio.\nLa segregazione vissuta dalla comunit\u00e0 magica ha portato quest'ultima ad adottare un atteggiamento di indifferenza verso il mondo babbano, che si manifesta in una vasta ignoranza delle sue pi\u00f9 basilari convenzioni sociali, in particolare nell'ambito del vestiario. Parte del mondo magico ha sviluppato un sentimento di superiorit\u00e0 nei confronti dei babbani, che sfocia spesso nell'intolleranza anche verso maghi figli di babbani e maghin\u00f2. Molte delle pi\u00f9 antiche e influenti famiglie magiche hanno fatto propria la dottrina della purezza di sangue, consistente nel preservare un albero genealogico costituito esclusivamente da maghi purosangue e privo di contaminazioni babbane. Gran parte dei purosangue militanti hanno espresso appoggio per Lord Voldemort e per i suoi Mangiamorte, che hanno scatenato una campagna di terrore volta a conquistare il potere e purificare il mondo magico. L'inefficienza del Ministero della Magia nell'opporsi a Voldemort ha portato Albus Silente, uno dei maghi pi\u00f9 potenti dell'era moderna, a fondare l'Ordine della Fenice, organizzazione di resistenza al Signore Oscuro. Il primo periodo di terrore termin\u00f2 con l'improvvisa scomparsa di Voldemort, in seguito al suo fallito tentativo di uccidere il neonato Harry Potter prima dell'inizio degli eventi della serie.\nLa serie di romanzi.\nL'opera, divisa in sette libri, \u00e8 incentrata sulle avventure del giovane mago Harry Potter e dei suoi migliori amici Ron Weasley e Hermione Granger, studenti della Scuola di Magia e Stregoneria di Hogwarts. Il corpo principale di ognuno dei sette romanzi racconta un anno della vita di Harry. La storia inizia con Albus Silente, il preside di Hogwarts, che affida il piccolo Harry Potter, rimasto orfano, ai Dursley, suoi unici parenti rimasti in vita. Le angherie che Harry subisce da parte dei Dursley riempiono la sua vita per dieci anni, fino a quando il ragazzo apprende di essere un mago grazie al guardiacaccia Rubeus Hagrid e di avere cos\u00ec diritto di frequentare Hogwarts. Prosegue i suoi studi di magia per i seguenti anni, vivendo, insieme a Ron e Hermione, sfide e avventure di vari tipi.\nI libri, pubblicati in ordine cronologico, sono:\nTrama.\n\"Harry Potter e la pietra filosofale\".\nHarry Potter \u00e8 un ragazzo di undici anni che vive con gli zii e il cugino, i Dursley, dopo essere rimasto orfano all'et\u00e0 di un anno; gli zii lo tormentano ogni giorno, tenendogli anche nascosta la verit\u00e0 sulla morte dei genitori. Il giorno del suo undicesimo compleanno Hagrid, un vecchio amico dei suoi genitori, gli rivela che lui in realt\u00e0 \u00e8 un mago e che i suoi genitori sono stati uccisi dal pi\u00f9 grande mago oscuro di sempre, Lord Voldemort, il quale aveva tentato di uccidere anche lui, fallendo e perdendo tutti i poteri; gli rivela inoltre di essere iscritto a una scuola di magia, Hogwarts, introducendolo quindi alla realt\u00e0 del mondo magico. A Hogwarts Harry stringe amicizia con Ron Weasley e Hermione Granger, entra in conflitto con Draco Malfoy e conosce anche i professori Severus Piton, insegnante di pozioni, e Albus Silente, preside della scuola. Nel corso dell'anno Harry, Ron e Hermione scoprono che nella scuola \u00e8 custodita la pietra filosofale, in grado di rendere immortale chi la possiede, e che qualcuno stia cercando di rubarla: sebbene questi sospettino di Piton, scoprono che in realt\u00e0 il colpevole \u00e8 Quirinus Raptor, docente di difesa contro le arti oscure posseduto da Voldemort; lo stregone oscuro fallisce nel suo intento, grazie all'intervento di Harry e Silente.\n\"Harry Potter e la camera dei segreti\".\nHarry, durante le vacanze estive, riceve la visita di Dobby, un elfo domestico, che lo avverte di non tornare a Hogwarts quell'anno. Messo in punizione dai Dursley viene liberato da Ron e dai suoi fratelli Fred e George e portato alla Tana, casa della famiglia Weasley. Qui fa conoscenza con i vari membri della famiglia, tra i quali Ginny, sorella minore di Ron. Al loro ritorno a Hogwarts scoprono che qualcuno ha riaperto la camera dei segreti, un luogo sconosciuto di Hogwarts costruito da uno dei fondatori della scuola, Salazar Serpeverde: la camera pu\u00f2 essere riaperta solo da un suo discendente, in grado anche di controllare il mostro che vi \u00e8 rinchiuso; contestualmente, alcuni studenti nati babbani iniziano a essere pietrificati. Harry inizia a udire anche una voce incorporea e inudibile dagli altri ed entra in possesso di un diario appartenuto a un certo T. O. Riddle, studente a Hogwarts cinquant'anni prima. Scopre inoltre di essere rettilofono come Serpeverde, facendo nascere il sospetto negli altri studenti che sia Harry il suo erede. Si scopre infine che la camera \u00e8 stata aperta da Ginny Weasley manipolata da Riddle, ovvero Voldemort da giovane, attraverso il suo diario, e che il mostro rinchiuso nella camera \u00e8 un basilisco, un enorme serpente in grado di pietrificare e uccidere con il solo sguardo. Harry riesce a uccidere il mostro e a distruggere il diario, liberando Ginny dalla possessione.\n\"Harry Potter e il prigioniero di Azkaban\".\nSirius Black, ritenuto essere il sostenitore di Voldemort che gli consegn\u00f2 i genitori di Harry, evade dalla prigione magica di Azkaban. Harry, al suo terzo anno a Hogwarts, viene informato da Arthur Weasley che Black \u00e8 presumibilmente intenzionato a ucciderlo per vendicare Voldemort. Nel corso dell'anno Harry scopre che Sirius era un grande amico dei suoi genitori, e in particolar modo di suo padre James; scopre inoltre che Sirius avrebbe assassinato un altro suo amico, Peter Minus, e che conosceva l'attuale professore di difesa contro le arti oscure Remus Lupin. Dopo vari avvenimenti Harry scopre la realt\u00e0 dei fatti: suo padre, Sirius, Lupin e Minus erano grandi amici a scuola, tanto da diventare animagus dopo aver appreso che Lupin \u00e8 un lupo mannaro. Inoltre, colui che ha tradito i genitori di Harry non \u00e8 Sirius ma Minus, che ha poi finto la sua morte trasformandosi in topo, diventando infine l'animale domestico di Ron. Minus riesce per\u00f2 a scappare, costringendo Sirius nuovamente alla fuga.\n\"Harry Potter e il calice di fuoco\".\nA Hogwarts ha luogo un'importante competizione secolare tra scuole di magia, il torneo Tremaghi: nonostante siano ammessi a partecipare solo tre studenti, uno per ciascuna scuola, Harry si ritrova suo malgrado iscritto come quarto concorrente a causa di un individuo ignoto. Dopo aver superato le prime due prove, alla terza Harry viene trasportato in un cimitero tramite una passaporta: qui Minus usa il suo sangue come ingrediente di una pozione per permettere a Voldemort di riottenere un corpo fisico. Lo stregone prova a uccidere il ragazzo, ma una connessione anomala tra le bacchette dei due permette a Harry di fuggire e tornare a Hogwarts. Qui avverte Silente del ritorno di Voldemort, scoprendo anche che colui che l'aveva iscritto al torneo era Barty Crouch Jr., Mangiamorte al servizio di Voldemort introdottosi a Hogwarts sotto le sembianze di Alastor Moody, vecchio amico di Silente.\n\"Harry Potter e l'Ordine della Fenice\".\nHarry viene a sapere dell'esistenza dell'Ordine della Fenice, un'organizzazione segreta capeggiata da Silente per contrastare Voldemort e i suoi Mangiamorte, questi ultimi alla ricerca di una fantomatica arma; scopre inoltre che il Ministero della Magia rigetta la notizia del ritorno dello stregone oscuro e che ha iniziato una campagna diffamatoria contro Harry e Silente. Nel corso dell'anno il ragazzo si ritrova a dover sopportare Dolores Umbridge, membro del Ministero assunta a Hogwarts come docente, che vieta l'apprendimento pratico di incantesimi difensivi: per fronteggiarla Harry fonda un'organizzazione studentesca segreta, chiamata poi Esercito di Silente. Nel mentre si rende conto di avere una connessione mentale ed empatica con Voldemort: sfruttandola, lo stregone attira Harry al Ministero per fargli ottenere la registrazione di una profezia l\u00ec custodita. Harry viene salvato dall'Ordine, ma nella battaglia Sirius muore. Dopo gli scontri Silente rivela a Harry che la profezia, andata distrutta, prevedeva la morte di Voldemort per mano di Harry, e che \u00e8 stata questa la causa dell'attacco dello stregone alla sua famiglia. \n\"Harry Potter e il principe mezzosangue\".\nDopo la rivelazione del contenuto della profezia, Harry e Silente cercano di ricostruire il passato di Voldemort attraverso dei ricordi appartenenti a persone che lo hanno conosciuto prima di diventare il Signore Oscuro. I due scoprono cos\u00ec l'esistenza degli Horcrux, oggetti in cui il mago ha nascosto parte della sua anima cos\u00ec da rendersi immortale. Durante l'anno Harry entra in possesso di un libro di propriet\u00e0 di un certo \"principe mezzosangue\", nel quale sono annotati incantesimi inventati dal principe stesso, e scopre che Draco Malfoy \u00e8 diventato un Mangiamorte. Al termine dell'anno Harry e Silente provano a distruggere uno degli Horcrux, ma l'avventura si conclude con l'assassinio del preside per mano di Piton, rientrato tra i ranghi dei Mangiamorte e rivelatosi essere il principe mezzosangue.\n\"Harry Potter e i Doni della Morte\".\nDopo aver deciso di andare alla ricerca degli Horcrux rimasti, Harry, Ron e Hermione non ritornano a Hogwarts per il loro ultimo anno. Durante la caccia agli oggetti oscuri Harry apprende varie informazioni sul passato di Silente e sul suo coinvolgimento con Gellert Grindelwald, mago oscuro sconfitto dallo stesso Silente, facendo vacillare in lui la fiducia nell'anziano mentore. I tre vengono inoltre a conoscenza dell'esistenza dei Doni della Morte, tre antichi e potenti manufatti che renderebbero invincibile chiunque li possieda. Dopo aver scoperto che l'ultimo Horcrux \u00e8 a Hogwarts, i tre ritornano alla scuola, avvertendo i professori e costringendo alla fuga Piton, nominato preside in quell'anno. I Mangiamorte nel mentre attaccano il castello e Piton viene assassinato da Voldemort, convinto che la sua morte lo renda il legittimo padrone della Bacchetta di sambuco, uno dei Doni; prima di morire, per\u00f2, Piton consegna a Harry i suoi ricordi, che rivelano il suo amore verso la madre del ragazzo, la pianificazione della morte di Silente a opera del preside stesso ma soprattutto il fatto che Harry stesso sia un Horcrux, decretando quindi il destino del ragazzo. Pur di distruggere l'ultimo frammento di anima, Harry si lascia uccidere da Voldemort: nonostante ci\u00f2 non muore poich\u00e9 sua madre, sacrificandosi, gli aveva fornito una protezione impenetrabile. Harry affronta quindi Voldemort in un duello dal quale esce vincitore, mentre Voldemort, privato di tutti gli Horcrux, muore definitivamente.\nAltre opere letterarie.\nLa Rowling ha scritto anche altre opere ispirate all'universo di \"Harry Potter\": \"\", dedicato ad approfondimenti sulle creature magiche di Harry Potter, e \"Il Quidditch attraverso i secoli\", incentrato sul gioco del quidditch; entrambi i libri vennero pubblicati nel 2002 per scopi caritatevoli. Nel 2008 venne pubblicato \"Le fiabe di Beda il Bardo\", anch'esso per scopi benefici, che costituisce una raccolta di fiabe citate nei \"Doni della Morte\". La Rowling scrisse inoltre per beneficenza un prologo dell'opera, consistente in un racconto di 800 parole, che si svolge tre anni prima della nascita di Harry Potter, e i cui protagonisti sono Sirius Black e James Potter. Il manoscritto venne battuto all'asta per la cifra di sterline.\nLe indiscrezioni circolate nel 2004, che davano come possibile la stesura da parte della Rowling di un ottavo libro della serie, furono smentite dalla scrittrice dichiarando che con il settimo libro sarebbero stati risolti tutti i quesiti. La Rowling tuttavia dichiar\u00f2 che avrebbe semmai potuto scrivere un volume enciclopedico su tutta la serie, dove avrebbero trovato posto tutte le idee, gli appunti e i tagli non inseriti nei libri. Nel 2012 venne lanciato il sito web Pottermore, dedicato all'accesso agli audiolibri ed eBook della serie e alla partecipazione degli appassionati e della stessa Rowling nella condivisione di nuove informazioni sull'universo di \"Harry Potter\", al fine di offrire un'esperienza di lettura pi\u00f9 estesa. Il sito ha pubblicato vari contenuti relativi al \"franchise\". Nel 2016 venne pubblicata la sceneggiatura dell'opera teatrale \"Harry Potter e la maledizione dell'erede\".\nStoria editoriale.\nNel 1990 la Rowling era su un treno diretto da Manchester a Londra, quando le venne in mente per la prima volta l'idea di Harry Potter. Nel corso dei successivi sei anni la Rowling si impegn\u00f2 nello scrivere il primo libro e a impostare la trama dei libri successivi. La Rowling complet\u00f2 \"Harry Potter e la pietra filosofale\" nel 1995. Il libro venne rigettato da un primo agente e da un primo editore. In seguito al secondo tentativo, la scrittrice venne sostenuta dall'agente Christopher Little, il quale si impegn\u00f2 a proporre il libro a varie case editrici, che lo rigettarono in quanto ritenuto troppo lungo. Dopo che dodici editori rifiutarono il libro nel corso di un anno, Little riusc\u00ec a convincere Barry Cunningham, direttore editoriale della Bloomsbury Publishing, che nell'agosto 1996 offr\u00ec alla Rowling un anticipo di un equivalente di dollari per la pubblicazione. Nello stesso anno lo Scottish Arts Council riconobbe il potenziale della scrittrice e le concesse una somma di sterline. Nonostante l'affermazione della Rowling secondo la quale ella non avesse come destinataria una fascia d'et\u00e0 particolare, gli editori inizialmente si rivolsero alla fascia di bambini dai nove agli undici anni. Alla vigilia della pubblicazione gli editori chiesero all'autrice di adottare uno pseudonimo pi\u00f9 neutro, per facilitare l'appello ai bambini maschi, temendo che non sarebbero stati interessati a leggere un romanzo scritto da una donna. L'autrice adott\u00f2 quindi lo pseudonimo J. K. Rowling (Joanne Kathleen Rowling), in riferimento al nome della nonna.\nLa Bloomsbury pubblic\u00f2 il primo romanzo in Regno Unito il 26 giugno 1997, con una tiratura di 500 copie. I diritti per l'edizione statunitense vennero acquisiti dalla Scholastic nell'aprile 1997 alla Bologna Children's Book Fair per dollari, la somma pi\u00f9 alta conferita per uno scrittore per bambini esordiente. Per la fine del 1997 il libro riusc\u00ec a vendere copie in Regno Unito. Nel 1998 il romanzo vinse tra i maggiori premi dedicati alla letteratura per bambini. Negli Stati Uniti d'America il libro raggiunse le librerie il 1\u00ba settembre 1998, vincendo svariati premi. Per la fine dell'anno il libro vendette copie. Il secondo capitolo della saga, \"La camera dei segreti\", venne pubblicato in Regno Unito il 2 luglio 1998 e negli Stati Uniti il 2 giugno 1999. Il terzo capitolo, \"Il prigioniero di Azkaban\", fu reso disponibile al pubblico in Regno Unito l'8 luglio 1999 e negli Stati Uniti l'8 settembre 1999. A questo punto, i libri di \"Harry Potter\" erano divenuti dei best seller mondiali, con oltre 30 milioni di copie vendute, stampate in 27 lingue. \"Il calice di fuoco\" usc\u00ec l'8 luglio 2000 in entrambi i paesi. \"L'Ordine della Fenice\", il pi\u00f9 lungo della saga, comprese 766 pagine nella versione britannica e 870 pagine in quella statunitense. Il romanzo venne pubblicato in lingua inglese sia negli Stati Uniti e sia in Regno Unito il 21 giugno 2003. \"Il principe mezzosangue\" usc\u00ec il 16 luglio 2005, vendendo nove milioni di copie nelle prime ventiquattro ore. Il settimo e ultimo capitolo, \"I Doni della Morte\", raggiunse le librerie il 21 luglio 2007, vendendo undici milioni di copie nelle prime ventiquattro ore.\nTraduzioni.\nI romanzi sono stati tradotti in oltre ottanta lingue, tra le quali l'albanese, l'azero, il ceco, l'ebraico, il gallese, l'hawaiano, l'hindi, il latino, il tedesco, il thailandese e il vietnamita. Il primo volume \u00e8 stato tradotto in greco antico, divenendo l'opera pi\u00f9 lunga in questa lingua dai romanzi di Eliodoro di Emesa nel III secolo. Per motivi di segretezza, soprattutto per quanto riguard\u00f2 il primo volume, la traduzione poteva iniziare solo dopo che fosse stato pubblicato l'originale in lingua inglese, generando quindi attese di diversi mesi prima che le traduzioni fossero disponibili. Ci\u00f2 port\u00f2 a vaste richieste delle edizioni in inglese anche in paesi non anglofoni; notevole fu l'edizione anglofona del quinto libro della saga in cima alla lista dei best seller in Francia.\nNumerosi processi di traduzione hanno dovuto affrontare difficolt\u00e0 nel trasporre rime, indovinelli, acronimi, inflessioni dialettali ed elementi culturali propri del mondo britannico presenti nella saga. Numerosi acronimi e parole inventate dalla Rowling sono stati semplicemente traslitterati senza trasmetterne il valore semantico originale in lingua inglese, mentre per altri si \u00e8 ricorso a traduzioni o alla coniatura di parole nuove, come nel caso delle case di Hogwarts e di vari altri elementi presenti nella saga. Nel caso della traduzione francese, il nome di Hogwarts \u00e8 stato reso \"Poudlard\". Nel caso di alcuni elementi tipici della cultura britannica presenti nella saga, che sarebbero potuti non presentarsi familiari per un pubblico straniero, alcuni traduttori hanno deciso di sostituirli con aspetti della cultura del pubblico destinatario, come nel caso della traduzione ebraica, nella quale ad esempio i riferimenti culturali alle tradizioni natalizie sono stati sostituiti con quelli alla Hanukkah. Per l'inflessione dialettale di Rubeus Hagrid, che nell'originale \u00e8 inglese della West Country, si \u00e8 fatto ricorso in molti casi ad accenti tipici delle lingue di destinazione.\nPer alcuni nomi come quello di Notturn Alley (in originale \"Knockturn Alley\") o del pensatoio (in originale \"Pensieve\") o dei nomi di alcuni personaggi, molti traduttori hanno tradotto mantenendo il valore semantico. Nel caso degli acronimi, come \"G.U.F.O.\" (in originale O.W.L., che significa \"gufo\"), si \u00e8 tendenzialmente proceduto affinch\u00e9 mantenessero il valore semantico originario, mentre per altri non si \u00e8 sempre fatto, come per \"M.A.G.O.\" (in originale N.E.W.T., che significa \"tritone\"). Una delle sfide principali nei processi di traduzione \u00e8 stato relativo all'anagramma del vero nome di Lord Voldemort, presentato nella \"Camera dei segreti\", che nell'originale era \"Tom Marvolo Riddle\" (che anagrammato diveniva \"I am Lord Voldemort\"). Diversi traduttori, soprattutto dell'Asia orientale, hanno optato per lasciare intatto l'anagramma nell'originale inglese, mentre altri hanno cambiato almeno parte del nome del personaggio per mantenere il senso dell'anagramma nella lingua di destinazione: \"Marvolo\" \u00e8 ad esempio diventato \"Orvoloson\" nella prima traduzione in italiano, \"Sorvolo\" in spagnolo e \"Vandrolo\" in ebraico; in altre lingue il nome \u00e8 stato cambiato maggiormente, come nel francese \"Tom Elvis Jedusor\" o nell'olandese \"Marten Asmodom Vilijn\".\nTraduzione italiana.\nLa Salani affid\u00f2 la traduzione italiana dei primi due libri a Marina Astrologo. La traduzione della \"Pietra filosofale\" venne ai tempi effettuata senza conoscere l'evoluzione dei temi e del tono che avrebbe caratterizzato i successivi libri e che avrebbe generato un vasto seguito anche tra gli adulti. Venne cos\u00ec tenuto un approccio che prendeva in considerazione un pubblico di bambini. Anche la traduzione italiana dovette effettuare scelte sulla trasposizione di nomi e neologismi. La Rowling dette un importante contributo, spiegando il percorso mentale che l'aveva portata a scegliere i nomi dei personaggi. I \"Weasley Wizard Wheezes\" divennero \"Tiri Vispi Weasley\", mentre la \"Ton-Tongue\" venne tradotta come \"Mou Mollelingua\". Per quanto riguarda i nomi dei personaggi, il cognome di quello che nella versione anglofona era Severus Snape venne reso \"Piton\", la McGonagall divenne \"McGranitt\", Filch divenne \"Gazza\", Longbottom divenne \"Paciock\", Madame Pomfrey divenne \"Madama Chips\", Flitwick divenne \"Vitious\" e Dumbledore divenne \"Silente\". \"Muggle\" venne tradotto come \"babbano\". Nelle prime edizioni dei primi libri, una delle quattro case di Hogwarts (\"Ravenclaw\") venne tradotta come \"Pecoranera\" e l'aquila presente sullo stemma venne sostituita con un montone, ma con l'uscita del quarto volume della serie i traduttori della Salani decisero di adottare il nome \"Corvonero\", pi\u00f9 fedele al testo originale, che contiene il termine \"raven\". La Salani dichiar\u00f2: \u00abAbbiamo dovuto scegliere di adottare un nome pi\u00f9 fedele al testo originale, in quanto lo stemma di Hogwarts sar\u00e0 presente su altri prodotti oltre al libro. La discrepanza fra l'animale-simbolo presente sullo stemma e il nome della Casa sarebbe stata quindi altrettanto (se non pi\u00f9) evidente rispetto a quella fra i due nomi\u00bb. A partire dal \"Prigioniero di Azkaban\", la traduzione venne effettuata da Beatrice Masini.\nDal 2011, tre anni dopo l'uscita in Italia del settimo volume, la Salani pubblic\u00f2 una nuova traduzione della serie, curata da Stefano Bartezzaghi, con il supporto delle precedenti traduttrici e di un comitato di esperti che aiutasse a rinnovare la traduzione del romanzo. I nomi italiani di alcuni personaggi, come Silente, vennero mantenuti, mentre molti altri tornarono all'originale inglese: Paciock torn\u00f2 \"Longbottom\", McGranitt torn\u00f2 \"McGonagall\" e il ghiacciolo che Silente le offre nel primo capitolo torn\u00f2 a essere una caramella; i folletti della Gringott tornarono \"goblin\", il mostro nei bagni della scuola che sconvolge la festa di Halloween divenne un \"troll\", le castagne che Ron e Harry mangiano a Natale ritornarono dei marshmallow e il capitolo \"The Mirror of Erised\" venne reso \"Lo Specchio delle Emarb\", giocando sulla specularit\u00e0 usata nella versione originale. Venne anche modificato il nome di una delle quattro case di Hogwarts (\"Hufflepuff\"), trasformandosi da \"Tassorosso\" a \"Tassofrasso\". Venne inoltre risolto l'errore che aveva visto protagoniste le parole \"Mezzosangue\" e \"Nato-babbano\" nella prima traduzione (nella quale infatti la parola \"Mezzosangue\" cambia di significato nel corso della serie). All'inizio dei volumi apparve inoltre una \"Nota alla nuova edizione\" firmata dallo stesso Bartezzaghi.\nCaratteristiche dell'opera.\nLa saga di \"Harry Potter\" appartiene sia al genere fantasy (pi\u00f9 precisamente allo urban fantasy e al low fantasy), sia al genere classico del romanzo di formazione. L'opera \u00e8 stata anche associata al genere dello school story. Tuttavia le differenze tra questa serie e altre celebri saghe del genere fantasy sono da rimarcarsi: le storie di \"Harry Potter\" non sono ambientate in un'epoca immaginaria o differente da quella reale, n\u00e9 in un altro universo, bens\u00ec nei decenni contemporanei alla loro redazione, in un mondo magico che convive col resto del mondo reale (dominato delle persone comuni non magiche, che vengono chiamate \"babbani\"), dal quale si nasconde per motivi di sicurezza e di ordine.\nLa saga si concentra nel tratteggiare l'evoluzione psicologica dei personaggi e le loro reazioni emotive agli eventi che capitano loro. L'evoluzione dei personaggi non coinvolge i soli protagonisti, ma anche i personaggi adulti; il principale antagonista della serie, Voldemort, giunge ad assumere la sua identit\u00e0 in seguito agli eventi che ha dovuto affrontare: Tom Riddle, cresciuto senza amore in un orfanotrofio, sviluppa un senso di indipendenza e di superiorit\u00e0 e le sue ambizioni lo portano a volersi disfare della sua identit\u00e0 ordinaria per assumere quella del temibile Lord Voldemort. Importante tema presentato dalla Rowling nei suoi libri \u00e8 quello della scelta di fronte agli eventi, che porta i personaggi ad agire diversamente e coerentemente alla propria personalit\u00e0 e al proprio vissuto; le scelte dei personaggi non si limitano alla decisione di affiliarsi al bene o al male, ma viene presentata una maggiore complessit\u00e0 a livello umano nelle scelte e nelle motivazioni dei personaggi, come mostrato nella redenzione di Draco Malfoy.\nI libri di \"Harry Potter\" sono caratterizzati da trame complesse, nelle quali anche molti dei minimi dettagli, a prima vista insignificanti, si rivelano successivamente fondamentali nella storia, generando effetti sorpresa nel lettore. Ne sono un esempio il molliccio che per il professor Lupin assume la forma di una luna piena o quando il professor Piton sceglie di trattare a lezione dei lupi mannari (entrambi indizi della licantropia di Lupin). Molti degli indizi disseminati nei libri vengono ripresi nei volumi successivi, gettando nuova luce sul comportamento di vari personaggi. I motivi che portano Piton a offrire la sua protezione a Harry fin dal primo libro, malgrado l'antipatia provata per il ragazzo, vengono spiegati solamente sul finire della saga, quando il protagonista, osservando i ricordi del professore, scopre dell'amore provato da quest'ultimo per Lily. La trama viene poi impostata affinch\u00e9 molti dei personaggi, in realt\u00e0 malvagi e inaffidabili, vengano visti come amichevoli e innocui per gran parte della storia: \u00e8 il caso ad esempio di Gilderoy Allock o di Quirinus Raptor. Alcuni personaggi si rivelano non essere quello che si pensava fossero, come nel caso di Crosta, il topo di Ron, che si rivela essere Peter Minus, o di Alastor Moody, che nel \"Calice di fuoco\" si rivela essere impersonato da Barty Crouch Jr., che ne ha preso le sembianze. Nell'ambito di questa impostazione, un importante ruolo \u00e8 ricoperto dagli enigmi; il riferimento al concetto di enigma \u00e8 accennato nel titolo di vari capitoli e nel cognome dell'antagonista principale.\nI libri della Rowling, in particolare i primi, sono permeati da un marcato senso dell'umorismo, che si manifesta soprattutto nei dialoghi tra i personaggi, che rivelano alcuni aspetti distintivi delle loro personalit\u00e0. Parodie del mondo contemporaneo vissuto dall'autrice sono evidenti ad esempio nella caratterizzazione della giornalista Rita Skeeter, che presenta similitudini coi reporter d'assalto e che rimane incurante della non veridicit\u00e0 delle informazioni che riporta nei suoi articoli e il cui obiettivo primario \u00e8 quello di suscitare scalpore tra i suoi lettori, aumentando cos\u00ec la tiratura del giornale per il quale lavora. I tratti dei vari personaggi sono evidenziati anche nei loro nomi, la cui scelta \u00e8 stata di particolare importanza per la Rowling. Alcuni elementi della saga veicolano messaggi nascosti, come nel caso dei dissennatori, creature che succhiano la felicit\u00e0 delle persone che incontrano, lasciando dietro di s\u00e9 gelo e disperazione, ispirati dalla difficile esperienza che la Rowling dovette affrontare in una fase difficile della sua vita.\nTematiche.\nNel corso della serie i personaggi imparano a vivere esperienze sempre pi\u00f9 mature; questa evoluzione si riflette anche nell'ambito dei temi trattati: dagli aspetti prettamente adolescenziali come le ribellioni, la fiducia in se stessi, la curiosit\u00e0, la scoperta dell'amore, l'impulsivit\u00e0 e i relativi errori si passa a elementi pi\u00f9 maturi come il potere politico, le strumentalizzazioni mediatiche, il razzismo, la depressione e la morte. I libri assumono toni pi\u00f9 tenebrosi a partire dal \"Prigioniero di Azkaban\", con l'introduzione dei dissennatori, e soprattutto nel \"Calice di fuoco\". La magia, presentata inizialmente come un'essenza ludica e affascinante, rivela di poter diventare un potere in grado di arrecare danni tragici e irreversibili.\nLa morte rappresenta, a detta della stessa Rowling, uno dei pi\u00f9 fondamentali temi della saga. Il confronto del protagonista con la morte viene presentato sin dai primi capitoli, con il riferimento alla sua condizione di orfano, causata dall'assassinio dei genitori da parte di Voldemort. Nel corso della saga Harry vive la morte dei genitori, sacrificatisi per lui, come un vuoto da colmare, per poi riuscire, tramite il suo vissuto e le sfide che affronta, a rasserenarsi. Il suo mentore Silente gli offre numerosi insegnamenti sulla morte, spiegandogli inoltre che, con l'approccio corretto, \u00abla morte non \u00e8 che una nuova, grande avventura\u00bb. Il rapporto confidente di Silente con la morte viene mostrato quando, dopo essere stato maledetto dall'anello di Orvoloson Gaunt, organizza efficacemente la sua dipartita. Le ultime quattro lettere del nome dell'antagonista Voldemort, \"mort\", fanno riferimento alla parola latina che sta per \"morte\". Il desiderio di immortalit\u00e0 di Voldemort ricopre un ruolo fondamentale nel primo libro, nel quale provoca la morte di un unicorno, simbolo di purezza e innocenza, e dei coniugi Flamel, che devono rinunciare alla pietra filosofale, per poi essere associato agli Horcrux nel corso degli ultimi libri. Nel corso dell'opera Harry diventa testimone della morte di numerosi personaggi, il primo dei quali \u00e8 Cedric Diggory, nel \"Calice di fuoco\"; Il ragazzo prova l'esperienza del lutto in particolare dopo la morte del suo padrino Sirius Black nell\"Ordine della Fenice\", relativamente alla quale vive una fase di iniziale negazione dell'accaduto, di senso di colpa, di rabbia e infine di accettazione. L'iscrizione che Harry trova nella tomba dei genitori nell'ultimo romanzo \u00e8 un riferimento a un passo della \"Prima lettera ai Corinzi\" che recita \u00abL'ultimo nemico a essere annientato sar\u00e0 la morte\u00bb, che erge Harry a figura salvifica, pronto a sacrificare la sua vita e ad andare incontro alla morte per la salvezza dei suoi cari.\nLa profezia pronunciata da Sibilla Cooman si riallaccia al tema del rapporto tra libero arbitrio e predestinazione. Da un lato, Silente risalta la libert\u00e0 di scelta di Harry e l'autrice sottolinea la scelta del protagonista di affrontare Voldemort indipendentemente dalla profezia; dall'altro, Harry non \u00e8 realmente libero nel decidere se affrontare il suo antagonista, ma viene costretto, non potendo prendere in considerazione di sfuggire al suo destino, dal momento che Voldemort, interpretando a suo modo la profezia, ha inconsapevolmente tracciato il destino del suo nemico. La profezia si riallaccia al potere dell'amore, che porta Harry a sacrificarsi per la comunit\u00e0 magica, similmente a quanto fatto per lui dalla madre Lily, proteggendolo dal suo nemico. La forza dell'amore viene mostrata gi\u00e0 nell\"Ordine della Fenice\", quando Voldemort fallisce nel tentativo di possedere Harry non appena quest'ultimo rivolge il pensiero al suo padrino Sirius. Nello stesso libro Silente definisce l'amore come \u00abuna forza che \u00e8 al tempo stesso pi\u00f9 meravigliosa e terribile della morte, dell'intelligenza umana, delle forze della natura\u00bb. Il forte potere che l'amore ha nell'ambito della magia ricorre nel \"Principe mezzosangue\", nel quale Ninfadora Tonks e Merope Gaunt dimostrano di avere difficolt\u00e0 nel controllare le proprie abilit\u00e0 magiche a causa delle mancanze affettive per le quali soffrono.\nI temi sociali rivestono un ruolo fondamentale nell'opera. L'identit\u00e0 familiare \u00e8 alla base di una solida gerarchia sociale nel mondo nel quale \u00e8 ambientata la saga. Il ruolo della famiglia nella crescita dei personaggi viene reso evidente soprattutto nei personaggi della famiglia Weasley e nell'accoglienza offerta dalla Tana, in opposizione ai Dursley e nel loro rigetto di qualunque elemento considerato estraneo al loro desiderio di conformazione e alla loro interpretazione della normalit\u00e0. Atteggiamenti classisti vengono adottati dai Malfoy nei confronti dei Weasley, mentre le difficolt\u00e0 vissute da Remus Lupin in quanto lupo mannaro si ricollegano ai pregiudizi nei confronti dei malati di HIV. Il mondo magico presentato nell'opera non \u00e8 esente da pregiudizi di matrice razziale, evidenti soprattutto nelle idee della purezza di sangue e nel rigetto di nati babbani e maghin\u00f2 condivise da una cospicua parte della comunit\u00e0 magica. I Mangiamorte, nel loro vestiario e nei loro crimini contro singole famiglie babbane, ricordano il Ku Klux Klan. Voldemort, coerentemente alle idee del suo antenato Salazar Serpeverde, avvia nei \"Doni della Morte\" una campagna di epurazione della comunit\u00e0 magica, volta a realizzare una societ\u00e0 purosangue. La natura mezzosangue di Voldemort, il cui padre era un babbano, esprime l'intenzione dell'autrice di dimostrare come l'intolleranza delle persone porti queste ultime a proiettare sugli altri quello che considerano essere i propri difetti, per poi tentare di distruggerle.\nNei libri viene affrontato anche il tema della brama di potere, evidente, oltre che in Voldemort, nei rappresentanti del Ministero della Magia, massima autorit\u00e0 istituzionale del mondo magico britannico. I Ministri della Magia succedutisi nel corso dei libri esprimono maggiore preoccupazione per quanto riguarda l'ascendente che hanno sull'opinione pubblica, rimanendo incuranti delle reali emergenze. Cornelius Caramell si rifiuta di ammettere e di avvisare la comunit\u00e0 magica del ritorno di Voldemort, preferendo screditare Harry e Silente nel corso dell\"Ordine della Fenice\", mentre Rufus Scrimgeour fa arrestare vari innocenti, come Stan Picchetto, pur di dimostrare alla comunit\u00e0 l'efficienza del Ministero nell'opporsi ai Mangiamorte. Harry, comprese le dinamiche corrotte del Ministero, si rifiuta di farsi usare da questo per ottenere il sostegno popolare.\nInfluenze culturali e analogie.\nIn \"Harry Potter\" si trovano diversi riferimenti culturali, dalla mitologia celtica a quella greca, dall'alchimia alla criptozoologia. Il numero sette, in particolare, ricorre spesso; anche la storia principale \u00e8 divisa in sette volumi. Tale numero \u00e8 ritenuto magico, e talvolta simbolo del divino, da molte tradizioni e leggende fantastiche. La scrittrice ha in particolare citato numerosi riferimenti alla letteratura classica e moderna e al folclore britannico che hanno influito nella creazione dell'opera. Molti critici hanno rilevato analogie tra i libri della Rowling e \"Le cronache di Narnia\" di C. S. Lewis, \"Il Signore degli Anelli\" di J. R. R. Tolkien, il \"Ciclo di Earthsea\" di Ursula K. Le Guin, i romanzi di Diana Wynne Jones e di Jill Murphy, \"Queste oscure materie\" di Philip Pullman e il romanzo \"Luned\u00ec inizia sabato\" dei fratelli Strugackij. Numerosi elementi della saga di \"Harry Potter\" sono stati paragonati a quelli del ciclo arturiano: la figura di Silente \u00e8 stata paragonata a quella di Merlino, dal momento che funge da mentore a Harry, come Merlino lo \u00e8 per re Art\u00f9, ed entrambi sono potenti e saggi maghi anziani. Similitudini sono emerse tra Harry e Parsifal e tra Hogwarts e Camelot, mentre il Calice di fuoco \u00e8 stato paragonato al Santo Graal. Similitudini sono state poi individuate tra Silente e Gandalf.\nLa Rowling ha incluso nella sua saga elementi folcloristici e mitologici delle tradizioni di molti paesi. Nel primo volume compaiono troll, ispirati alle omonime figure della mitologia scandinava, unicorni, ispirati agli omonimi cavalli bianchi con un corno in testa, che nella simbologia cristiana sono simbolo di purezza e castit\u00e0, e centauri, per i quali la scrittrice adotta le tradizionali qualit\u00e0 associate alle omonime creature della mitologia greca, ossia l'irascibilit\u00e0 da una parte e la saggezza dall'altra. Sempre nel primo libro vengono presentati la pietra filosofale e lo Specchio delle brame. Il primo elemento, che d\u00e0 il nome al titolo del primo volume, \u00e8 ispirato all'omonima sostanza leggendaria alchemica in grado di regalare l'immortalit\u00e0 e la ricchezza, la cui leggenda si collega a Nicolas Flamel, alchimista vissuto a Parigi nel XIV secolo ed esistente anche nel mondo della saga; la pietra filosofale \u00e8 l'elemento sul quale \u00e8 incentrata la trama del primo libro e che spinge Voldemort a impossessarsene per conquistare l'immortalit\u00e0. Nello Specchio delle brame si riflettono invece i simbolismi e le credenze che nel corso dei secoli hanno permeato gli specchi, in particolare il potere di vedervi riflessa la propria anima, consentendo una pi\u00f9 profonda conoscenza interiore della propria persona e delle proprie aspirazioni, costituendo una solida prova del proprio carattere. Come spiegato da Silente, lo Specchio delle brame pu\u00f2 rivelarsi pericoloso dal momento che pu\u00f2 portare alla follia chi vi si specchia, che si perde nel compiangere l'irraggiungibilit\u00e0 dei propri sogni e desideri, dimenticandosi della sua vita reale, similmente a quanto avvenuto nel mito di Narciso, nel quale il protagonista muore di dolore nella consapevolezza di non poter raggiungere la propria immagine riflessa.\nNella \"Camera dei segreti\" l'autrice prende ispirazione dagli elfi della mitologia scandinava nel creare gli elfi domestici e dal basilisco dei bestiari medievali per il mostro della Camera dei segreti. Fanny, la fenice di Silente, si ricollega alla fenice della tradizione greco-romana, secondo la quale la creatura dopo essere morta rinasceva dalle proprie ceneri, secondo un ciclo di morte e rinascita che si perpetuava per l'eternit\u00e0; secondo la mitologia indiana la fenice sarebbe acerrima nemica dei serpenti; entrambe le tradizioni si riflettono nel libro della Rowling, nella quale Fanny viene presentata risorgere dalle proprie ceneri e successivamente raggiungere Harry per combattere il basilisco. Il riferimento al ciclo di morte e rinascita \u00e8 evidente nelle potenti propriet\u00e0 curative delle lacrime di Fanny, che guariscono Harry dalle ferite e dal veleno di basilisco. L'attraversamento della Foresta proibita, sede di alcune tra le pi\u00f9 pericolose creature magiche, costituisce invece una prova di iniziazione per provare il proprio coraggio, elemento comune a molte fiabe della tradizione europea, come \"Cappuccetto Rosso\" o \"La bella addormentata\".\nNel \"Prigioniero di Azkaban\" l'ippogrifo \u00e8 ispirato all'omonima creatura, mentre il professor Remus Lupin si rivela un lupo mannaro; la licantropia provoca a Lupin una vita difficile a causa delle forti discriminazioni che deve affrontare nella societ\u00e0 magica, tema che si ricollega anche alla caccia alla quale erano soggetti i malati di ipertricosi nel medioevo. Nel terzo libro, importante ruolo viene ricoperto dal Patronus di Harry, che, come per quello di entrambi i genitori, assume la forma di un cervo, considerato nemico dei serpenti, legati a Voldemort e alla casa di Serpeverde, e che nell'iconografia cristiana rappresenta la fedelt\u00e0 a Dio. Il contrasto con la figura del serpente si ricollega al ruolo che l'animale riveste nella tradizione cristiana, nella quale rappresenta il male. Nel \"Calice di fuoco\" vengono introdotti giganti e draghi, figure presenti nell'immaginario comune. Il Marchio nero, simbolo dei Mangiamorte, \u00e8 invece riconducibile al marchio del diavolo. I folletti sono ispirati ai goblin del folclore germanico. L'arte delle pozioni, importante branca della magia del mondo di Harry Potter, nasce dalle antiche tradizioni delle pozioni e della medicina popolare, mentre gli inferi derivano dagli zombi della tradizione vud\u00f9 di Haiti. La legilimanzia deriva invece dall'arte dell'illusionismo.\nL'Ordine della Fenice, che d\u00e0 il titolo al quinto volume, \u00e8 associabile agli ordini cavallereschi, con i quali condivide un obiettivo di protezione (l'Ordine della Fenice intende proteggere il mondo magico da Voldemort). Importante elemento per tutta la saga che viene presentato nell\"Ordine della Fenice\" \u00e8 la profezia di Sibilla Cooman, la quale nell'esprimerla cade in uno stato di \"trance\", ricordando la Pizia dell'Oracolo di Delfi. Il tema della profezia che scatena gli eventi della saga dal momento che Voldemort vi ci ripone piena fiducia ha analogie con il Teorema di Thomas, secondo il quale \u00abse gli uomini definiscono reali certe situazioni, esse saranno reali nelle loro conseguenze\u00bb, ripreso da Robert K. Merton nel suo enunciato della profezia che si autoavvera. Per l'ultimo capitolo della serie la Rowling crea una leggenda originale, quella dei Doni della Morte, i quali danno il nome al libro. Nel mondo di ambientazione della saga, quella dei Doni della Morte rappresenta una fiaba, che ha come valore fondante la condanna dell'avidit\u00e0. In particolare, il Mantello dell'invisibilit\u00e0 pu\u00f2 essere ricollegato all'Unico Anello del \"Signore degli Anelli\", che oltre a rendere invisibile il possessore, accresce in quest'ultimo la brama di potere.\nCritiche e accoglienza dell'opera.\nCritiche letterarie.\nFin dall'inizio \"Harry Potter\" ricevette recensioni positive. Al momento della sua pubblicazione, il primo libro, \"Harry Potter e la pietra filosofale\", attir\u00f2 l'attenzione di giornali scozzesi, come \"The Scotsman\" e \"The Herald\". Presto si unirono i giornali inglesi, come il \"Sunday Times\", che paragon\u00f2 l'opera al lavoro di Roald Dahl, e \"The Guardian\". Il tono e i temi leggeri dei primi libri portarono molti scrittori a paragonare l'opera a Mary Poppins, mentre Umberto Eco individu\u00f2 richiami a Peter Pan.\nAl momento dell'uscita del quinto libro, \"Harry Potter e l'Ordine della Fenice\", la serie inizi\u00f2 a ricevere forti critiche da parte di numerosi studiosi di letteratura. Il professore, letterato e critico Harold Bloom sollev\u00f2 critiche sui meriti letterari dei libri. La scrittrice e critica A. S. Byatt espresse in un articolo del \"New York Times\" il suo disappunto nei confronti della Rowling e mise anch'ella in dubbio le capacit\u00e0 letterarie della scrittrice, sostenendo che i romanzi fossero \u00abper persone la cui vita immaginativa \u00e8 limitata ai cartoni televisivi e ai mondi-specchio gonfiati dalle soap, dei reality e dei gossip sulle celebrit\u00e0\u00bb. Il critico Charles Taylor, dopo aver confutato punto per punto l'articolo della Byatt su Salon.com, sostenne che la critica fosse mossa solo da invidia. Michael Rosen, romanziere e poeta, sostenne che i libri non fossero adatti ai bambini, poich\u00e9 non sarebbero stati in grado di cogliere i temi complessi dell'opera.\nIl critico letterario A. N. Wilson lod\u00f2 la serie di \"Harry Potter\" in un articolo del \"Times\", asserendo che \u00abnon ci sono molti scrittori che hanno la capacit\u00e0 dickensiana di J. K. di farci voltare le pagine, di piangere - apertamente, con le lacrime che scivolano - e poche pagine dopo di ridere, per battute sempre belle... abbiamo vissuto un decennio in cui abbiamo seguito la pubblicazione delle storie per bambini pi\u00f9 vivaci, divertenti, spaventose e commoventi mai scritte\u00bb. Stephen King defin\u00ec la serie \u00abun'impresa di cui solo un'immaginazione superiore pu\u00f2 essere capace\u00bb e dichiar\u00f2 \u00abnotevole\u00bb il senso dell'umorismo dell'autrice. King paragon\u00f2 inoltre \"Harry Potter\" alle principali figure della letteratura anglofona giovanile, quali Alice, Huckleberry Finn, Frodo Baggins e Dorothy Gale. Isabel Allende afferm\u00f2 in un'intervista che la Rowling si sarebbe meritata il premio Nobel per la letteratura, lodando la scrittrice per aver avvicinato i bambini alla lettura.\nImpatto culturale.\nLa popolarit\u00e0 della saga gener\u00f2 un fandom internazionale e ampiamente diversificato. La serie accolse l'interesse di tutte le fasce d'et\u00e0, generando anche un vasto seguito di adulti, portando all'uscita di due edizioni di ogni libro con contenuto identico ma con copertine diverse, una destinata ai bambini e l'altra destinata agli adulti. La bibliotecaria Nancy Knapp sottoline\u00f2 il potenziale dei libri nel migliorare la motivazione dei bambini a leggere molto di pi\u00f9 di quanto farebbero altrimenti. Concordando sugli effetti motivanti, Diane Penrod elogi\u00f2 la combinazione del semplice intrattenimento con \u00able qualit\u00e0 della narrativa letteraria intellettuale\u00bb, esprimendo per\u00f2 preoccupazione per l'effetto di distrazione del prolifico \"merchandising\" che accompagnava il lancio dei libri.\nL'eco dell'opera ebbe un non indifferente impatto mediatico e culturale. Gli anni di uscita dei primi libri coincisero con il periodo della prima crescita di internet, nel quale il fandom ebbe modo di creare piattaforme virtuali dove confrontarsi. Emersero svariati forum, blog, chat room, podcast, fan fiction e fan art. I siti creati dai fan furono seguiti da milioni di utenti, generando un'ampia comunit\u00e0 virtuale. Il successo della saga ispir\u00f2 varie parodie, tra le quali degne di nota furono la trilogia letteraria anglofona \"Barry Trotter\" di Michael Gerber, che vendette oltre copie, e il fumetto italiano \"Harry Porker\". Numerosi riferimenti alla saga di \"Harry Potter\" furono al centro di alcune puntate dei \"Simpson\", e imitazioni della saga ebbero un grande seguito in Cina.\nMalgrado il \"Time\" avesse nominato la Rowling come terza classificata per il premio Persona dell'anno del 2007 dopo Vladimir Putin e Al Gore, sottolineando l'aspetto sociale, morale e di ispirazione politica assegnatole dal suo fandom, i commenti del mondo della cultura sulla serie furono contrastanti. Il critico letterario Ron Charles del \"Washington Post\" afferm\u00f2 nel luglio 2007 che il gran numero di adulti che leggevano la serie di \"Harry Potter\", ma pochi altri libri, avrebbero potuto rappresentare un \u00abbrutto caso di infantilismo culturale\u00bb e che il semplice tema del \u00abbuono contro il cattivo\u00bb della serie fosse \u00abinfantile\u00bb. Sul tema di \"Harry Potter\" e del relativo mondo magico si sono concentrati numerosi studi accademici, in particolare relativamente ai temi politici presentati nella saga; in alcune universit\u00e0 sono stati avviati corsi separati di scienze politiche dedicati al tema.\nLo sport del quidditch, ispirato all'omonimo gioco del quidditch presente all'interno della saga, \u00e8 stato ideato nel 2005 ed \u00e8 ora giocato in tutto il mondo, anche in universit\u00e0 come l'Universit\u00e0 di Harvard, l'Universit\u00e0 Yale e l'Universit\u00e0 Washington a Saint Louis, dando vita a campionati nazionali e internazionali come il campionato mondiale di quidditch. La popolarit\u00e0 della saga ha anche generato un fenomeno musicale noto come wizard rock, nato negli Stati Uniti d'America e poi diffusosi a livello internazionale. Tra i gruppi wizard rock pi\u00f9 popolari si citano Harry and the Potters, Draco and the Malfoys, Oliver Boyd and the Remembralls, Ministry of Magic e The Parselmouths. Personaggi ed elementi della saga hanno ispirato il nome scientifico di diversi organismi, tra i quali il dinosauro \"Dracorex hogwartsia\", il ragno \"Eriovixia gryffindori\", la vespa \"Ampulex dementor\", il granchio \"Harryplax severus\" e la vipera \"Trimeresurus salazar\".\nControversie.\nLa serie \u00e8 stata oggetto di diverse polemiche e al centro di alcuni casi di censura. I libri di \"Harry Potter\" sono stati inseriti al primo posto nella \"Lista dei libri pi\u00f9 contestati del XXI secolo\" stilata dalla American Library Association e la Rowling \u00e8 comparsa al quarto posto tra i cento autori pi\u00f9 contestati da genitori e insegnanti tra il 1990 e il 2004.\nCritiche e dibattiti religiosi.\nLa saga venne colpita da varie critiche religiose, in particolare dagli ambienti cristiani evangelici, che accusarono l'opera di favorire una visione positiva della magia e di incoraggiare i bambini a dilettarsi nell'occulto. I libri vennero accusati di favorire la diffusione del satanismo tra i bambini. Ad Alamogordo nel Nuovo Messico, il 30 dicembre 2001, una locale chiesa evangelica bruci\u00f2 una pila di libri. Un simile episodio avvenne lo stesso anno in Pennsylvania, quando quasi un centinaio di membri di una congregazione pentecostale bruci\u00f2 libri della Rowling. Le scuole private negli Emirati Arabi Uniti soppressero i libri nel febbraio 2002 perch\u00e9 il governo li riteneva contrari ai valori islamici, anche se non vennero banditi dalle librerie. Nei libri non vi sono accenni ad alcuna religione e relativamente alle festivit\u00e0 quali il Natale vengono presentati solamente gli elementi pi\u00f9 tradizionali. Sono per\u00f2 presenti valori morali e spirituali che vengono esplicitati dai personaggi, soprattutto da Silente, in particolare in riferimento all'amore, alla morte e al dolore e vengono presentati i concetti di bene e male e il tema della scelta.\nNel 2003 la critica letteraria tedesca Gabriele Kuby scrisse un saggio relativo alla serie, intitolato \"Harry Potter: bene o male?\", asserendo che l'opera poteva traviare l'educazione dei bambini e allontanarli dalla fede cristiana. La posizione della Kuby sembr\u00f2 essere anche appoggiata dall'allora cardinale Joseph Ratzinger, all'epoca prefetto della pontificia Congregazione per la Dottrina della Fede. All'uscita del sesto libro si scaten\u00f2 sui giornali una polemica sulle presunte affermazioni del cardinale Ratzinger, affermazioni mai confermate. La Chiesa Cattolica non espresse posizione relativamente ai libri della Rowling. Tuttavia, il 14 luglio 2005, Radio Vaticana trasmise un'intervista con monsignor Peter Fleetwood, del Pontificio Consiglio per la Cultura, nella quale, fra le altre cose, asser\u00ec che la risposta sulla quale la Kuby bas\u00f2 il suo libro era stata molto generica, scritta da un assistente dell'allora cardinale Ratzinger. Monsignor Fleetwood lod\u00f2 l'opera asserendo che \u00abnessuno di noi \u00e8 cresciuto senza fate, maghi o streghe\u00bb, i quali non rappresenterebbero \u00abbandiere ideologiche anticristiane, ma aiutano i ragazzi a comprendere il conflitto tra bene e male\u00bb.\nLa redazione del quotidiano cattolico \"Avvenire\" adott\u00f2 anch'essa posizioni in favore della saga. Il sociologo Massimo Introvigne pubblic\u00f2 vari articoli a favore di \"Harry Potter\", lodandone i valori morali trasmessi. Il teologo e giornalista gesuita Antonio Spadaro scrisse un articolo sull'argomento e il sacerdote salesiano Antonio Carriero elogi\u00f2 i messaggi e i valori positivi trasmessi dalla saga. Il pastore metodista Peter Ciaccio, invece, analizz\u00f2 il rapporto tra i libri di J. K. Rowling e la teologia cristiana, concentrandosi su concetti quali il carisma, la morte, il peccato imperdonabile, il dualismo e la tentazione.\nCritiche al conservatorismo della serie.\nIn un articolo del gennaio 2000 la giornalista anglo-tedesca Christine Schoefer critic\u00f2 l'ambientazione e la caratterizzazione dei personaggi dei primi tre libri, allora gli unici usciti, della serie di \"Harry Potter\", definendola convenzionale, stereotipata e sessista. Secondo la Schoefer, il mondo magico descritto dalla scrittrice britannica \u00abrispecchia fedelmente il convenzionale assunto che gli uomini gestiscano il mondo e che cos\u00ec debba essere\u00bb. Questa rappresentazione convenzionale, secondo l'opinione della giornalista, \u00e8 deducibile dal contrasto tra il coraggio espresso da Harry nelle situazioni pericolose rispetto all'apparente fragilit\u00e0 emotiva di Hermione che, a dispetto delle sue brillanti capacit\u00e0, esprime un costante bisogno di approvazione da parte di Harry e Ron. Alla stessa maniera, la Schoefer critica la rappresentazione degli adulti con ruoli di responsabilit\u00e0: la fragilit\u00e0 e la severit\u00e0 della professoressa McGranitt contrasterebbe con il carisma e la composta lungimiranza di Silente; l'eccentricit\u00e0 e l'incapacit\u00e0 di profetizzare volontariamente di Sibilla Cooman esprimerebbero il discredito per la pratica, tradizionalmente femminile, della predizione della fortuna.\nIl critico Anthony Holden scrisse su un articolo dell\"Observer\" della sua esperienza nel giudicare \"Harry Potter e il prigioniero di Azkaban\" per i Whitbread Awards del 1999. Il suo giudizio sulla serie fu negativo: \u00abLa serie di Potter era essenzialmente molto conservatrice e tristemente nostalgica di un'Inghilterra ormai passata. [...] Molti critici del Whitbread erano d'accordo con me\u00bb.\nDispute legali.\nNel 1999 la scrittrice statunitense Nancy Stouffer accus\u00f2 la Rowling di plagio e di non aver rispettato i diritti d'autore e trademark dei suoi lavori del 1984, incentrati sul suo personaggio Larry Potter, che come Harry Potter era un ragazzo con gli occhiali e i capelli neri, e i \"muggles\", creature umanoidi prive di magia. Secondo la Stouffer gli esempi di plagio nelle opere della Rowling sono ben pi\u00f9 ampi e l'autrice ne fa una lista nel suo sito web. La Stouffer chiese un risarcimento, ma la Rowling vinse la causa in appello nel 2004, dopo che le prove della Stouffer si dimostrarono contraffatte; la Stouffer dovette pagare dollari per \u00abaver tentato di ingannare la giuria rilasciando falsa testimonianza e producendo documentazione contraffatta\u00bb.\nNel 2000 la Warner Bros. invi\u00f2 una serie di lettere minacciose chiedendo ai proprietari dei fansite di \"Harry Potter\" di cederle i nomi dei domini. L'azione ebbe un ritorno negativo per la societ\u00e0, quando Claire Field, una quindicenne proprietaria del sito harrypotterguide.co.uk, scoppi\u00f2 in lacrime per quella che il padre defin\u00ec \u00abuna tattica inutile, prepotente e crudele\u00bb. L'episodio, grazie al sostegno del \"Mirror\", attir\u00f2 l'attenzione dei media, in particolare della BBC e dell\"Independent\". La questione si risolse quando la Warner Bros. concesse una licenza gratuita alla ragazza.\nTra le varie accuse di infrazione di copyright e marchio si cita quello relativo alla Bashu Publishing House, quando nel 2002 un seguito in lingua cinese non autorizzato, intitolato \"Harry Potter and Leopard-Walk-Up-to-Dragon\" apparve nelle librerie della Repubblica Popolare Cinese. L'opera, di uno scrittore anonimo, includeva personaggi creati da altri autori, come Gandalf di J. R. R. Tolkien. Gli avvocati della Rowling riuscirono a far pagare una penale per danni agli editori del libro. Nel 2003 un tribunale di Amsterdam blocc\u00f2 la pubblicazione nei Paesi Bassi dei libri di \"Tanya Grotter\", serie fantasy russa, dal momento che molti dei suoi elementi furono individuati come plagio di quelli di \"Harry Potter\".\nNel giugno 2005 Aaron Lambert, guardia giurata diciannovenne del centro di distribuzione di Corby, rub\u00f2 alcune copie di \"Harry Potter e il principe mezzosangue\" sei settimane prima della data di pubblicazione. Fu arrestato il giorno dopo, in seguito al tentativo di vendita, andato a monte, della sinossi del libro a John Askill, giornalista del \"Sun\". Nell'ottobre dello stesso anno Lambert fu giudicato colpevole di minacce contro Askill e di ricatto contro gli editori di \"Harry Potter\", la Bloomsbury. Nel gennaio del 2006 Lambert fu condannato a quattro anni e mezzo di prigione. Nel luglio 2005, a Coquitlam, in Canada, un centro commerciale della Real Canadian Superstore vendette erroneamente quattordici copie del \"Principe mezzosangue\" prima della data prevista. L'editore canadese del libro, la Raincoast Books, ottenne un'ingiunzione che proibiva di leggere, vendere o esporre in pubblico il libro prima della data ufficiale di pubblicazione. L'episodio venne condannato da vari avvocati come un limite dei diritti fondamentali del cittadino.\nNel 2007 poco dopo la pubblicazione di \"Harry Potter e i Doni della Morte\", lo statunitense George Lippert pubblic\u00f2 un seguito non ufficiale della serie incentrato su James Sirius Potter. Lippert, di professione programmatore, cre\u00f2 anche un sito internet attraverso il quale promuovere la sua opera. Il 19 novembre 2007 il quotidiano \"The Scotsman\" annunci\u00f2 che la Rowling aveva intrapreso una battaglia legale per tutelare i propri diritti d'autore; a parte la serie di Lippert, venne citato in giudizio anche il sito eBay, con l'accusa di aver venduto versioni non autorizzate dei libri. La Rowling espresse poi l'intenzione di intraprendere azioni legali contro la RDR Books, casa editrice che intendeva pubblicare un libro di Steve Vander Ark, basato sul suo sito The Harry Potter Lexicon; la causa fu vinta dalla Rowling nel 2008.\nAltri media.\nCinema.\nPochi mesi dopo la pubblicazione del primo libro il produttore cinematografico David Heyman contatt\u00f2 la Rowling con l'intenzione di produrre una serie cinematografica, rassicurando l'autrice che sarebbe stata rispettata la fedelt\u00e0 al romanzo. Heyman contatt\u00f2 la Warner Bros., la quale nel 1999 acquist\u00f2 i diritti sull'opera, pagando un milione di sterline per i primi quattro volumi; la Rowling scelse la Warner Bros. tra le tante case di produzione in quanto le garantiva un considerevole margine di controllo non solo dal punto di vista creativo, ma anche nell'ambito della scelta del cast e della regia, esercitando il ruolo di produttrice esecutiva. Una delle condizioni poste dalla Rowling fu che gli attori fossero britannici, in modo da favorire l'integrit\u00e0 culturale dell'opera; la Warner Bros. ottenne la possibilit\u00e0 di assumere attori irlandesi, oltre ad attori francesi e dell'Europa orientale per \"Il calice di fuoco\". Il ruolo di produttore venne affidato a Heyman, mentre la regia venne inizialmente proposta a Steven Spielberg, il quale rifiut\u00f2 in quanto la sua idea di realizzare un film di animazione non venne accolta. La scelta ricadde infine su Chris Columbus. La sceneggiatura venne affidata a Steve Kloves.\nLe selezioni per i tre ruoli da protagonisti vennero effettuate attraverso un annuncio rivolto a bambini tra i nove e gli undici anni di et\u00e0. Vennero scelti Daniel Radcliffe per la parte di Harry, Rupert Grint per Ron ed Emma Watson per Hermione. Vennero poi selezionati Tom Felton per la parte di Draco Malfoy, Matthew Lewis per Neville Paciock, l'irlandese Richard Harris per Albus Silente, Alan Rickman per Severus Piton, Maggie Smith per Minerva McGranitt, Robbie Coltrane per Rubeus Hagrid, Richard Griffiths per Vernon Dursley, Fiona Shaw per Petunia Dursley, Harry Melling per Dudley Dursley, Julie Walters per Molly Weasley, Bonnie Wright per Ginny Weasley, James e Oliver Phelps per Fred e George Weasley, Ian Hart per Quirinus Raptor e David Bradley per Argus Gazza.\n\"Harry Potter e la pietra filosofale\" venne realizzato a partire dal 2000 negli Studi Leavesden. Columbus cerc\u00f2 di mantenere una netta fedelt\u00e0 al libro, anche se vennero adottate delle aggiunte ai dialoghi, approvate dalla Rowling. Il primo film venne pubblicato il 16 novembre 2001, incassando 976 milioni di dollari, vedendosi poi riconosciuti un Saturn Award e un Costume Designers Guild per i migliori costumi e tre nomination agli Oscar, oltre ad essere candidato per altri ventidue premi.\nPer \"Harry Potter e la camera dei segreti\", pubblicato il 15 novembre 2002, vennero richiamati la maggior parte della troupe e degli attori del primo film, ai quali si aggiunsero Kenneth Branagh nel ruolo di Gilderoy Allock, Jason Isaacs per Lucius Malfoy e Mark Williams per Arthur Weasley. La regia venne nuovamente affidata a Columbus. Il secondo film riscosse un importante successo al botteghino; nei primi due giorni seguenti la pubblicazione il lungometraggio totalizz\u00f2 88,4 milioni di dollari, incassando in tutto il mondo 876 milioni di dollari, e ricevette 27 nomination a vari premi cinematografici e musicali, vincendo un Grammy Award e un Empire Award nel 2006. Nel 2003 a Branagh venne riconosciuto un premio dalla London Critics Circle Film Awards.\nNell'ambito della realizzazione di \"Harry Potter e il prigioniero di Azkaban\", con la regia di Alfonso Cuar\u00f3n lo stile venne rinnovato e venne rappresentata un'atmosfera pi\u00f9 tenebrosa e oscura, in linea con l'evoluzione vissuta dai personaggi e dagli avvenimenti nei libri. Data l'estensione del terzo libro si resero necessari cospicui tagli alla sceneggiatura per ragioni di minutaggio della pellicola. Al cast si aggiunsero l'irlandese Michael Gambon nel ruolo di Silente, che sostitu\u00ec Harris, deceduto nel 2002, Emma Thompson nel ruolo di Sibilla Cooman, Gary Oldman di Sirius Black, David Thewlis di Remus Lupin e Timothy Spall di Peter Minus. Distribuito nelle sale il 31 maggio 2004, il film incass\u00f2 in tutto il mondo 790 milioni di dollari, conquistando 12 premi, oltre ad altre 31 candidature, tra le quali due nomination agli Oscar.\nIl 18 novembre 2005 venne pubblicato \"Harry Potter e il calice di fuoco\", diretto da Mike Newell; Lord Voldemort venne interpretato da Ralph Fiennes, Rita Skeeter da Miranda Richardson, Alastor Moody dall'irlandese Brendan Gleeson, Cedric Diggory da Robert Pattinson, mentre Katie Leung interpret\u00f2 Cho Chang. Il quarto film fu l'unico nel quale recitarono anche attori che non fossero britannici o irlandesi; l'eccezione fu motivata dalla presenza di personaggi stranieri nel quarto libro: Fleur Delacour venne interpretata dalla francese Cl\u00e9mence Po\u00e9sy e Viktor Krum dal bulgaro Stanislav Ianevski. Nell'ambito della colonna sonora, John Williams, autore del tema musicale della serie \"Hedwig's Theme\", venne sostituito da Patrick Doyle. Il film riscosse un incasso di 892 milioni di dollari, venne acclamato dalla critica e conquist\u00f2 8 premi e 27 nomination, delle quali una agli Oscar.\n\"Harry Potter e l'Ordine della Fenice\" venne diretto da David Yates e realizzato nel 2006. Per la sceneggiatura Michael Goldenberg sostitu\u00ec Kloves. Al cast si aggiunsero Imelda Staunton nei panni di Dolores Umbridge, Evanna Lynch nel ruolo di Luna Lovegood ed Helena Bonham Carter di Bellatrix Lestrange. La colonna sonora venne realizzata da Nicholas Hooper. Distribuito a partire dalla mezzanotte tra il 10 e l'11 luglio 2007, raccolse nel solo 12 luglio 44,2 milioni di dollari, riscuotendo un ampio successo di critica e ricevendo due nomination, una all'MTV Movie Awards e l'altra al Teen Choice Awards.\n\"Harry Potter e il principe mezzosangue\", diretto da Yates, vide il ritorno di Kloves alla sceneggiatura. Horace Lumacorno venne interpretato da Jim Broadbent, Narcissa Malfoy da Helen McCrory, mentre per il ruolo di Lavanda Brown, per la quale si presentarono settemila aspiranti, fu scelta Jessie Cave; il giovane Tom Riddle venne interpretato da Hero Fiennes Tiffin e da Frank Dillane. Il film, la cui uscita, inizialmente prevista per il 21 novembre 2008, fu poi posticipata all'anno seguente, incass\u00f2 oltre 77,8 milioni di dollari nel primo fine settimana di debutto e vinse sei premi, tra i quali un Satellite Award, un National Movie Award, un SFX Award e un MTV Movie Award per Tom Felton. Le nomination furono ventotto, tra le quali una agli Oscar.\nL'adattamento dei \"Doni della Morte\" venne diviso in due parti; la produzione opt\u00f2 per questa scelta, ritenendo che, considerata la lunghezza del settimo libro e soprattutto l'importanza di ogni momento della sua struttura narrativa, sarebbe stato difficile condensare la trama in un unico film. I due film vennero realizzati contemporaneamente nel corso del 2009. Kloves struttur\u00f2 la sceneggiatura in modo da realizzare un \"road movie\", nel quale per la prima volta i protagonisti non frequentano Hogwarts e si spostano continuamente. La colonna sonora venne affidata ad Alexandre Desplat. \"Harry Potter e i Doni della Morte - Parte 1\" usc\u00ec in anteprima l'11 novembre 2010 e il 19 novembre in tutto il mondo, raccogliendo oltre 125,1 milioni di dollari entro il primo fine settimana. \"Harry Potter e i Doni della Morte - Parte 2\" venne invece presentato in anteprima mondiale il 6 luglio 2011.\nLa maggior parte delle riprese furono effettuate a Londra, in vari set interni ed esterni, tra questi Harrow School, King's Cross e King's Cross St. Pancras per girare le scene dove i protagonisti prendono l'Espresso per Hogwarts, lo zoo di Londra, l'Australia House nello Strand per la Gringott, il Millennium Bridge, la Charing Cross Road per Il Paiolo Magico, il Leadenhall Market e Stoney Street per Diagon Alley e la stazione di Westminster. Le scene a Hogwarts vennero realizzate in vari edifici medievali, tra i quali Christ Church e la Biblioteca Bodleiana a Oxford, l'abbazia di Lacock nello Wiltshire, la cattedrale di Gloucester nel Gloucestershire e la cattedrale di Durham. Le scene sul Lago Nero nella \"Camera dei segreti\" vennero riprese sul Loch Ness. Il treno rappresentato nella \"Camera dei segreti\" viaggia nel viadotto Glenfinnan, in Scozia.\nI risultati al botteghino combinati insieme per gli otto film di \"Harry Potter\" superarono i miliardi di dollari, sorpassando ai tempi i ventiquattro film di James Bond e i sette film di \"Guerre stellari\" sino ad allora prodotti e diventando la serie con i pi\u00f9 alti incassi della storia fino a quel momento.\n\"Animali fantastici\".\nNel novembre 2016 giunse nelle sale il film \"Animali fantastici e dove trovarli\", primo capitolo della serie spin-off/prequel \"Animali fantastici\", che racconta le avventure e i viaggi del magizoologo Newt Scamander, interpretato da Eddie Redmayne. La realizzazione del film vide per la prima volta la Rowling nel ruolo di sceneggiatrice, mentre nell'ambito della produzione venne coinvolto David Heyman, produttore dei film di \"Harry Potter\". La regia venne assegnata a David Yates, che aveva diretto quattro dei film di \"Harry Potter\". L'intenzione fu quella di realizzare una serie di tre film. La Rowling annunci\u00f2 poi che i film della serie sarebbero stati cinque. Nel novembre 2018 venne distribuito nelle sale \"Animali fantastici - I crimini di Grindelwald\", secondo capitolo della serie. Il protagonista \u00e8 ancora Newt Scamander insieme ad altri personaggi del precedente film, con la comparsa di un giovane Albus Silente interpretato da Jude Law; Johnny Depp interpret\u00f2 nuovamente il personaggio di Gellert Grindelwald.\nTeatro.\nIl 30 luglio 2016 debutt\u00f2 al Palace Theatre di Londra \"Harry Potter and the Cursed Child\", opera teatrale scritta dalla Rowling insieme allo sceneggiatore Jack Thorne e al regista John Tiffany. Prodotto da Sonia Friedman, lo spettacolo offr\u00ec la visione di sofisticati effetti speciali. Lo spettacolo aveva gi\u00e0 venduto biglietti il 7 giugno, in occasione di alcune pre-rappresentazioni. Il dramma, ambientato diciannove anni dopo \"I Doni della Morte\", racconta la storia di Albus Severus Potter, il figlio minore di Harry Potter e Ginny Weasley, in lotta con il peso della fama del padre. Il cast fu composto da attori britannici e i personaggi di Harry, Hermione e Ron furono interpretati rispettivamente da Jamie Parker, Noma Dumezweni e Paul Thornley. La scelta di Dumezweni, di origine sudafricana e i cui tratti somatici differiscono dalla Hermione entrata nell'immaginario comune, colse di sorpresa il pubblico.\nLo spettacolo venne accolto positivamente dalla critica, in particolare la messa in scena venne lodata dal \"New York Times\", dall\"Evening Standard\" e dal \"Daily Telegraph\", mentre il \"Guardian\" giudic\u00f2 lo spettacolo con un voto di quattro stelle su cinque. In seguito al debutto a Broadway nel 2018 lo spettacolo venne accolto positivamente anche dal \"Variety\", dall\"Hollywood Reporter\" e dal \"Chicago Tribune\" e vinse sei Tony Awards.\nVideogiochi.\nA partire dal 2001 la EA Games svilupp\u00f2 nove videogiochi dedicati al mondo di \"Harry Potter\", otto dei quali relativi a ciascun film e uno incentrato sul quidditch: \"Harry Potter e la pietra filosofale\" (2001), \"Harry Potter e la camera dei segreti\" (2002), \"Harry Potter e la Coppa del Mondo di Quidditch\" (2003), \"Harry Potter e il prigioniero di Azkaban\" (2004), \n\"Harry Potter e il calice di fuoco\" (2005), \"Harry Potter e l'Ordine della Fenice\" (2007), \"Harry Potter e il principe mezzosangue\" (2009), \"Harry Potter e i Doni della Morte - Parte 1\" (2010) e \"Harry Potter e i Doni della Morte - Parte 2\" (2011). Questa serie di videogiochi, disponibili per varie piattaforme e console, tra le quali PC, Xbox 360, PlayStation, PlayStation 2, PlayStation 3, Nintendo DS e Nintendo Wii, sono caratterizzati da un ambiente tridimensionale e interattivo e offrono un'avventura dinamica, dove il principale personaggio giocabile \u00e8 Harry. I giochi consentono l'esplorazione del castello di Hogwarts, mentre \"Harry Potter e la Coppa del Mondo di Quidditch\" consente di disputare un torneo internazionale di quidditch.\nContemporaneamente, a partire dal 2001, la LEGO lanci\u00f2 nel mercato una serie di prodotti dedicati alla saga, tra i quali set da costruzione, giochi da tavolo, libri, sticker books e videogiochi, questi ultimi sviluppati dalla Traveller's Tales, tra i quali ' (2010), ' (2011) e \"LEGO Dimensions\" (2016). Nel 2012 vennero pubblicati \"Harry Potter per Kinect\", sviluppato dalla Eurocom, e \"Il libro degli incantesimi\", sviluppato dalla SCE London Studio. Nell'ambito dei giochi per dispositivi mobili, nell'aprile 2018, usc\u00ec il gioco di ruolo ', ambientato prima degli avvenimenti narrati nei romanzi, mentre nel 2019 venne pubblicato ', con dinamiche di gioco simili a quelle di \"Pok\u00e9mon Go\". Nel settembre 2020 la Warner Bros. annunci\u00f2 il videogioco \"Hogwarts Legacy\", ambientato nel XIX secolo e incentrato in gran parte sull'esplorazione e su attivit\u00e0 all'interno del castello di Hogwarts.\nParchi tematici.\nIl Warner Bros. Studio Tour London - The Making of Harry Potter costituisce un museo nei pressi di Abbots Langley, nello Hertfordshire, in Inghilterra, all'interno degli Studi Leavesden, che ospita e permette di visitare alcuni degli scenari principali, dei costumi e degli oggetti di scena della saga cinematografica. Il museo ospita, tra i tanti, i set di Privet Drive, gli interni della Sala grande di Hogwarts e un modellino di Hogwarts.\nLa Universal Pictures ha aperto il The Wizarding World of Harry Potter, una serie di parchi divertimento a Orlando, Los Angeles e Osaka, dedicati al mondo di \"Harry Potter\". I parchi ricostruiscono gli scenari pi\u00f9 caratteristici della saga come la scuola di Hogwarts, il villaggio di Hogsmeade, l'Espresso per Hogwarts, Diagon Alley e Notturn Alley. Tra le principali attrazioni offerte dai parchi si citano il \"Flight of the Hippogriff\", l\"Harry Potter and the Forbidden Journey\", l\"Escape from Gringotts\" e il \"Dragon Challenge\"."}
{"id": "2374425", "revid": "122246", "url": "https://it.wikipedia.org/wiki?curid=2374425", "title": "Nazionale di pallavolo femminile di Cipro", "text": "La nazionale di pallavolo femminile di Cipro \u00e8 la rappresentativa femminile pallavolistica di Cipro: squadra europea, \u00e8 posta sotto l'egida della Federazione pallavolistica di Cipro.\nRosa.\nSegue la rosa delle giocatrici convocate per i XVII Giochi i piccoli stati d'Europa."}
{"id": "2374431", "revid": "131358", "url": "https://it.wikipedia.org/wiki?curid=2374431", "title": "FC Alania Vladikavkaz", "text": ""}
{"id": "2374432", "revid": "712828", "url": "https://it.wikipedia.org/wiki?curid=2374432", "title": "Personaggi minori di Harry Potter", "text": ""}
{"id": "2374442", "revid": "339392", "url": "https://it.wikipedia.org/wiki?curid=2374442", "title": "FC Rotor Volgograd", "text": ""}
{"id": "2374444", "revid": "27341829", "url": "https://it.wikipedia.org/wiki?curid=2374444", "title": "Cellule della microglia", "text": ""}
{"id": "2374447", "revid": "767487", "url": "https://it.wikipedia.org/wiki?curid=2374447", "title": "Governatorato di Irbid", "text": "Il governatorato di Irbid \u00e8 uno dei dodici governatorati della Giordania. Il capoluogo \u00e8 la citt\u00e0 di Irbid."}
{"id": "2374448", "revid": "113612948", "url": "https://it.wikipedia.org/wiki?curid=2374448", "title": "Draa", "text": "Il Draa ( e in berbero Dra, in passato citato anche come Darha o Dara) \u00e8 il fiume pi\u00f9 lungo e importante del Marocco. \u00c8 formato dalla confluenza dei fiumi Dad\u00e8s e Imini. Scende dalle vette dell'Alto Atlante in direzione sud-est fino a Tagounit e di l\u00ec verso ovest, in direzione dell'Oceano Atlantico dove sfocia nei pressi di Tan-Tan dopo un percorso di circa 1100\u00a0km.\nLa valle del Draa ha un'estensione di 23\u00a0000\u00a0km\u00b2 ed \u00e8 popolata da 225\u00a0000 abitanti.\nCaratteristiche.\nLa Draa, pi\u00f9 che un fiume, viene considerato uno uadi, poich\u00e9 per gran parte dell'anno rimane completamente secco. Tuttavia, in caso di precipitazioni abbondanti, pu\u00f2 esondare facilmente.\nVa detto comunque che nei mesi con pi\u00f9 precipitazioni, risulta un'importante fonte idrica per la zona che attraversa."}
{"id": "2374451", "revid": "834", "url": "https://it.wikipedia.org/wiki?curid=2374451", "title": "Governatorato di Jerash", "text": "Il governatorato di Jerash \u00e8 uno dei dodici governatorati della Giordania. Il capoluogo \u00e8 la citt\u00e0 di Jerash."}
{"id": "2374453", "revid": "1543377", "url": "https://it.wikipedia.org/wiki?curid=2374453", "title": "Daryush Shokof", "text": "Biografia.\nNegli anni settanta Shokof lasci\u00f2 l'Iran per continuare gli studi di fisica e matematica negli Stati Uniti d'America presso la Eastern New Mexico University, seguendo poi i corsi di gestione industriale all'University of Texas di Dallas.\nA 22 anni si trasfer\u00ec a New York dove inizi\u00f2 a interessarsi di arte e di cinema, frequentando la New York University.\nNel 1985 Shokof si trasfer\u00ec in Germania, dove vive tuttora, intraprendendo a tempo pieno l'attivit\u00e0 di artista e scultore. In parallelo, continu\u00f2 a scrivere sceneggiature per il cinema, settore in cui debutt\u00f2 nel 1995, sempre in Germania, con il film \"Seven Servants\". Nonostante le sorti travagliate dell'opera, che rimase inedita per oltre tredici anni, consent\u00ec a Shokof di continuare la sua sperimentazione nel campo cinematografico.\nPensiero.\nIl pensiero di Shokof ruota attorno all'idea dell'\"unit\u00e0\" del genere umano come fattore primo. Questa idea si riflette in tutte le espressioni artistiche e filosofiche, a iniziare dal massimalismo artistico (fu proprio Shokof a coniare il termine nel 1990, a Colonia) e al suo corrispondente filosofico (lo \"yekishim\"), per proseguire nell'opera cinematografica e in quella pittorica, nelle quali il tema dell'armonia e dell'amore tra persone di ogni razza gioca un ruolo principale.\nProduzione artistica.\nNel 1990 fu tra gli espositori della mostra \"Maximalisten\" di Colonia, che fu l'esordio ufficiale della corrente artistica del massimalismo, a cui nel 1991 fece seguitp la mostra \"Maximalists\" presso la Bess Cutler Gallery di New York.\nIl massimalismo \u00e8 una corrente caratterizzata da opere di tipo figurativo e incentrata sui temi primari dell'erotismo e della natura, vista sotto un taglio poetico e umoristico al tempo stesso. Tutte le opere esposte alla mostra di Colonia erano opere d'arte consapevolmente sociali, politiche e filosofiche.\nShokof collabor\u00f2 subito dopo alla definizione del KunstHall di New York insieme a Christian Leigh, che ne comcpe\u00ec l'idea originale nel 1992. La prima collettiva \"Psycho\", curata dallo stesso Christian Leigh, raccolse opere dei pi\u00f9 importanti artisti contemporanei, tra i quali Andy Warhol, Bruce Nauman, Chuck Close, John Chamberlain, Ed Ruscha, Roy Lichtenstein, Heim Steinbach. In questo contesto, Shokof present\u00f2 il massimalismo.\nLa sua ultima mostra importante risale al 2003, alla Galerie 360 Grad di Berlino, in cui espose in retrospettiva oltre 100 lavori realizzati dal 1985 in avanti."}
{"id": "2374455", "revid": "599013", "url": "https://it.wikipedia.org/wiki?curid=2374455", "title": "Marquinhos Paran\u00e1", "text": "Caratteristiche tecniche.\nGiocava come difensore laterale e centrocampista.\nCarriera.\nClub.\nInizi\u00f2 nelle giovanili del Santa Cruz, debuttando nel professionismo con il Paran\u00e1 Clube nel 1996. Successivamente gioc\u00f2 al CRB della citt\u00e0 di Macei\u00f3, nel marzo del 1998, per indicazione del tecnico Roberval Davino; nel CRB fu Ernesto Paulo a schierarlo come terzino.\nNel 2002, pass\u00f2 al Figueirense dello Stato di Santa Catarina, sempre sotto la guida di Roberval Davino, Marquinhos Paran\u00e1 disput\u00f2 una buona stagione. Nel 2003, ha giocato per il Mar\u00edlia, nell'interno dello Stato di San Paolo; nel 2006, con tecnico Ad\u00edlson Batista, gioc\u00f2 a fianco di Carlos Alberto, Rodrigo Souto e C\u00edcero.\nNel 2008 \u00e8 passato al Cruzeiro."}
{"id": "2374458", "revid": "486946", "url": "https://it.wikipedia.org/wiki?curid=2374458", "title": "Suor Anna Lapini", "text": ""}
{"id": "2374466", "revid": "124020597", "url": "https://it.wikipedia.org/wiki?curid=2374466", "title": "Chiesa cattolica in Tagikistan", "text": "La chiesa cattolica in Tagikistan \u00e8 parte della Chiesa cattolica in comunione con il vescovo di Roma, il papa.\nStoria.\nLa Chiesa cattolica tagica \u00e8 relativamente giovane. I primi cattolici a giungere nel Paese furono tedeschi deportati dal regime sovietico e provenienti da Russia, Ucraina e Lituania: per questo motivo era conosciuta dalla gente del posto come \u201cchiesa tedesca\u201d, anche e soprattutto perch\u00e9 la lingua utilizzata nella liturgia era il tedesco. Con lo scoppio della guerra civile tagica nel 1992, migliaia di persone lasciarono il Paese, tra cui anche molti cattolici: le poche chiese si svuotarono, anche i sacerdoti vennero meno, e le sorti della chiesa cattolica furono sostenute dalle religiose di Madre Teresa di Calcutta e da alcuni preti che, di tanto in tanto, giungevano dal vicino Kazakistan.\nImportante passo nella storia della comunit\u00e0 cattolica tagica fu la costituzione della missione sui iuris, voluta da Giovanni Paolo II ed istituita il 29 settembre 1997. La missione fu affidata ai preti dell'Istituto del Verbo Incarnato e al superiore, il sacerdote argentino Carlos Avila, sostituito nel 2013 dal confratello Pedro Ramiro L\u00f3pez. Nel 2017 \u00e8 stato ordinato il primo prete cattolico nativo del Tagikistan, padre Orz\u00fa Saidshoev. \nOrganizzazione territoriale.\nAttualmente l'unica circoscrizione di rito romano del paese resta sempre la missione sui iuris del Tagikistan che si estende su tutto il territorio.\nLa Chiesa cattolica in Tagikistan conta su 5 sacerdoti del Verbo Incarnato e 4 suore della congregazione di Madre Teresa di Calcutta. La chiesa \u00e8 organizzata in tre parrocchie:\nNel 2010, la comunit\u00e0 cattolica tagica annoverava circa 326 battezzati.\nAlla missione si aggiunge una circoscrizione di rito bizantino: l'amministrazione apostolica per i fedeli cattolici di rito bizantino in Kazakistan e nell'Asia Centrale.\nNunziatura apostolica.\nLa nunziatura apostolica del Tagikistan \u00e8 stata istituita il 15 giugno 1996 con il breve \"Quo firmiores reddantur\" di papa Giovanni Paolo II."}
{"id": "2374471", "revid": "729019", "url": "https://it.wikipedia.org/wiki?curid=2374471", "title": "Legio comitatensis", "text": "La legio comitatensis era una legione del tardo Impero romano. Si trattava di unit\u00e0 del \"comitatus\", cio\u00e8 dell'esercito mobile il cui compito era di intervenire l\u00ec dove c'era necessit\u00e0. Appartenevano al gruppo di unit\u00e0 \"comitatensi\"-\"periferiche\" (in contrapposizioni a quelle \"palatinae\", appartenenti all'\"esercito centrale\"), le quali, insieme alle \"Vexillationes comitatenses\" (la cavalleria dell'esercito mobile non-\"praesentalis\") costituivano l'esercito dedicato ad una singola Diocesi nell'ambito della Prefettura.\nStoria.\nLa vastit\u00e0 dell'Impero romano costrinse Costantino I dopo il 324, al termine della guerra civile a dover creare altri eserciti mobili, dislocati in varie regioni, al comando dei propri figli: Crispo, Costante, Costanzo e Costantino. Per distinguere l'esercito \"comitatensis\" regionale da quello sotto il diretto controllo dell'imperatore, quest'ultimo prese il titolo di \"praesentalis\".\nIntanto la legione romana alto-imperiale, con l'evolversi del sistema \"post-costantiniano\" si trasformava da unit\u00e0 di 5.000 armati, a unit\u00e0 ridotte di 800/1.200 armati circa, pur continuando a costituire il nerbo dell'esercito romano, formate da fanteria pesante.\nLista all'epoca della \"Notitia dignitatum\".\nQui di seguito sono elencate le 74 \"legiones comitatenses\" della \"Notitia dignitatum\", di cui 37 erano posizionate nella parte orientale e 37 nella parte occidentale."}
{"id": "2374474", "revid": "729019", "url": "https://it.wikipedia.org/wiki?curid=2374474", "title": "Legio palatina", "text": "La legio palatina era una legione del tardo Impero romano. Si trattava di unit\u00e0 del \"comitatus\", cio\u00e8 dell'esercito mobile il cui compito era di intervenire l\u00ec dove c'era necessit\u00e0. Appartenevano al gruppo di unit\u00e0 \"comitatensi\" palatini (o \"praesentialis\", o di \"corte\"), appartenenti all'\"esercito centrale\" dell'\"Augustus\", le quali, insieme alle \"auxilia palatina\" (fanteria leggera e pesante) e \"Vexillationes palatinae\" (la cavalleria dell'esercito mobile \"praesentalis\") costituivano l'esercito dell\"'Augustus\".\nStoria.\nLa vastit\u00e0 dell'Impero romano costrinse Costantino I dopo il 324, al termine della guerra civile a dover creare un esercito mobile centrale alle dirette dipendenze dell'Imperatore (\"praesentalis\"), al di sopra di quelli posti sotto il comando dei propri figli (Crispo, Costante, Costanzo e Costantino). Per distinguere l'esercito \"comitatensis\" regionale da quello sotto il diretto controllo dell'imperatore, quest'ultimo prese il titolo di \"praesentalis\".\nIntanto la legione romana alto-imperiale, con l'evolversi del sistema \"post-costantiniano\" si trasformava da unit\u00e0 di 5.000 armati, a unit\u00e0 ridotte fino a 800/1.200 armati circa, pur continuando a costituire il nerbo dell'esercito romano, formate da fanteria pesante.\nLista all'epoca della \"Notitia dignitatum\".\nQui di seguito sono elencate le 25 \"legiones palatinae\" della \"Notitia dignitatum\", di cui 13 erano posizionate nella parte orientale e 12 nella parte occidentale."}
{"id": "2374475", "revid": "212348", "url": "https://it.wikipedia.org/wiki?curid=2374475", "title": "James Hamilton, primo duca di Hamilton", "text": ""}
{"id": "2374477", "revid": "182396", "url": "https://it.wikipedia.org/wiki?curid=2374477", "title": "Vexillatio palatina", "text": ""}
{"id": "2374480", "revid": "339392", "url": "https://it.wikipedia.org/wiki?curid=2374480", "title": "Henry Wriothesley, terzo conte di Southampton", "text": ""}
{"id": "2374485", "revid": "2043462", "url": "https://it.wikipedia.org/wiki?curid=2374485", "title": "Corrado di Baviera (1883-1969)", "text": "Biografia.\nInfanzia.\nCorrado era il quarto figlio di Leopoldo di Baviera e di sua moglie, la principessa Gisella d'Asburgo-Lorena. L'imperatore Francesco Giuseppe I d'Austria e l'imperatrice Sissi erano i suoi nonni materni.\nPrima guerra mondiale.\nIl principe Corrado \u00e8 stato l'ultimo comandante del secondo Reggimento Cavalleria Pesante durante la prima guerra mondiale in Russia ed in Europa orientale. Il reggimento fu disciolto a Landshut il 6 febbraio 1919.\nMatrimonio.\nL'8 gennaio 1921, presso il Castello di Agli\u00e8, vicino a Torino, spos\u00f2 Maria Bona di Savoia-Genova (1896-1971), figlia di Tommaso di Savoia, secondo duca di Genova.\nLa cerimonia religiosa venne celebrata dal cardinale Agostino Richelmy, arcivescovo di Torino, e vide la partecipazione, fra gli altri, del re Vittorio Emanuele III, del principe ereditario Umberto e dei principi delle case Savoia-Genova e Savoia-Aosta.\nIl matrimonio \u00e8 noto per essere stato il primo fra due casate storicamente nemiche dalla fine della prima guerra mondiale e per aver riunito membri delle case Savoia, Wittelsbach e Asburgo.\nMorte.\nCorrado di Baviera mor\u00ec a Hinterstein il 6 settembre 1969. La sua tomba si trova nel cimitero del Monastero di Andechs, in Germania.\nDiscendenza.\nCorrado e Maria Bona ebbero due figli:"}
{"id": "2374486", "revid": "121836", "url": "https://it.wikipedia.org/wiki?curid=2374486", "title": "Robert Rich, secondo conte di Warwick", "text": ""}
{"id": "2374487", "revid": "182396", "url": "https://it.wikipedia.org/wiki?curid=2374487", "title": "Vexillatio comitatensis", "text": ""}
{"id": "2374488", "revid": "121836", "url": "https://it.wikipedia.org/wiki?curid=2374488", "title": "William Herbert, terzo conte di Pembroke", "text": ""}
{"id": "2374493", "revid": "729019", "url": "https://it.wikipedia.org/wiki?curid=2374493", "title": "FA Cup 1963-1964", "text": "La FA Cup 1963-1964 \u00e8 stata l'ottantatreesima edizione della competizione calcistica pi\u00f9 antica del mondo. \u00c8 stata vinta dal West Ham, vincitore della finale disputata contro il Preston.\nIncontri.\nSedicesimi di finale.\nGli incontri sono stati disputati il 25 gennaio 1964. Le ripetizioni degli si sono svolte tra il 27 e il 29 gennaio 1964.\nOttavi di finale.\nGli incontri si sono svolti il 15 febbraio 1964. La ripetizione dell'incontro Stoke City - Swansea City si \u00e8 disputata il 18 febbraio 1964.\nQuarti di finale.\nGli incontri si sono svolti il 29 febbraio 1964. Le ripetizioni dell'incontro Manchester United - Sunderland si sono disputate il 4 e il 9 marzo 1964.\nSemifinali.\nGli incontri si sono svolti il 14 marzo 1964."}
{"id": "2374497", "revid": "43530", "url": "https://it.wikipedia.org/wiki?curid=2374497", "title": "Valerij Fylypovy\u010d Borzov", "text": ""}
{"id": "2374501", "revid": "486946", "url": "https://it.wikipedia.org/wiki?curid=2374501", "title": "Aeroporto di Mosca \u0160eremet'evo", "text": ""}
{"id": "2374503", "revid": "1793900", "url": "https://it.wikipedia.org/wiki?curid=2374503", "title": "Bosaso", "text": "Bosaso (somalo: \"Boosaaso\", ) \u00e8 una citt\u00e0 della Somalia, capoluogo della provincia omonima e della regione di Bari. Bosaso appartiene alla macroregione autonoma del Puntland, di cui \u00e8 di gran lunga la citt\u00e0 pi\u00f9 grande e popolosa con i suoi circa abitanti.\nLa citt\u00e0 \u00e8 il principale porto della Somalia ed ha vissuto negli ultimi anni una rapida crescita demografica ed economica, fino a diventare la capitale commerciale della regione di Bari ed uno dei centri pi\u00f9 progrediti di tutta la Somalia. Questo sviluppo \u00e8 stato favorito dalla sua posizione geografica favorevole per gli scambi marittimo-commerciali e dal fatto che la citt\u00e0 sia cresciuta pi\u00f9 pacificamente di quelle situate a sud del paese, ed \u00e8 stata solo in misura molto limitata interessata dalla Guerra civile somala.\nStoria.\nPrecedentemente nota come \"Bender Cassim\", era gi\u00e0 conosciuta col nome di \"Mosylon\" dai commercianti greci antichi che compivano il periplo del Mar Eritreo. La Bosaso moderna \u00e8 stata fondata nel XIV secolo come punto di arrivo delle carovaniere della Migiurtinia e dell'Haud. Bender Cassim significa letteralmente \"porto di Cassim\", dal nome del mercante che secondo la leggenda avrebbe fondato la citt\u00e0.\nDopo la colonizzazione italiana Bosaso entr\u00f2 a far parte della Somalia italiana e, dopo l'indipendenza raggiunta dalla Somalia nel 1960, divenne capoluogo della regione di Bari.\nNegli anni ottanta, durante il regime di Siad Barre, furono costruiti il porto ed un'importante strada a doppia corsia che collegava la citt\u00e0 con Garoe; su tali opere, eseguite prevalentemente da imprese italiane e con il contributo economico dell'Italia, si sarebbero successivamente concentrate le indagini della magistratura italiana sulla questione della \"malacooperazione italo-somala (argomento nei dettagli nelle voci: ecomafia e Ilaria Alpi)\".\nCon il collasso del governo centrale della Somalia, Bosaso \u00e8 divenuta un centro molto importante dell'autoproclamata Repubblica del Puntland. In particolare la citt\u00e0 \u00e8 diventata un porto commerciale rilevante per l'ingresso delle merci in Somalia ed una stazione di rifornimento del carburante per le navi di trasporto che fanno la spola tra i porti del Mar Rosso e quelli del Golfo Persico.\nLa relativa quiete di cui gode la citt\u00e0 \u00e8 stata scossa il 5 febbraio 2008 a causa di un attentato perpetrato dal gruppo terroristico Al-Shabaab: 2 ordigni preparati dagli integralisti islamici sono esplosi uccidendo pi\u00f9 di 20 persone e ferendone circa 100.\nSociet\u00e0.\nEvoluzione demografica.\nLa popolazione di Bosaso ammonta a circa abitanti. Inoltre nella periferia della citt\u00e0 vivono distribuite in vari campi profughi altre persone, tutti rifugiati provenienti dalla Somalia meridionale, la pi\u00f9 martoriata dalla guerra civile.\nBosaso \u00e8 una citt\u00e0 in rapidissimo sviluppo demografico, essendo passata dai abitanti nel 1928 ai 50.000 poco prima della guerra civile, per arrivare ai circa abitanti attuali. \u00c8 un mosaico di popoli somali: Harti, Warsangeli e Migiurtini, pi\u00f9 altre etnie provenienti dall'Asia, in special modo arabi. L'accentuato carattere multietnico della citt\u00e0 trova origine anche nei rifugiati che la citt\u00e0 ospita, e che appartengono ad etnie delle regioni somale del sud che di solito non abitano le citt\u00e0 settentrionali del paese.\nEconomia.\nLa citt\u00e0 \u00e8 in una fase di rapida crescita economica. La relativa tranquillit\u00e0 in cui la citt\u00e0 ha vissuto nonostante la guerra e la felice collocazione geografica, che ne fa un porto attivo per lo sviluppo del commercio, hanno reso la citt\u00e0 capitale economica e commerciale del Puntland, nonch\u00e9 una delle pi\u00f9 sviluppate della Somalia.\nCon la costruzione del nuovo porto negli anni '80 sono cresciute le attivit\u00e0 ad esso connesse, essendo questo porto ormai il principale della Somalia.\nTradizionalmente la pesca e il commercio dell'incenso erano le principali attivit\u00e0 degli abitanti di Bosaso. Tuttavia negli ultimi anni il terziario avanzato ha avuto un certo sviluppo. A Bosaso ha sede la Golis Telecom Somalia, la principale societ\u00e0 di telecomunicazioni della Somalia nordorientale, operante in Somaliland e Puntland\nSecondo l\"'Economist\", Golis offre una delle tariffe di chiamata internazionale pi\u00f9 basse del mondo, 0,2\u00a0dollari statunitensi meno che in qualunque altra parte del mondo..\nIl turismo ha avuto un discreto sviluppo grazie all'attraente spiaggia ed alla situazione cittadina abbastanza stabile e pacifica, fatto piuttosto raro per la Somalia. Bosaso ha numerose strutture alberghiere ed \"internet caf\u00e8\" per ospitare ed attrarre turisti stranieri.\nInfrastrutture e trasporti.\nBosaso \u00e8 attraversata dall'autostrada di 750\u00a0km che collega le principali citt\u00e0 settentrionali somale, tra cui anche Garoe e Galcaio, alle citt\u00e0 meridionali. La societ\u00e0 autostradale del Puntland nel giugno 2012 ha lanciato un progetto di potenziamento e ristrutturazione dell'autostrada che congiunge Bosaso e Garoe. Nell'ottobre 2012 sono iniziati i lavori di risanamento dell'arteria che collega Bosaso a Qardho.\nChiaramente nel sistema dei trasporti della citt\u00e0 occupa un ruolo rilevantissimo il porto, costruito negli anni ottanta su impulso del governo di Siad Barre. Dal gennaio 2012 \u00e8 in atto il processo di rinnovamento del porto, di cui si sta lavorando all'ampliamento.\nIn citt\u00e0 \u00e8 presente l'aeroporto internazionale di Bosaso, principale scalo della Somalia.\nAmministrazione comunale.\nLa citt\u00e0 \u00e8 suddivisa in 16 distretti fortemente autonomi, ciascuno con la propria storia e le proprie istituzioni, inclusi sindaco e funzionari. I Consigli dei 29 distretti eleggono il sindaco di tutta la citt\u00e0.\nBoaso \u00e8 gemellata con Doha, capitale del Qatar.\nAspetti controversi.\nBosaso \u00e8 il principale centro della pirateria somala che si esercita nelle acque del Golfo di Aden, attivit\u00e0 che pare abbia contribuito non poco allo sviluppo economico della stessa Bosaso ed anche della capitale amministrativa del Puntland, Garoe.\nInoltre il porto cittadino \u00e8 uno dei punti da cui partono pi\u00f9 frequentemente le imbarcazioni, che, attraverso il golfo di Aden, trasportano i migranti somali per portarli, talvolta illegalmente, negli Stati del Golfo Persico.\nPare che Bosaso fosse uno dei punti nevralgici dei traffici di armi e rifiuti tossici su cui indagavano Ilaria Alpi e Miran Hrovatin, i quali furono uccisi a Mogadiscio poco dopo essere tornati proprio da Bosaso, dove avevano cercato di ottenere informazioni su queste attivit\u00e0 illegali dal cosiddetto \"sultano di Bosaso\", Abdullahi Mussa Bogor."}
{"id": "2374507", "revid": "6923", "url": "https://it.wikipedia.org/wiki?curid=2374507", "title": "Henri Casadesus", "text": "Biografia.\nIl quintetto si dedic\u00f2 alla riscoperta di opere di musicisti del passato non pi\u00f9 eseguite da secoli. Si scopr\u00ec poi che diversi pezzi attribuiti a famosi musicisti del passato erano invece composizioni di Marius Casadesus. L'\"Ad\u00e9la\u00efde Concerto\", da loro attribuito a Wolfgang Amadeus Mozart, si scopr\u00ec poi che era stato scritto da Marius, anche se erroneamente attribuito al fratello Henri.\nComunque, si dice che Henri sia il compositore del \"Concerto in re maggiore per Viola\" attribuito a Carl Philipp Emanuel Bach, descritto da Rachel W. Wade nell'appendice B del suo \"Keyboard Concertos of Carl Philipp Emanuel Bach\". Questo concerto apparve nel 1911 in una edizione russa, presumibilmente \"trascritta...per piccola orchestra da Maximilian Steinberg,\" e venne poi eseguita da direttori come Darius Milhaud e Serge Koussevitsky, e registrata da Felix Prohaska e Eugene Ormandy. Nel 1981, Wade scrisse: \"al giorno d'oggi, il pi\u00f9 eseguito concerto di C.P.E. Bach non \u00e8 stato scritto la lui.\"\nHenri \u00e8 anche accreditato di un concerto di H\u00e4ndel e di un concerto di J.C. Bach, entrambi per viola. Questi vengono oggi adoperati nell'insegnamento del metodo suzuki per la viola e vengono detti \"Concerto H\u00e4ndel/Casadesus\" e \"Concerto J.C. Bach/Casadesus\". Studi recenti di musicologi hanno confermato che detti concerti sono stati scritti da Henri Casadesus nello stile dei compositori ai quali erano stati attribuiti."}
{"id": "2374512", "revid": "314905", "url": "https://it.wikipedia.org/wiki?curid=2374512", "title": "Marchese d'Ayamonte", "text": ""}
{"id": "2374516", "revid": "132266", "url": "https://it.wikipedia.org/wiki?curid=2374516", "title": "Brand equity", "text": ""}
{"id": "2374521", "revid": "110157", "url": "https://it.wikipedia.org/wiki?curid=2374521", "title": "Casa museo di Giorgio de Chirico", "text": "La Casa Museo di Giorgio de Chirico \u00e8 sita nel Palazzetto del Borgognoni in Piazza di Spagna 31 a Roma.\nIl museo \u00e8 visitabile solamente su prenotazione. Il museo \u00e8 aperto dal luned\u00ec al venerd\u00ec.\nStoria.\nLa casa, originaria del XVI secolo fu acquistata da de Chirico nel 1948. Ospit\u00f2 la casa di famiglia del pittore, nonch\u00e9 il suo studio di lavoro.\nIl museo fu inaugurato nel 1998 con la volont\u00e0 della vedova del pittore di salvaguardare il patrimonio artistico del pittore.\nStruttura del museo.\nIl museo ospita molti dipinti della fondazione Giorgio e Isa de Chirico.\nTra le opere esposte:"}
{"id": "2374523", "revid": "1573940", "url": "https://it.wikipedia.org/wiki?curid=2374523", "title": "Governatorato di al-Zarqa", "text": "Il governatorato di al-Zarqa \u00e8 uno dei dodici governatorati della Giordania. Il capoluogo \u00e8 la citt\u00e0 di al-Zarqa.\nZarqa confina con altri governatorati giordani come il Governatorato di Jerash e quello di Balqa a Ovest, il Governatorato di Mafraq a Nord e il Governatorato di Amman a Sud. A Est confina con lo stato dell'Arabia Saudita e a parte il fiume Zarqa che attraversa e d\u00e0 il nome al Governatorato, non ci sono altri sbocchi in mare o laghi. La citt\u00e0 pi\u00f9 importante e popolata \u00e8 Zarqa che \u00e8 anche il capoluogo del Governatorato."}
{"id": "2374525", "revid": "132266", "url": "https://it.wikipedia.org/wiki?curid=2374525", "title": "Product image", "text": ""}
{"id": "2374526", "revid": "599", "url": "https://it.wikipedia.org/wiki?curid=2374526", "title": "Lazare Nicolas Margu\u00e9rite Carnot", "text": ""}
{"id": "2374527", "revid": "132266", "url": "https://it.wikipedia.org/wiki?curid=2374527", "title": "Corporate identity", "text": ""}
{"id": "2374531", "revid": "1543377", "url": "https://it.wikipedia.org/wiki?curid=2374531", "title": "Governatorati della Giordania", "text": "I governatorati della Giordania, o province (\"muhafazat\", singolare: \"muhafazah\") sono la suddivisione territoriale di primo livello del Paese e sono pari a 12."}
{"id": "2374532", "revid": "1318658", "url": "https://it.wikipedia.org/wiki?curid=2374532", "title": "Classifica dei marcatori del campionato italiano di pallacanestro", "text": "Di seguito vi \u00e8 la classifica dei marcatori del campionato italiano di pallacanestro.\nNel computo sono considerati i punti realizzati nella massima serie dal 1948-49 al 1974-75, del campionato di A1 dal 1974-75 al 2000-01, del nuovo campionato di Serie A dal 2001-02 ad oggi e dei campionati di Serie A2 dal 1974-75 sino al 2000-01 compreso, quando i due campionati sono stati ufficialmente separati con la nascita di due leghe distinte. "}
{"id": "2374535", "revid": "647919", "url": "https://it.wikipedia.org/wiki?curid=2374535", "title": "Suore Scalabriniane", "text": ""}
{"id": "2374537", "revid": "132266", "url": "https://it.wikipedia.org/wiki?curid=2374537", "title": "Concordato del Reich", "text": ""}
{"id": "2374538", "revid": "2110845", "url": "https://it.wikipedia.org/wiki?curid=2374538", "title": "Marius Casadesus", "text": "Biografia.\nMarius Casadesus acquis\u00ec grande fama (o notoriet\u00e0) a seguito dell'associazione al suo nome del cosiddetto \"Ad\u00e9la\u00efde Concerto\" attribuito a Mozart. Questo concerto venne pubblicato nel 1933 in una trascrizione per pianoforte, sotto il nome di Mozart, ed edito da Henri Casadesus. Molti musicologi si dissero certi che era un'opera di Mozart e Yehudi Menuhin esegu\u00ec una incisione del concerto. Esso trov\u00f2 posto nel catalogo ufficiale delle opere di Mozart (K\u00f6chel-Verzeichnis), con il numero di opus \"K. Anh. 294a.\" (\"Anh.\" significa \"Anhang\" or \"appendice\" al catalogo). Tuttavia Alfred Einstein, revisore del catalogo K\u00f6chel, dubit\u00f2 dell'autenticit\u00e0 dell'opera, dubbio che fu confermato nel 1977, quando nel corso di una causa Casadesus ammise di essere il vero autore.\nAnche il fratello di Casadesus, Henri fu un noto autore di falsi, come il concerto per viola di Georg Friedrich H\u00e4ndel ed il concerto per viola di J.C. Bach.\nCasadesus \u00e8 noto anche per aver eseguito la prima mondiale di \"Tzigane\" di Ravel, alla presenza del compositore, a Barcellona."}
{"id": "2374543", "revid": "24014696", "url": "https://it.wikipedia.org/wiki?curid=2374543", "title": "Kraion", "text": ""}
{"id": "2374544", "revid": "767487", "url": "https://it.wikipedia.org/wiki?curid=2374544", "title": "Wellington Paulista", "text": "Caratteristiche tecniche.\npunta centrale o seconda punta, considerato uno dei miglior attaccanti brasiliani di sempre , pu\u00f2 ricoprire tutti i ruoli offensivi avendo grandissime doti realizzative e ottima visione di gioco.\nNel 2005 \u00e8 stato inserito nell\u2019hall of fame della nazionale brasiliana.\nCarriera.\nClub.\nNato a San Paolo, Wellington inizi\u00f2 a giocare a futsal prima di passare al calcio. Sostenne 15 provini per 9 squadre, ma venne rifiutato, e inizi\u00f2 a lavorare; suo padre dopo soli tre giorni gli fece abbandonare il lavoro perch\u00e9 continuasse a giocare a calcio, e la Juventus di San Paolo lo prese, facendolo poi debuttare nel professionismo.\nDopo due periodi in prestito al Mirassol e al Paran\u00e1, si mise in evidenza\nnel Campionato Paulista 2006 con la Juventus e fu acquistato dal Santos, sempre con la formula del trasferimento in prestito, debuttando il 24 aprile 2006 contro il Fortaleza.\nNel 2007 approd\u00f2 in Europa giocando per il Deportivo Alav\u00e9s, con il quale segn\u00f2 2 reti in 19 partite nella Primera Divisi\u00f3n; l'anno seguente, Wellington Paulista si trasfer\u00ec al Botafogo, debuttando contro lo Stab\u00e6k durante la Copa Peregrino, vinta poi dal club \"alvinegro\". Segn\u00f2 quattro reti contro il Maca\u00e9 Esporte durante la Ta\u00e7a Rio.\nDunga lo ha convocato nella rappresentativa olimpica del Brasile del 2008.\nNel 2009 ha firmato per il Cruzeiro.\nIl 23 dicembre 2016 viene ceduto dalla Fluminense in prestito alla Chapecoense."}
{"id": "2374545", "revid": "24014718", "url": "https://it.wikipedia.org/wiki?curid=2374545", "title": "Kryeon", "text": ""}
{"id": "2374548", "revid": "24014736", "url": "https://it.wikipedia.org/wiki?curid=2374548", "title": "Lee Karroll", "text": ""}
{"id": "2374551", "revid": "24014752", "url": "https://it.wikipedia.org/wiki?curid=2374551", "title": "Lee Carrol", "text": ""}
{"id": "2374553", "revid": "136801", "url": "https://it.wikipedia.org/wiki?curid=2374553", "title": "Estoril Open 2009-Singolare maschile", "text": ""}
{"id": "2374558", "revid": "24014832", "url": "https://it.wikipedia.org/wiki?curid=2374558", "title": "Carroll Lee", "text": ""}
{"id": "2374559", "revid": "24014852", "url": "https://it.wikipedia.org/wiki?curid=2374559", "title": "Cryon", "text": ""}
{"id": "2374560", "revid": "24014879", "url": "https://it.wikipedia.org/wiki?curid=2374560", "title": "Craion", "text": ""}
{"id": "2374561", "revid": "767487", "url": "https://it.wikipedia.org/wiki?curid=2374561", "title": "L\u00e9o Fortunato", "text": "Caratteristiche tecniche.\nGioca come difensore centrale.\nCarriera.\nClub.\nHa giocato principalmente per il Madureira, con il quale ha vinto la Ta\u00e7a Rio nel 2006; nel 2007 \u00e8 passato al Cruzeiro, nel quale \u00e8 una riserva."}
{"id": "2374562", "revid": "120417036", "url": "https://it.wikipedia.org/wiki?curid=2374562", "title": "Amedeo Ricucci", "text": "Biografia.\nGiornalista professionista, lavora in RAI dal 1993. \u00c8 stato inviato speciale di \"Professione Reporter\", \"Mixer\", TG1 e \"La Storia siamo noi\", seguendo i pi\u00f9 importanti conflitti degli ultimi vent'anni: Algeria, Somalia, Bosnia, Ruanda, Liberia, Kosovo, Afghanistan, Libano, Iran, Iraq Palestina, Tunisia, Libia, Siria.\nEra con Ilaria Alpi e Miran Hrovatin nel viaggio in Somalia, che il 20 marzo del 1994 si concluse con l'uccisione della giornalista del TG3 e del suo cameraman. Presente al momento dell'uccisione del fotografo del Corriere della Sera, Raffaele Ciriello avvenuta a Ramallah il 13 marzo 2002, ha pubblicato su questo episodio il libro \"La guerra in diretta- Iraq, Palestina, Afghanistan, Kosovo. Il volto nascosto dell'informazione televisiva\".\nNel settembre 2011 crea il blog \"Ferri Vecchi\".\nDal 2013 \u00e8 tra i giornalisti della redazione di Speciale TG1.\nIl rapimento in Siria.\nIl 3 aprile 2013 \u00e8 stato sequestrato in Siria, assieme ad altri tre giornalisti italiani (Elio Colavolpe, Susan Dabbous e Andrea Vignali) ad opera del Fronte al-Nu\u1e63ra , passata in quegli stessi giorni all'ISIS, appena costituito. I quattro sono stati liberati dopo 11 giorni, il 13 aprile 2013, dopo che era stato mantenuto il silenzio stampa per tutta la durata del sequestro.\nPremi e riconoscimenti.\nHa ottenuto diversi riconoscimenti, nazionali e internazionali, fra cui il Premio Javier Valdez (2020), il Premio Speciale della Giura al REligion Today Film Festival (2020), il Premio Carlo Azeglio Ciampi \"La Schiena dritta\" (2019), il Premio Acqui Storia (2019) per LA STORIA IN TV, il Premio \"L'Anello Debole\" (L'Altro Festival di Capodarco, 2018)\n, il Premio Miglior Documentario al Video Festival Imperia 2018, il Premio \"Il Coraggio delle Immagini\" (Festival Le Voci dell'Inchiesta 2018), il Montecarlo Television Festival (2016), il Festival del cinema di Salerno (2000 e 2010), il Premio Ilaria Alpi (2001), il Premio Internacionale de la Convencion (Cuba, 2015), il Tv Festival di Bar, Montenegro, (2010), il Premio Giornalisti del Mediterraneo(2012 e 2015), il Premio \"La Matita Rossa e Blu\" (Fondazione Falcomat\u00e0, 2013), \u00e8 stato selezionato nel 2013 al Prix Bayeux-Calvados per gli inviati di guerra ed \u00e8 stato pi\u00f9 volte finalista al Festival International de Programmes Audiovisuels. di Biarritz, al Festival International du Grand Reportage Audiovisuel (FIGRA), al Festival della televisione di Monte Carlo, al TV Festival di Citt\u00e0 del Messico e al CMCA di Marsiglia.\nOpere.\nTra i suoi lavori pi\u00f9 importanti: \"\"Russicum-Le spie del Vaticano\" (2004)\", \"\"Morire di Politica\" (2005),\" \"Hezbollah, il partito di Dio (2006)\", \"La Maledizione iraniana (2007)\", \"Un segreto di Stato: Il caso Toni-De Palo (2007)\", \"\"La santa alleanza\" (2008), \"Guerra, bugie e TV\" \" (2010), \"Cartoline dall'Iraq\" (2010), \"La guerra di Gheddafi e le bombe della Nato\" (2011), \"Muhammar Gheddafi: Tutti i volti del potere\" (2011), \"I fiori di Sidi Bouzid\" (2011),\"I fantasmi della nuova Libia\" (2012), \"Siria 2.0: La battaglia di Aleppo\" (2012), \"Libia: La polveriera\" (2014), \"Il futuro alle spalle\" (2015), \"La lunga marcia\" (2015), \"Giulio Regeni: Il corpo del reato\" (2016), \"Mosul: Cartoline dal fronte\" (2016), \"L'Imbroglio\" (2017), \"A Piedi Nudi\" (2017), \"ISIS: E'Finita?\"(2018), \"Figlie di un Dio minore\" (2019)\nNel 2019 ha pubblicato il libro \"Cronache dal fronte\" (Castelvecchi Editore). Un testo che nasce da un esperimento: mettere insieme reportage scritti e reportage filmati per capire cosa funziona meglio. Il libro \u00e8 vincitore del Premio Acqui Storia, nella sezione \"La storia in tv\".\nNel 2020 ha pubblicato \"Caro COVIDiario\", la storia della sua quarantena nei mesi di lockdown per la pandemia da COVID-19."}
{"id": "2374566", "revid": "98077", "url": "https://it.wikipedia.org/wiki?curid=2374566", "title": "Santa Francesca Cabrini", "text": ""}
{"id": "2374571", "revid": "767487", "url": "https://it.wikipedia.org/wiki?curid=2374571", "title": "Vorkriegsjugend", "text": "I Vorkriegsjugend sono stati una influente hardcore punk tedesca della regione del Kreuzen. Il gruppo \u00e8 stato in attivit\u00e0 per soli quattro anni, tra il 1982 e il 1985\nDurante l'attivit\u00e0 il gruppo ha pubblicato due 7\" e un LP, ora resi disponibili su CD dall'etichetta Weird System Records.\nLa band si \u00e8 riformata nel 1998 con il batterista come unico componente originale, e ha pubblicato l'EP \"Widerstand dem Teutonenland\" prima di sciogliersi nel 1999."}
{"id": "2374572", "revid": "339392", "url": "https://it.wikipedia.org/wiki?curid=2374572", "title": "Chacun son cin\u00e9ma ou Ce petit coup au coeur quand la lumi\u00e8re s'\u00e9teint et que le film commence", "text": ""}
{"id": "2374579", "revid": "729019", "url": "https://it.wikipedia.org/wiki?curid=2374579", "title": "Heineken Open 2009", "text": "L'Heineken Open 2009 \u00e8 stato un torneo di tennis giocato sul cemento nella categoria ATP World Tour 250 series. \nSi \u00e8 giocato nell'ASB Tennis Centre di Auckland in Nuova Zelanda,dal 12 al 17 gennaio 2009.\nCampioni.\nSingolare.\n Juan Mart\u00edn del Potro ha battuto in finale Sam Querrey, 6-4, 6-4\nDoppio.\n Martin Damm / Robert Lindstedt hanno battuto in finale Scott Lipsky / Leander Paes 7\u20135, 6\u20134"}
{"id": "2374581", "revid": "57342", "url": "https://it.wikipedia.org/wiki?curid=2374581", "title": "\u00c9milie Dequenne", "text": "Biografia.\n\"Rosetta\" era la sua prima prova davanti alla macchina da presa, e le ha valso - oltre al riconoscimento ricevuto a Cannes - anche il Chicago Film Critics Association Awards come attrice pi\u00f9 promettente ed il Joseph Plateau Award come miglior attrice belga.\nDue anni dopo ha recitato ne \"Il patto dei lupi\", aggiudicandosi per l'interpretazione il premio come miglior nuova attrice al Cabourg Romantic Film Festival. Nel 2013, nel 2015 e nel 2018 ha vinto il Premio Magritte per la migliore attrice."}
{"id": "2374582", "revid": "287204", "url": "https://it.wikipedia.org/wiki?curid=2374582", "title": "Emilie Dequenne", "text": ""}
{"id": "2374586", "revid": "339392", "url": "https://it.wikipedia.org/wiki?curid=2374586", "title": "Sepoltura (Michelangelo)", "text": ""}
{"id": "2374589", "revid": "284938", "url": "https://it.wikipedia.org/wiki?curid=2374589", "title": "Ali a freccia", "text": ""}
{"id": "2374597", "revid": "767487", "url": "https://it.wikipedia.org/wiki?curid=2374597", "title": "Morten Jensen", "text": ""}
{"id": "2374598", "revid": "547034", "url": "https://it.wikipedia.org/wiki?curid=2374598", "title": "Fiera Nazionale dell'Ascensione", "text": "La Fiera Nazionale dell'Ascensione \u00e8 un'esposizione campionaria che si svolge nella citt\u00e0 di Francavilla Fontana, solitamente nel mese di maggio, in concomitanza con la festivit\u00e0 religiosa dell'Ascensione di Ges\u00f9.\nTerzo polo fieristico regionale, dopo Bari e Foggia, espone prodotti e offerte relative ai settori del commercio, dell'industria, dell'artigianato e dell'enogastronomia. \nL'origine della fiera \u00e8 legata a Michele Imperiali, che volle tenere nella sua citt\u00e0 un'esposizione di prodotti agricoli locali che attir\u00f2 molta gente dai comuni vicini. Con il tempo, per\u00f2, fu via via abbandonata fino a quando, nel 1929, non \u00e8 stata riorganizzata su volere del podest\u00e0 Pompeo Pisciotta.\nQuesta fiera \u00e8 diventata molto importante a livello regionale, e attira aziende provenienti prevalentemente dal Mezzogiorno d'Italia, anche se si registrano alcune presenze di aziende del centro e del nord Italia.\nDurante il periodo fieristico nei vari padiglioni vengono organizzate manifestazioni e convegni su politica, industria, agricoltura e commercio.\nStoria.\nTra i personaggi che hanno promosso e vitalizzato la Fiera i pi\u00f9 importanti sono: Michele III Imperiali, il Podest\u00e0 Pompeo Pisciotta e Padre Adiuto Putignani. Tutti e tre francavillesi di elezione: al primo si deve l'istituzione della Fiera, agli altri due la rinascita, dopo la parentesi delle due guerre mondiali. \nMichele III, della famiglia degli Imperiali, proveniente da Genova, si distinse per una politica, oltre che di ristrutturazione urbanistica della citt\u00e0, anche di promozione economica. \"Commercianti, artigiani e contadini\", dice Palumbo, provenienti anche dai paesi vicini, improvvisando banchi di vendita presso le strade d'accesso alla Chiesa richiamando cos\u00ec una grande folla di visitatori che vi partecipava come ad una festa, a questo appuntamento spontaneo Michele Senior volle dare un riconoscimento ufficiale, istituendo appunto la Fiera dell'Ascensione.\nEra l'anno 1715.\nLa Fiera, che si volle protrarre per una settimana, acquis\u00ec una forma sempre pi\u00f9 vasta e fin\u00ec per diventare la manifestazione economica pi\u00f9 importante non solo della zona, ma di tutto il Salento, grazie anche alla felice posizione geografica della citt\u00e0.\nCon l'Unit\u00e0 d'Italia le differenze economiche e sociali tra le varia aree geografiche divennero ancora pi\u00f9 marcate; nell'Italia meridionale le condizioni di vita erano ancora pi\u00f9 difficili che nel resto della penisola.\nSi sentiva l'esigenza di nuove iniziative e di maggiori investimenti e la Fiera rimaneva ancora l'occasione migliore d'incontro con operatori commerciali e produttori.\nLa Prima Guerra Mondiale blocc\u00f2 anche nel Mezzogiorno questo processo di crescita, che subito dopo riprese, con rinnovato vigore, dando luogo alla nascita della Fiera del Levante a Bari e alla ripresa della Fiera dell'Ascensione a Francavilla Fontana.\nArtefice di tale rinascita fu l'altro francavillese d'elezione, l'allora Podest\u00e0 Pompeo Pisciotta, coadiuvato naturalmente da benemeriti cittadini francavillesi; tra questi vanno ricordati il N.H. Palmo Forleo, il comm. Giuseppe Maggi, il sig. Amerigo Salerno, il cav. Giuseppe Costantino, il sig. Gasparre Fumagalli ed altri.\nCon delibera n.210 del 1929 Pompeo Pisciotta stanzi\u00f2 la somma di 500 lire, quale contributo del comune per il rilancio della manifestazione che ebbe un notevole successo: g\u00f2i stand sorsero a \"Borgo Croce\" ed ospitarono egregiamente tutta la produzione artigianale ed agricola della provincia.\nConservando tale aspetto e limitandosi alla stretta cerchia locale, la Fiera continu\u00f2 a vivere fino al 1936 quando, in seguite alle varie campagne di guerra (Spagna e Africa) e al secondo conflitto mondiale, si interruppe nuovamente. Il secondo dopoguerra vide una citt\u00e0 impoverita ma nello stesso tempo ricca di entusiasmo e di voglia di ricominciare.\nLe grandi fiere internazionali erano abbastanza lontane, accessibli solo alle grandi aziende; rimaneva esclusa tutta quella schiera di piccoli operatori e produttori che saranno poi gli artefici della ripresa economica del paese.\nAncora una volta fu un francavillese d'elezione, il francescano Padre Adiuto Putignani, su incarico del padre guardiano del Santuario di S.Maria della Croce, a vincere le depressioni in cui erano cadute tante medie e piccole imprese, ridando vita alla fiera che in seguito ebbe carattere permanente. Anche questa volta, comunque, Padre Putignani, come prima Pisciotta, pot\u00e9 contare sulla collaborazione e sul sostegno di uno stuolo di cittadini francavillesi che ancora una volta offrivano il loro generoso contributo alla causa della Fiera. Tra questi vanno ricordati: Giuseppe Maggi, Amerigo Salerno, ma soprattutto Palmo Forleo che di tutte le tappe faticosamente raggiunte dalla riapertura del '29 al '62 (anno in cui fu costretto a ritirarsi per motivi di salute)."}
{"id": "2374600", "revid": "123146526", "url": "https://it.wikipedia.org/wiki?curid=2374600", "title": "Ponte della Becca", "text": "Il ponte della Becca \u00e8 un ponte della provincia di Pavia, costruito tra il 1910 e il 1912 sulla confluenza tra i fiumi Ticino e Po. Parzialmente distrutto dai bombardamenti subiti durante la seconda guerra mondiale nel 1944, fu ripristinato nelle parti danneggiate e riaperto al traffico nel 1950.\nIl ponte ha struttura tubolare con pareti reticolari a doppie diagonali. \u00c8 la struttura in ferro pi\u00f9 grande del mondo dopo la Tour Eiffel. La strada che lo attraversa \u00e8 la Strada statale 617 Bronese, che percorre la tratta Broni-Pavia. \u00c8 lungo in totale 1,081 km.\nStoria.\nLa necessit\u00e0 di trasportare a Pavia e nel resto della Lombardia l'uva proveniente dall'Oltrep\u00f2 Pavese aveva fatto istituire nella localit\u00e0 dove attualmente sorge il ponte dapprima un sistema di traghetti e successivamente un ponte di barche; i ponti di barche risultavano per\u00f2 inadeguati a garantire il passaggio durante le piene dei due grandi fiumi, che ogni due o tre anni avvenivano proprio durante il periodo di commercio dell'uva.\nNel 1881, fu istituito un primo comitato che tent\u00f2 inutilmente di promuovere la costruzione di un ponte stabile alla Becca, dopo lo scioglimento del quale nel 1885 fu istituito un secondo comitato che nel corso del tempo promosse la redazione di una serie di progetti, uno dei quali fu richiesto a una delle principali imprese attiva nel settore delle costruzioni metalliche, la Societ\u00e0 Nazionale Officine di Savigliano (1892). Solo nel 1902, per\u00f2, il Consiglio provinciale redasse un piano finanziario per l'opera e nel 1904 si costitu\u00ec un consorzio tra i comuni interessati, che in seguito affid\u00f2 la costruzione alla Societ\u00e0 Larini Nathan di Milano (che nel 1911 cambi\u00f2 nome in Societ\u00e0 Nathan e Uboldi). Il progetto definitivo dell'ing. Jules R\u00f6thlisberger risale al 1909 e nel 1910 iniziarono i lavori che furono completati nel 1912; l'inaugurazione dell'opera avvenne il 7 luglio 1912 alla presenza di Vittorio Emanuele di Savoia, Conte di Torino e cugino del re.\nParzialmente distrutto dai bombardamenti degli Alleati durante la seconda guerra mondiale nel 1944, la ricostruzione delle parti distrutte o danneggiate fu completata nel 1950 ad opera della Societ\u00e0 Nazionale Officine di Savigliano, che riprese e segu\u00ec il progetto originario della Societ\u00e0 Larini Nathan.\nAlla fine del lato pavese del ponte \u00e8 sorto, a partire dagli anni 1990, un complesso turistico estivo la cui finalit\u00e0 \u00e8 lo sviluppo della navigazione fluviale. A causa delle frequenti esondazioni da parte dei due fiumi, che spesso sommergono completamente la zona durante la stagione fredda, l'unica attivit\u00e0 consentita alla base del fiume \u00e8 proprio quella basata sulla navigazione. Peraltro i due fiumi non sono balneabili, a causa dei gorghi che tendono a formarsi proprio in prossimit\u00e0 dei plinti del ponte e dell'inquinamento delle acque.\nTerzo millennio.\nIl 28 novembre 2010 viene rilevato un cedimento di 4 centimetri di un giunto della struttura: a seguito di questo il ponte viene dichiarato non carrabile e quindi chiuso al traffico. Tale \u00e8 rimasto fino al 30 dicembre dello stesso anno, quando il transito \u00e8 stato riaperto ai soli mezzi pi\u00f9 leggeri di 35 quintali (trasporti pubblici esclusi), a seguito di una parziale ristrutturazione.\nIl 17 marzo 2011 si ha un nuovo incidente: durante un periodo di piena del Po, crolla improvvisamente il pilone 9 del ponte, che viene perci\u00f2 dichiarato nuovamente inagibile e quindi chiuso ancora al traffico veicolare.\nDopo aver riparato il pilone e anche provveduto all'installazione di barriere limitatrici di larghezza in cemento con sbarre per impedire fisicamente il transito al traffico pesante, dato che i precedenti divieti erano stati continuamente infranti, il ponte viene nuovamente riaperto al solo traffico leggero a senso unico alternato.\nTra il 6 e 7 giugno 2011 vengono eseguiti dei rilievi sul letto del fiume, per determinare quanto fosse profonda la probabile buca che ha causato il cedimento e il conseguente crollo del pilone 9. I dati ottenuti affermano che la buca che ha provocato il crollo del pilone 9 si sta allargando ed \u00e8 arrivata a minacciare anche la base del pilone 8. Infatti il pilone 8 \u00e8 sporgente in modo anomalo: penetra nel fondo per soli 2 metri, mentre gli altri piloni sono a 11 metri. Altri lavori sono stati effettuati nel corso del 2011.\nNegli anni immediatamente successivi \u00e8 stato ripristinato il doppio senso di circolazione e sono state installate nuove barriere in calcestruzzo atte a limitare la larghezza della carreggiata; la transitabilit\u00e0 \u00e8 stata inoltre inibita ai veicoli di massa superiore ai 35 quintali.\nA gennaio 2018 vari enti, tra cui Regione Lombardia e il Ministero delle Infrastrutture e dei Trasporti, stabiliscono l'importanza della realizzazione di un nuovo ponte. Si prevede l'avvio di uno studio preliminare di fattibilit\u00e0 e la realizzazione del nuovo ponte per il 2021."}
{"id": "2374601", "revid": "1318658", "url": "https://it.wikipedia.org/wiki?curid=2374601", "title": "Esotismo", "text": "L'esotismo (estensione del termine esotico, derivato dal greco: ) \u00e8 un fenomeno culturale che tende ad esaltare ed imitare, specie nell'arte, forme e suggestioni di paesi lontani, sviluppatosi a partire dal XVIII secolo e grandemente diffuso in Europa specialmente dopo il Romanticismo. Il fenomeno \u00e8 caratterizzato da un fervido apprezzamento di luoghi, popoli e costumi stranieri e talvolta anche il contemporaneo svilimento pessimistico del costume e delle tradizioni patrie.\nStoria.\nLe origini.\nIn forme diverse l'esotismo fa la sua apparizione in Europa gi\u00e0 nel Medioevo, con imitazioni di motivi ornamentali orientali, anche per la influenza a lungo esercitata dai bizantini, mentre in pittura (vedi ad esempio alcuni dipinti di Giotto) non di rado compaiono personaggi vestiti con ricche stoffe d'Oriente.\nLa curiosit\u00e0 e il gusto imitativo per la cultura e i costumi orientali nel corso dei secoli verranno poi alimentati dalla presenza degli eserciti cristiani in Medio Oriente durante le diverse Crociate, dai racconti di viaggio dei mercanti e dei primi esploratori dell'Asia, come Marco Polo. Nella Repubblica di Venezia, gi\u00e0 nei primi secoli della sua storia, nell'edificare chiese e palazzi si fa largo uso di ricchi elementi decorativi orientaleggianti.\nLa diffusione del fenomeno.\nMa \u00e8 soprattutto a partire dal XVI secolo, con lo sviluppo del colonialismo, che l'Europa moltiplica enormemente i suoi contatti sia con il nuovo mondo americano, sia con l'oriente e con l'Africa, sviluppando di conseguenza un sempre maggiore interesse e curiosit\u00e0 per tutto ci\u00f2 che appartiene alle terre pi\u00f9 lontane.\n\u00c8 pi\u00f9 ancora nel XVIII secolo che l'esotismo inizia a diventare un vero e proprio fenomeno culturale che interessa praticamente tutte le arti, dalla pittura alla letteratura all'architettura. All'epoca non vi \u00e8 ad esempio residenza o palazzo reale nelle pi\u00f9 grandi monarchie europee che non abbia una \"stanza cinese\", arredata cio\u00e8 secondo lo stile, i colori e persino i materiali e mobili originali provenienti dall'estremo oriente. A partire dal XVI secolo sempre pi\u00f9 spesso, nei dipinti e negli affreschi che ornano le residenze aristocratiche, vengono inseriti paesaggi e animali esotici, come pappagalli, scimmie, tucani, elefanti, pantere.\nSenza dubbio un contributo decisivo per lo svilupparsi del fascino dell'esotico viene dato dal pensiero di Jean-Jacques Rousseau, che esalta il rapporto dell'individuo con la natura, sviluppando il cosiddetto mito del \"buon selvaggio\" cio\u00e8 dell'uomo che vive nelle societ\u00e0 meno sviluppate e che, non ancora contaminato dalle distorsioni della civilt\u00e0 moderna, ha un animo pi\u00f9 nobile e puro.\nDi tale clima culturale \u00e8 discendente diretto, ad esempio il celebre romanzo di Daniel Defoe, scritto nel 1719, Robinson Crusoe.\nIl culmine del fenomeno si ha soprattutto nel XIX secolo, in particolare nella seconda met\u00e0, alimentato anche da un gusto per tutto ci\u00f2 che \u00e8 esotico, proprio della sensibilit\u00e0 tipica del Romanticismo. Nell'immaginario degli europei il mondo esotico, in particolare quello orientale, prese la forma di una vita intensa e voluttuosa.\nL'esotismo resister\u00e0 in diverse forme (vedi anche nel cinema) fino alla prima met\u00e0 del XX secolo, per poi declinare progressivamente negli ultimi decenni.\nL'esotismo oggi.\nAnche nella seconda met\u00e0 del XX secolo vi sono state in occidente mode e tendenze interessate alla cultura orientale, come avvenuto ad esempio attorno agli anni sessanta e settanta, quando una parte del mondo giovanile (vedi ad esempio la cultura Hippy) e artistico (ad esempio musicisti come Cat Stevens, George Harrison o Carlos Santana) fu fortemente attratta e influenzata soprattutto dalla filosofia e dalla religione indiana, e come testimonia anche la improvvisa riscoperta di opere come \"Siddharta\" di Hermann Hesse. Alcuni elementi di tale interesse si rintracciano ancora oggi ad esempio nella cultura New Age.\nTuttavia in generale l'esotismo ha iniziato a declinare nel corso del XX secolo, specie dopo la seconda guerra mondiale, sostituito da una tendenza culturale e politica fortemente critica nei confronti del colonialismo e degli atteggiamenti culturali ad esso associati, che ha condotto a un maggiore equilibrio da parte dell'occidente nei confronti della cultura dell'est e del sud del mondo.\nIn tempi pi\u00f9 recenti, poi, il fenomeno della globalizzazione, con l'eccezionale sviluppo dell'informazione e dei mezzi di comunicazione, oltre ad un'accresciuta frequenza e velocit\u00e0 nei viaggi e dei flussi migratori, ha condotto molta parte degli occidentali a familiarizzare sempre pi\u00f9 con luoghi, persone, immagini, usi e costumi, fenomeni culturali, dell'est e del sud del mondo, arrivando quindi ad una graduale smitizzazione dei mondi pi\u00f9 lontani e in generale ad un ridimensionamento del fascino che l'\"esotico\" poteva avere in epoche passate.\nAttualmente il termine \u00abesotico\u00bb \u00e8 ormai in prevalenza relegato all'uso nei linguaggi della pubblicit\u00e0, del turismo o del giardinaggio.\nL'esotismo nell'arte.\nLetteratura.\nA partire dai racconti di viaggio in estremo oriente di Marco Polo narrati nel suo \"Il Milione\", proseguendo per il gi\u00e0 citato \"Robinson Crosue\" di Defoe e con i suoi numerosi epigoni, la letteratura occidentale \u00e8 ricchissima di opere di ambientazione o suggestione esotica.\nSoprattutto nel corso del XIX secolo sempre pi\u00f9 spesso in letteratura si hanno ambientazioni esotiche e di avventura nei paesi pi\u00f9 lontani, frequentemente nella narrativa pi\u00f9 popolare, ma non di rado anche nei romanzi di autori di pi\u00f9 alto livello, come Emilio Salgari, Robert Louis Stevenson (\"L'isola del tesoro\", \"Le nuove Mille e una notte\"), Rudyard Kipling (\"Kim\", \"Il libro della giungla\"), Joseph Conrad (\"Lord Jim\", \"Cuore di tenebra\", \"Nostromo\"), fino ad alcune opere di autori pi\u00f9 moderni come Ernest Hemingway (\"Verdi colline d'Africa\"), Hermann Hesse (\"Siddharta\"), Karen Blixen (\"La mia Africa\").\nL'esotismo in letteratura arriver\u00e0, a partire dalla fine dal XIX secolo, a misurarsi anche con le pi\u00f9 complesse tematiche sociali e culturali del rapporto tra l'occidente colonizzatore e le culture colonizzate: si pensi ad esempio a romanzi come \"Giorni in Birmania\" di George Orwell, o a \"Passaggio in India\" di Edward Morgan Forster.\nMusica.\nAnche nella musica si rintracciano influenze e suggestioni esotiche, gi\u00e0 dal XVIII secolo, fra le cosiddette 'turcherie' settecentesche, o gli 'ispanismi' e 'arabismi' ottocenteschi. Va ricordato a tale proposito l'enorme successo e il fascino che tuttora accompagna talune opere liriche dalla ambientazione esotica, come \"Madama Butterfly\" o \"Turandot\" di Giacomo Puccini.\nIn particolare tra la fine del XIX secolo e i primi decenni del XX diversi autori come Claude Debussy e Igor' F\u00ebdorovi\u010d Stravinskij svilupparono un interesse per forme musicali esotiche, nel tentativo di rimettere in discussione le strutture compositive canoniche della cultura musicale occidentale, e operare quello che Pierre Boulez definiva \"la rottura del cerchio d'Occidente\".\nNella prima met\u00e0 del XX secolo sar\u00e0 poi l'irruzione del jazz nel panorama musicale occidentale a introdurre nuovi elementi ritmici e armonici mutuati dalle tradizioni afroamericane, che si diffonderanno presto nella musica occidentale, non solo in quella jazzistica e pi\u00f9 popolare, ma con frequenti contaminazioni anche nelle forme compositive pi\u00f9 elevate.\nIn particolare negli anni venti era diventato molto popolare nel jazz lo stile jungle, cos\u00ec chiamato perch\u00e9 i temi e il timbro orchestrale cercavano di suscitare un'atmosfera che ricordasse esoticamente un ambiente di giungla africana. In quel periodo anche Duke Ellington propose numerosi suoi brani che seguivano questa tendenza.\nAnche in tempi pi\u00f9 recenti, sia nel jazz che nel rock si sono verificate frequenti contaminazioni con ritmi, sonorit\u00e0 e strutture musicali latino americane, caraibiche, africane, o asiatiche.\nPittura.\nCome pi\u00f9 sopra gi\u00e0 accennato, a partire dal XVI secolo, negli affreschi che decorano le grandi residenze aristocratiche, ma non di rado anche in quadri e disegni, sempre pi\u00f9 spesso vengono raffigurati paesaggi, tipi umani, e animali esotici, assecondando cos\u00ec un gusto dell'epoca derivato dalla curiosit\u00e0 per tutto ci\u00f2 che provenisse dalle terre di recente scoperta e gi\u00e0 colonizzate.\nAnche nei secoli successivi, comunque, il fenomeno lascia dei segni molto importanti, con il sorgere della corrente della pittura orientalista, sviluppatasi soprattutto in Francia e in Inghilterra fra la fine del XVIII secolo e buona parte del XIX, con autori come Eug\u00e8ne Delacroix, Jean Auguste Dominique Ingres, Jean-L\u00e9on G\u00e9r\u00f4me, Frederick Arthur Bridgman, Addison Thomas Millar, Charles Sprague Pearce, che si dedicarono alla raffigurazione di paesaggi e scene di vita dell'oriente e soprattutto del mondo arabo, ritraendo costumi e ambienti ricchi di fascino, con suggestioni spesso sensuali o addirittura erotiche.\nL'esotico in pittura ha poi influenzato molti pittori post-impressionisti, fra i quali Van Gogh e Gauguin.\nCinema.\nSpecie nella prima met\u00e0 del XX secolo, anche il cinema ha frequentemente riproposto ambientazioni e personaggi esotici, gi\u00e0 a partire dagli anni venti.\nNumerosissime le pellicole ambientate ad esempio in Africa, a cominciare dalla lunghissima serie di film dedicati al personaggio di Tarzan, ma le pi\u00f9 svariate ambientazioni esotiche si ritrovano anche, ad esempio, nella numerosa schiera di film di ambientazione marinaresca o incentrati su pirati e corsari.\nTalvolta, specie nelle produzioni di tipo pi\u00f9 commerciale e artisticamente meno elevate, la rappresentazione degli ambienti geografici e umani esotici era piuttosto approssimativa e spesso influenzata da stereotipi, tuttavia non sono mancate nel corso degli anni opere pregevoli in questo genere di cinematografia.\nGrandi successi cinematografici, fra gli anni trenta e anni cinquanta sono stati ad esempio \"La regina d'Africa\" e \"Il tesoro dell'Africa\", entrambi di John Huston con Humphrey Bogart, \"Casablanca\" di Michael Curtiz, \"Sahara\" di Zolt\u00e1n Korda, \"Gli ammutinati del Bounty\", e molti altri.\nFumetto.\nDi spiccata natura esotica anche la serie di animazione Corto Maltese ispirata all'omonimo fumetto di Hugo Pratt, e anche talune opere di Milo Manara (\"Tutto ricominci\u00f2 con un'estate indiana\", \"Le avventure africane di Giuseppe Bergman\", \"Le avventure asiatiche di Giuseppe Bergman\")."}
{"id": "2374617", "revid": "197807", "url": "https://it.wikipedia.org/wiki?curid=2374617", "title": "BlazBlue", "text": ""}
{"id": "2374622", "revid": "767487", "url": "https://it.wikipedia.org/wiki?curid=2374622", "title": "Topo napoletano", "text": "Topo napoletano (\"Neapolitan Mouse\") \u00e8 un film del 1954 diretto da William Hanna e Joseph Barbera. \u00c8 l'ottantaseiesimo cortometraggio della serie \"Tom &amp; Jerry\" ed \u00e8 stato distribuito il 2 ottobre 1954 dalla Metro-Goldwyn-Mayer.\nTrama.\nTom e Jerry giungono a Napoli a bordo di una nave da crociera. Qui incontrano un topo italiano, che si presenta difendendo Jerry dagli attacchi di Tom, per poi fare da guida a entrambi in una visita alla citt\u00e0. I tre vengono per\u00f2 attaccati da una gang di cani, ma riescono a salvarsi. Alla ripartenza di Tom e Jerry, ai saluti del topo italiano si uniscono anche quelli dei cani della gang sconfitta.\nEdizione italiana.\nIl cortometraggio fu doppiato in italiano solo negli anni novanta per alcune edizioni VHS. Tuttavia il doppiaggio \u00e8 incluso solo nel DVD \"Tom &amp; Jerry: Viaggio intorno al mondo\", mentre in TV e negli altri DVD il corto \u00e8 in lingua originale."}
{"id": "2374632", "revid": "1656773", "url": "https://it.wikipedia.org/wiki?curid=2374632", "title": "Apostolico Orsini Ducas", "text": "La famiglia Apostolico Orsini o degli Orsini d'Epiro \u00e8 un ramo della casata degli Orsini che si distinse in Oriente, discendenti di Riccardo Orsini, detto \"Apostolico\" perch\u00e9 parente dei cardinali Giordano Orsini e Giacinto Orsini (futuro papa Celestino III), legati apostolici in Germania. In seguito alle parentele con le casate imperiali bizantine dei Ducas e dei Comneni, divenuti despoti di Epiro (Re d'Epiro), aggiunsero al cognome Orsini \"Ducas Angelo Comneno\" (Il \"Despotato d'Epiro\" fu uno degli Stati a nascere dallo smembramento dell'Impero bizantino nel 1204 durante la quarta crociata).\nLo stemma della famiglia ha gli stessi simboli araldici tipici degli Orsini romani (la rosa e l'anguilla), con l'aggiunta di una bandiera con la mezzaluna (Orsini d'Oriente) e di un cappello apostolico (tiara papale in ricordo della discendenza da papa Celestino III Orsini). Successivamente fu aggiunta l'aquila imperiale bicipite dei Ducas Angelo Comneno.\nTrai i titoli nobiliare degli Orsini d'Epiro o Apostolico Orsini sono da ricordare: Baroni di Iroma (Nocera) dal 1194, Conti Palatini e Signori di Cefalonia, Itaca e Zante dal 1197 al 1335, Principi di Morea con dignit\u00e0 di Celsissimi nel 1236, Conti di Gravina dal 1284 al 1291, Signori dello Stato di Leucadia dal 1295, ereditarono i diritti Feudali (dei Saint-Omer) di Principi di Galilea e Tiberiade in Terra Santa nel 1313, Principi di Valachia, Duchi di Vegenezia, Conti di Lepanto e Acheloo nel 1318, Despoti di Epiro e Tessaglia con onore di Sovrani e e qualit\u00e0 di Regnanti dal 1318 al 1339, Principi di Rogus e Santa Maura nel 1326.\nCapostipite.\nRiccardo Orsini (1165-1197) \u00e8 il capostipite degli Apostolico Orsini: i suoi discendenti furono chiamati Apostolico Orsini o Orsini d'Epiro per distinguerli dai cugini romani. \nDal 1194 fu conte di Cefalonia e Zante, grazie alla dote portata dalla moglie, la figlia dell'ammiraglio Margarito da Brindisi, comandante della flotta normanna del Regno di Sicilia sotto i regni di Guglielmo II (1166-1189) e di Tancredi (1189\u20131194).\nConte palatino, fu inoltre fatto vassallo della Badia inferiore di Materdomini di Nocera nel 1194 dall'imperatore Enrico VI e divenne Barone di Iroma.\nDiscendenti.\nIn seguito il feudo di Materdomini fu confermato in possesso della famiglia Apostolico Orsini Ducas dal re di Napoli Ferdinando I nel 1472.\nAltri personaggi illustri furono:\nGli ultimi Apostolico Orsini Ducas.\nIl principe Sebastiano Apostolico Orsini Ducas (Lecce 1853-1931) con sentenza della corte d'appello di Trani del 22 giugno 1908 fu riconosciuto discendente diretto di Giovanni Orsini e avente diritto, quale erede della Dinastia che regn\u00f2 come despoti sull'Epiro e sulla Tessaglia, al trattamento di Altezza e al predicato di Leucade. Dall'antico feudo di Materdomini derivava il titolo di barone di Iroma e Montalbino, ed era inoltre conte di Santa Maura e principe di Rogus. Si occup\u00f2 dello sviluppo agricolo del Salento e di viticultura, divenendo esportatore di vini pregiati e impiant\u00f2 una fabbrica per la lavorazione del tabacco. Fu sindaco di Lecce dal 1908 al 1914, presidente del Consiglio Provinciale di Terre d'Otranto e delle Associazioni dei musei di Lecce, Grande Ufficiale della Corona d'Italia, insignito degli Ordini al Merito del Lavoro, di Malta, di San Maurizio e Lazzaro, di San Gregorio Magno. Mai sposato, adott\u00f2 come eredi i figli dell'unica sorella principessa Michela, sposata al nobile Pasquale Grassi di Martano (di antichissima nobilt\u00e0 salentina). I nipoti aggiunsero cos\u00ec al proprio cognome quello di Apostolico Orsini Ducas: Marianna Grassi dei principi Apostolico Orsini Ducas sposata con il nobile Raffaele Licastro Scardino di San Cesario di Lecce (da cui Mazzotta Licastro Scardino) e Giuseppe Grassi Apostolico Orsini Ducas fu ministro guardasigilli nel quarto governo De Gasperi e fondatore della Banca del Salento. \u00c8 noto per essere stato il segretario della Commissione dei 75 per l'elaborazione della Costituzione Italiana e per essere stato poi uno dei quattro \"grandi\" ad averla firmata (nel 1947) con Enrico de Nicola, Alcide De Gasperi e Umberto Terracini. Ospit\u00f2 inoltre nella sua Masseria Materdomini la famiglia Savoia prima dell'esilio."}
{"id": "2374634", "revid": "767487", "url": "https://it.wikipedia.org/wiki?curid=2374634", "title": "Little Nicky - Un diavolo a Manhattan", "text": "Little Nicky - Un diavolo a Manhattan (\"Little Nicky\") \u00e8 un film statunitense del 2000, diretto da Steven Brill.\nTrama.\nNicky \u00e8 il figlio del diavolo e vive all'inferno con i suoi 2 fratelli, Adrian e Cassius, e con suo padre: Lucifero. Ogni 10.000 anni viene eletto un nuovo sovrano dell'Inferno ma questa volta, quando il padre sta per proclamare il nuovo signore delle tenebre tra i suoi 3 figli, si autoproclama di nuovo Sovrano e i 2 fratelli di Nicky, accecati dalla rabbia, decidono di andare sulla Terra e creare l\u00ec il loro nuovo inferno. I 2 fratelli cos\u00ec, per andare sulla Terra, passano attraverso il muro di fuoco che faceva entrare le anime all'inferno e lo congelano impedendo cos\u00ec alle anime di entrare. Non potendo pi\u00f9 prendere anime il padre di Nicky comincia lentamente a deteriorarsi (a perdere le parti del corpo) e il compito di Nicky sar\u00e0 far tornare i suoi fratelli all'inferno al pi\u00f9 presto possibile prima che il padre si deteriori completamente; per farlo deve far bere loro un liquido all'interno di una bottiglietta d'argento.\nNicky viene perci\u00f2 catapultato a New York dove viene per\u00f2 ucciso pi\u00f9 volte, dove torner\u00e0 all'Inferno ma poi riuscir\u00e0 a risalire a New York. Qui, incontra un bulldog parlante di nome Fif\u00ec, affitta un appartamento con un attore di nome Todd e si innamora di una studentessa di disegno di nome Valerie.\nNicky trova i due fratelli e Adrian manipola Nicky facendogli perdere il controllo e facendolo allontanare da Valerie; dopodich\u00e9 vede Cassius in televisione di un campo da basket dove \u00e8 entrato nella mente dell'arbitro. Smascherato, Nicky fa numerosi trucchi e viene acclamato dalla folla. Quella sera, Nicky si riappacifica con Valerie e gli spiega chi \u00e8 e perch\u00e9 \u00e8 sulla Terra.\nIl giorno dopo, Adrian possiede il capo della polizia; cos\u00ec Nicky chiede a Todd di ucciderlo per tornare nell'Inferno e chiedere dei consigli a suo padre, che per\u00f2 ha perso le orecchie, si sta indebolendo e a mezzanotte perder\u00e0 la vita. Tornato a New York, Nicky escogita un piano con i suoi amici per catturare Adrian, ma vengono scoperti dallo stesso Adrian che minaccia Valerie di gettarla sotto ad un treno, ma Nicky salva Valerie ma rimane ucciso dal treno assieme a Adrian.\nNell'Inferno, Adrian prende il posto del padre e si impossessa del Central Park con l'intenzione di sottomettere tutti al suo potere. Nel frattempo, Nicky si risveglia in Paradiso dove ritrova l'angelo di sua madre, Holly, che gli consiglia di sconfiggere Adrian con la \"Luce Interiore\"; Nicky arriva a Central Park, dove i demoni cercano di attaccarlo, ma Nicky utilizza dei trucchi facendo regali. Nicky e Adrian iniziano a lottare ma vengono entrambi risucchiati nella bottiglia; qui, incontrano Cassius ed iniziano una lotta a tre. Adrian vince e si trasforma in un pipistrello, ma Nicky riesce ad uscire dalla bottiglia, ma appare in quel momento Ozzy Osbourne che morde la testa di Adrian e lo rinchiude nella bottiglia. Catturati i fratelli, Nicky \u00e8 pronto a salvare suo padre: si fa uccidere da Valerie tornando nell'Inferno dove scopre che suo padre \u00e8 sano e salvo e Nicky pu\u00f2 tornare sulla Terra.\nUn anno dopo, Nicky e Valerie sono sposati ed hanno un figlio, Zaccaria e con loro vive anche il cane Fif\u00ec.\nProduzione.\nNel finale del film vi \u00e8 un cameo del cantante Ozzy Osbourne che interpreta la \"luce divina\" con cui il protagonista sconfigge uno dei suoi fratelli. Con molta autoironia, il \"principe delle tenebre\" compare vestito di bianco e rappresenta un aiuto (proveniente direttamente dal Paradiso) con cui liberare Manhattan dalla presenza di un malvagio diavolo. In maniera ancora pi\u00f9 ironica, Ozzy (incitato dai presenti, che lo inneggiano come se fossero ad un concerto), stacca la testa al diavolo, che nel frattempo si \u00e8 trasformato in pipistrello: la scena \u00e8 un chiaro riferimento al famoso concerto del 20 gennaio 1982, quando Ozzy stacc\u00f2 la testa ad un pipistrello morto lanciato sul palco da uno spettatore. Durante la scena, si sente in sottofondo il brano \"No More Tears\".\nNel film, oltre alla partecipazione di Ozzy Osbourne, recitano in piccoli cameo: Quentin Tarantino, Henry Winkler, Carl Weathers, Dan Marino e Rob Schneider. Rob Schneider compare nel piccolo ruolo del bifolco contadino. Curiosamente, ricopre la stessa parte che Sandler aveva avuto nel film di Schneider \"Animal\" . Nel film c'\u00e8 un cameo di Carl Weathers, il golfista mutilato dal coccodrillo nel film di Adam Sandler \"Un tipo imprevedibile\"; Holly, la madre di Nicky, si riferisce a lui dicendo: \" era un golfista!\"."}
{"id": "2374635", "revid": "767487", "url": "https://it.wikipedia.org/wiki?curid=2374635", "title": "Reflections of Passion", "text": "Reflections of Passion \u00e8 il sesto album in studio del compositore greco Yanni, pubblicato nel 1990 dall'etichetta Private Music."}
{"id": "2374636", "revid": "767487", "url": "https://it.wikipedia.org/wiki?curid=2374636", "title": "La dignit\u00e0 degli ultimi", "text": "La dignit\u00e0 degli ultimi (\"La dignidad de los nadies\") \u00e8 un documentario del 2005 diretto da Fernando E. Solanas.\nIl documentario rappresenta la seconda parte di un racconto dell'Argentina negli anni della crisi economica iniziato dal regista con il documentario \"Diario del saccheggio\" (2004).\nTrama.\nLa gravissima crisi economica del 2001 ha messo in difficolt\u00e0 l'economia argentina, impoverendo drammaticamente le classi medie e diffondendo fame e miseria tra i pi\u00f9 poveri. La popolazione reagisce con grandi manifestazioni di protesta contro il governo e il Fondo Monetario Internazionale che portano alle dimissioni del presidente Fernando de la R\u00faa, ma anche alla dura repressione della polizia.\nIl documentario racconta le storie di una serie di personaggi la cui vita \u00e8 stata segnata dalla crisi e testimonia il loro tentativo di risollevarsi dal baratro sociale: dai piccoli proprietari terrieri che si battono contro le aste dei terreni alle multinazionali ai lavoratori del settore pubblico, dagli operai che occupano le fabbriche a semplici cittadini che si rimboccano le maniche per porre rimedio al dramma in cui il paese \u00e8 sprofondato."}
{"id": "2374639", "revid": "287204", "url": "https://it.wikipedia.org/wiki?curid=2374639", "title": "Nelamangala", "text": " \nNelamangala (o Nelmangala) \u00e8 una suddivisione dell'India, classificata come \"town panchayat\", di 25.206 abitanti, situata nel distretto di Bangalore Rurale, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 6' 8 N e 77\u00b0 23' 24 E e ha un'altitudine di 882 .\nSociet\u00e0.\nEvoluzione demografica.\nAl censimento del 2001 la popolazione di Nelamangala assommava a 25.206 persone, delle quali 13.089 maschi e 12.117 femmine. I bambini di et\u00e0 inferiore o uguale ai sei anni assommavano a 2.767, dei quali 1.425 maschi e 1.342 femmine. Infine, coloro che erano in grado di saper almeno leggere e scrivere erano 19.648, dei quali 10.740 maschi e 8.908 femmine."}
{"id": "2374643", "revid": "287204", "url": "https://it.wikipedia.org/wiki?curid=2374643", "title": "Navalgund", "text": " \nNavalgund \u00e8 una suddivisione dell'India, classificata come \"town panchayat\", di 22.200 abitanti, situata nel distretto di Dharwad, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 34' 0 N e 75\u00b0 22' 0 E e ha un'altitudine di 577 .\nSociet\u00e0.\nEvoluzione demografica.\nAl censimento del 2001 la popolazione di Navalgund assommava a 22.200 persone, delle quali 11.347 maschi e 10.853 femmine. I bambini di et\u00e0 inferiore o uguale ai sei anni assommavano a 3.109, dei quali 1.571 maschi e 1.538 femmine. Infine, coloro che erano in grado di saper almeno leggere e scrivere erano 13.182, dei quali 7.707 maschi e 5.475 femmine."}
{"id": "2374648", "revid": "287204", "url": "https://it.wikipedia.org/wiki?curid=2374648", "title": "Nargund", "text": " \nNargund \u00e8 una citt\u00e0 dell'India di 32.548 abitanti, situata nel distretto di Gadag, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 43' 0 N e 75\u00b0 22' 60 E e ha un'altitudine di 604 .\nSociet\u00e0.\nEvoluzione demografica.\nAl censimento del 2001 la popolazione di Nargund assommava a 32.548 persone, delle quali 16.582 maschi e 15.966 femmine. I bambini di et\u00e0 inferiore o uguale ai sei anni assommavano a 4.466, dei quali 2.317 maschi e 2.149 femmine. Infine, coloro che erano in grado di saper almeno leggere e scrivere erano 18.294, dei quali 11.097 maschi e 7.197 femmine."}
{"id": "2374649", "revid": "974799", "url": "https://it.wikipedia.org/wiki?curid=2374649", "title": "41\u00aa Mostra internazionale d'arte cinematografica di Venezia", "text": "La 41\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 27 agosto al 7 settembre 1984, sotto la direzione di Gian Luigi Rondi.\nNon venne assegnato il Leone d'oro alla carriera. L'evento di questa edizione fu la presentazione, fuori concorso, di \"Heimat\", serie di film diretta da Edgar Reitz in 11 episodi per un totale di quasi 16 ore di proiezione. La retrospettiva fu dedicata a Luis Bu\u00f1uel.\nTra le anteprime notturne fuori concorso, grande affluenza di pubblico fu registrata per \"La storia infinita\", per \"Indiana Jones e il tempio maledetto\" e per la riproposta di \"Metropolis\" in versione ricolorata con colonna sonora rock, realizzata dal musicista Giorgio Moroder.\nGiuria e Premi.\nLa giuria era cos\u00ec composta:\nCuriosamente, in questa giuria figurano due premi Nobel per la letteratura: Isaac B. Singer era stato premiato nel 1978, e G\u00fcnter Grass avrebbe ottenuto il riconoscimento nel 1999.\nI principali premi distribuiti furono:"}
{"id": "2374656", "revid": "1318658", "url": "https://it.wikipedia.org/wiki?curid=2374656", "title": "Il giullare della regina", "text": "Il giullare della regina (nell'originale inglese \"The Queen's Fool\") \u00e8 un romanzo storico scritto dall'autrice inglese Philippa Gregory e pubblicato nel 2004. Ambientato tra il 1548 e il 1558, \u00e8 il seguito de \"L'altra donna del re\". \u00c8 dunque incluso nella serie definita il Ciclo Tudor.\nTrama.\nLe cronache della novella narrano la storia della regina Maria I d'Inghilterra, figlia di Enrico VIII e Caterina d'Aragona, e retrospettivamente di Elisabetta; tutte dalla prospettiva di Hannah Green, una giovane Marrano fuggita dalla Spagna, dove sua madre \u00e8 finita al rogo per aver praticato la religione ebraica, in Inghilterra. Hannah viene scoperta da Robert Dudley e da John Dee e dopo il sequestro costretta come giullare del giovanissimo re Edoardo Vi. Viene quindi a conoscenza degli intrighi della corte del figlio di Enrico VIII e Jane Seymour e successivamente anche di quella delle sue sorellastre prestando informazioni ora a Maria, ora ad Elisabetta ora a Robert Dudley.\nIl libro \u00e8 stato registrato al 29\u00ba posto nella lista dei Bestseller del New York Times ed ha venduto oltre 165.000 copie nelle prime settimane dopo il rilascio."}
{"id": "2374658", "revid": "287204", "url": "https://it.wikipedia.org/wiki?curid=2374658", "title": "Naregal", "text": " \nNaregal \u00e8 una suddivisione dell'India, classificata come \"town panchayat\", di 16.652 abitanti, situata nel distretto di Gadag, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 34' 60 N e 75\u00b0 49' 0 E e ha un'altitudine di 627 .\nSociet\u00e0.\nEvoluzione demografica.\nAl censimento del 2001 la popolazione di Naregal assommava a 16.652 persone, delle quali 8.422 maschi e 8.230 femmine. I bambini di et\u00e0 inferiore o uguale ai sei anni assommavano a 2.142, dei quali 1.105 maschi e 1.037 femmine. Infine, coloro che erano in grado di saper almeno leggere e scrivere erano 10.118, dei quali 6.118 maschi e 4.000 femmine."}
{"id": "2374662", "revid": "838137", "url": "https://it.wikipedia.org/wiki?curid=2374662", "title": "Luigi Bongianino", "text": "Biografia.\nOrdinato sacerdote il 19 settembre 1942. Ottenne la laurea in Diritto Canonico nella Pontificia Universit\u00e0 Gregoriana nel 1962. Il 2 febbraio 1968 fu nominato vescovo titolare di Vulturia e amministratore apostolico di Alba.\nRicevette l'ordinazione episcopale il 24 marzo 1968, a Vercelli, per l'imposizione delle mani del cardinale Franjo \u0160eper.\nIl 15 gennaio 1970 fu promosso alla sede vescovile di Alba.\nIl 6 giugno 1975 fu trasferito alla sede vescovile di Tortona, quale 106\u00ba successore di San Marziano, protovescovo di Tortona; il 29 giugno 1975 fece solenne ingresso in diocesi.\nPromosse un sinodo diocesano, indetto il 4 ottobre 1987 e concluso il 30 maggio 1993.\nIl 2 febbraio 1996, in accoglimento alla sua rinuncia all'ufficio pastorale per raggiunti limiti d'et\u00e0, assunse, ipso iure, il titolo di vescovo emerito di Tortona.\n\u00c8 scomparso a 83 anni a Tortona il 14 ottobre 2003.\nGenealogia episcopale.\nLa genealogia episcopale \u00e8:"}
{"id": "2374674", "revid": "339392", "url": "https://it.wikipedia.org/wiki?curid=2374674", "title": "The Wedding Album", "text": ""}
{"id": "2374681", "revid": "1573940", "url": "https://it.wikipedia.org/wiki?curid=2374681", "title": "Chiesa evangelica battista di via del Teatro Valle", "text": "La chiesa evangelica battista di via del Teatro Valle \u00e8 il primo edificio costruito a Roma per il culto evangelico. Essa \u00e8 impreziosita dagli affreschi in stile liberty dell'artista Paolo Paschetto, anch'egli membro della chiesa fino alla morte.\nNell'edificio si incontra ancora la comunit\u00e0, membro dell'UCEBI (Unione cristiana evangelica battista d'Italia).\nStoria.\nDopo la presa di porta Pia nel 1870, il Foreign Mission Board della Southern Baptist Convention aveva inviato come missionario per l'Italia William Nelson Cote, che nel 1871 era riuscito ad aprire una chiesa battista regolare in via della Croce n. 39; ma, come per tutti i movimenti missionari evangelici presenti a Roma in quegli anni, anche i battisti trovarono difficolt\u00e0 a trovare una sede stabile per la loro comunit\u00e0.\nLa diffidenza e l'ostilit\u00e0 dei proprietari dei locali costrinsero pi\u00f9 di una volta la nascente comunit\u00e0 battista a spostarsi da un luogo all'altro della citt\u00e0. Sotto la guida di Georg Boardman Taylor, nel 1874 il movimento riusc\u00ec ad aprire una sala grande nell'ex caff\u00e8 Cesano, in piazza Montecitorio 17, e qui inizi\u00f2 la raccolta di fondi per l'acquisto di un proprio edificio.\nNel 1878 il Foreign Mission Board acquist\u00f2, con fondi raccolti tra le comunit\u00e0 battiste statunitensi, un edificio nel rione Sant'Eustachio, in un'area confinante con il teatro Valle. La chiesa fu inaugurata con un culto solenne la domenica 2 novembre 1878.\nL'area.\nLa zona dove sorge la chiesa battista, una volta depressione della pianura del campo Marzio, era stata un'area di grande interesse fin dall'epoca romana. Molte e importanti sono le rilevanze archeologiche che la caratterizzano e lo stesso sistema viario attuale, con un orientamento nord-sud, risente dell'antico tessuto urbano. Questa zona era originariamente uno spazio verde con giardini e cortili, aree di servizio degli importanti edifici circostanti: era infatti delimitata a ovest dallo stadio di Domiziano (piazza Navona), a nord dalle Terme Neroniane (tra piazza della Rotonda e corso Rinascimento), a est dal Pantheon e dalle terme di Agrippa (localizzate a nord di largo Argentina, tra corso Vittorio Emanuele e via santa Chiara) e caratterizzato da uno \u201cStagnum\u201d, un grande lago artificiale, realizzato da Agrippa deviando le acque provenienti dai colli Pincio e Quirinale.\nNel Medioevo la depressione del terreno, occupata originariamente dallo stagno di Agrippa, assunse il nome di Valle, costituendo un toponimo di riferimento per il Teatro, per la basilica di Sant'Andrea della Valle e per la famiglia della Valle, proprietaria di questi terreni.\nTra Medioevo e Rinascimento quest'area, inclusa nel rione VIII, che prende il nome dalla vicina basilica di Sant'Eustachio, fu il centro di attivit\u00e0 commerciali e artigiane, la cui memoria resta nei toponimi delle strade che la costeggiano (via dei Chiavari, dei Baullari, dei Canestrai, dei Sediari, ecc.).\nI locali acquistati dalla missione battista facevano parte, insieme al teatro Valle e al palazzo Capranica alla Valle (realizzato nel 1530), di un unico complesso: una propriet\u00e0 ereditata dalla famiglia Capranica, che aveva al suo centro il teatro e che si estendeva da piazza Sant'Andrea della Valle fino a piazza Sant'Eustachio . Probabilmente questi ambienti erano in origine aree di servizio del palazzo, forse stalle o rimesse per le carrozze . Sappiamo per\u00f2 che, agli inizi dell'Ottocento, una parte di questa propriet\u00e0, quella includente l'area dove \u00e8 sorta la chiesa battista, fu venduta alla famiglia Lante, che probabilmente la cedette al pastore Taylor .\nNel 1905 nello stesso edificio, al primo e al secondo piano, fu stabilita una scuola teologica. \u201cI missionari stranieri che lavoravano da molti anni in Italia, ritenevano che fosse giunto il momento di formare un corpo pastorale e un gruppo dirigente italiano che garantissero la completa autonomia dalle missioni estere, nella convinzione che il movimento battista sarebbe divenuto prettamente italiano e sostenuto da mezzi italiani\u201d .\nStruttura.\nLa chiesa presenta una facciata a timpano suddivisa in due ordini. L'inferiore, in cui si aprono il portone a timpano triangolare e due finestre centinate, \u00e8 suddiviso in tre parti da paraste di stile tuscanico. L'ordine superiore \u00e8 caratterizzato da tre finestre centinate, sormontate da una trabeazione continua.\nL'interno \u00e8 costituito da una sala rettangolare absidata, coperta da volta a botte. Sopra l'ingresso \u00e8 un piccolo coro. \nL'abside semicircolare \u00e8 incorniciata da un arco decorato con motivi floreali a rilievo; nella calotta absidale \u00e8 dipinta al centro una semplice croce. \nLa vasca battesimale, fulcro liturgico della chiesa, \u00e8 incastonata nel pavimento davanti all'abside. \nSulla parete laterale di destra, due bifore rappresentano le uniche fonti di luce.\nDecorazioni.\nLa decorazione interna di questo edificio come nel caso della chiesa battista di piazza San Lorenzo in Lucina fu affidata nel 1911 a Paolo Paschetto \nL'autore si ispir\u00f2 liberamente all'arte paleocristiana. La caratteristica principale di quest'arte cristiana primitiva era l'uso del simbolo, alla cui sobriet\u00e0 era affidato il compito di esprimere non tanto delle definizioni teologiche, quanto il ricco contenuto della fede cristiana vissuta. \nPaschetto realizz\u00f2 sulle pareti laterali tre false finestre (tre per lato) con simboli cristiani: il giglio, l'alfa e omega, il roveto ardente, il pavone, la vite, un altare con il pane e il vino, chiaro riferimento all'Eucaristia, e tradusse questi simboli in predicazione, promuovendo l'arte (come nel caso successivo della chiesa di piazza Cavour) come strumento della diffusione della parola di Dio. Una fascia con le parole del Padre nostro percorre il perimetro dell'aula."}
{"id": "2374682", "revid": "228587", "url": "https://it.wikipedia.org/wiki?curid=2374682", "title": "Discografia di Eric Clapton", "text": "Discografia del chitarrista inglese Eric Clapton.\nDiscografia.\nCarriera Iniziale (1960).\nThe Yardbirds (1963-1965)\nThe Immediate All-Stars (1965)\nJohn Mayall &amp; the Bluesbreakers (1965-1966)\nEric Clapton &amp; The Powerhouse (1966)\nCream (1966-1968, riunione 2005)\nBlind Faith (1968-1969)\nDelaney &amp; Bonnie &amp; Friends (1969-1970)\nDerek and the Dominos (1970)"}
{"id": "2374688", "revid": "62004", "url": "https://it.wikipedia.org/wiki?curid=2374688", "title": "Vincenzo Torriani", "text": "Inizi\u00f2 a collaborare con Armando Cougnet nell'organizzazione del Giro d'Italia nel 1946, di cui nel 1949 divenne direttore unico (\"patron\"). Nel 1989 fu costretto, per via delle cattive condizioni di salute, a delegare gran parte del lavoro operativo a Carmine Castellano che gli succedette nel 1993.\nFu il primo presidente dell'Associazione Organizzatori Corse Ciclistiche, carica che ricopr\u00ec a partire dal 1966.\nNegli anni sessanta promosse l'inserimento del Muro di Sormano nel percorso del Giro di Lombardia e della salita del Poggio nel finale della Milano-Sanremo.\nBiografia.\nNato a Novate Milanese il 17 settembre 1918, dal padre Romeo, titolare di un frantoio in via Repubblica, ha frequentato l'Istituto S.Carlo a Saronno e successivamente l'Universit\u00e0 Cattolica del Sacro Cuore. Chiamato alle armi si rifugi\u00f2 in Svizzera, dove agli inizi degli anni quaranta aveva trovato accoglienza e possibilit\u00e0 operative anche clandestine. Forte dei contatti con organismi studenteschi dell'epoca, fu promotore di incontri e raduni tra i connazionali nei campi elvetici. Fu protagonista di operazioni di \"traghettamento\" da una parte all'altra del confine, aiutando personalit\u00e0 impegnate con gli alleati, tra cui Don Carlo Gnocchi ed Eugenio Cefis.\nRientrato in Italia si occup\u00f2 della ripresa della pubblicazione della \"Gazzetta dello Sport\", dell'organizzazione di eventi cittadini a Milano e della riorganizzazione del Giro d'Italia sospeso a causa della seconda guerra mondiale. Entr\u00f2 cos\u00ec a far parte dello staff di Armando Cougnet, cofondatore sin dal 1909 della \"rosea\" e del \"Giro\", allora anziano e desideroso di passare il testimone a un giovane capace ed entusiasta.\nFond\u00f2 insieme a Jacques Goddet, l'organizzatore del Tour de France, l'Associazione Internazionale Organizzatori Corse Ciclistiche con sede a Parigi. Intorno agli eventi sportivi riusc\u00ec a polarizzare gli interessi degli investitori, enti pubblici e privati e dei media, facendo raggiungere al Giro alti livelli di notoriet\u00e0.\nIstitu\u00ec la prima \"Lega dei Ciclisti Professionisti\" con sede a Milano, puntando alla difesa della professionalit\u00e0 anche nel settore agonistico. Collateralmente lanci\u00f2 il primo Giro Festival - passerella musicale itinerante - cre\u00f2 la Fiera del Giro d'Italia con la partecipazione di partner commerciali. Allest\u00ec manifestazioni sportive in pi\u00f9 discipline ed iniziative: tra queste il concorso \"Giornalisti per un Giorno\", il premio \"Io sono tuo amico\", il Congresso dei Ragazzi, \"la Gran Fondo\", la \"100 km di marcia\", il \"Trofeo Autojunior\".\nCiclismo.\nIl maggior impegno \u00e8 stato comunque nel settore ciclistico; fu ideatore di nuove corse ciclistiche come il Gran Premio del Mediterraneo, che ebbe solo un'edizione, quella del 1952. \nNel 1949 divenne patron del Giro d'Italia e organizzatore del Giro di Lombardia, nel 1965 del Giro del Piemonte e della Milano-Torino passati a La Gazzetta dello Sport, inventando cos\u00ec il \"Trittico italiano\", che sarebbe poi diventato Trittico d'autunno con lo spostamento a settembre della Milano-Torino.\nNel 1994 divenne anche organizzatore del Giro del Lazio, succedendo a Franco Mealli, e nel 1996 della Tirreno-Adriatico, in seguito all'abbandono del quotidiano Il Messaggero.\nIl Giro d'Italia.\nNel 1973 realizz\u00f2 il Giro d'Italia rendendo omaggio ai sei Paesi fondatori dell'Unione europea ed alla sua istituzione, partendo dal Belgio per arrivare in Italia attraverso Germania, Paesi Bassi, Lussemburgo e Francia. La \"corsa rosa\" vide altri sconfinamenti in Svizzera, Francia, Austria, Slovenia, Principato di Monaco, San Marino, e significative partenze nel cuore del Quirinale e del Vaticano. Significative furono anche le tappe del 1946 a Trieste e del 1971 a Lubiana dove in concomitanza gli fu conferito il titolo di Grande Ufficiale al merito della Repubblica Italiana seguito poi dal riconoscimento di Cavaliere di Gran Croce. Degne di nota le tappe in Piazza San Marco a Venezia, Piazza dei Miracoli a Pisa, alle Torri del Vaiolet alle Tre Cime di Lavaredo attraverso il Gavia e sullo Stelvio, la Valle dei Templi ad Agrigento, Piazza del Campo a Siena, la scalata del Mortirolo.\nFu relatore nel 1959 al Convegno Nazionale di Studio della Federazione Italiana di Pubblicit\u00e0 presentando un testo su \"Sport e Pubblicit\u00e0\". A Novate Milanese fu cofondatore nel 1945 dell'Unione Sportiva Novatese, del Corpo Musicale Santa Cecilia, e della sezione locale del CAI. Segretario durante la guerra di Giuseppe Lazzati, si attiv\u00f2 insieme ad un altro dirigente di A.C. perch\u00e9 durante i bombardamenti si svolgessero le riunioni a Novate Milanese nella casa paterna e non a Milano.\nCittadino benemerito del Comune e della Provincia di Milano, \u00e8 scomparso il 24 aprile 1996 ed \u00e8 stato sepolto presso il vecchio cimitero monumentale di Novate Milanese."}
{"id": "2374690", "revid": "729019", "url": "https://it.wikipedia.org/wiki?curid=2374690", "title": "NASA AD-1", "text": "Il NASA Ames Dryden-1 (AD-1) \u00e8 stato un aeromobile sperimentale statunitense ad ala obliqua, facente parte di un programma di ricerca della NASA svoltosi al Dryden Flight Research Center (Edwards AFB, California) tra il 1979 ed il 1982, che dimostr\u00f2 come un velivolo fosse in grado di volare ruotando le ali e variando il suo angolo di freccia convesso da 0 a 60\u00b0 gradi.\nL'unica ala obliqua fu costruita su un piccolo jet subsonico, l'AD-1 appunto che effettu\u00f2 79 voli nel corso della sua carriera.\nStoria.\nSviluppo.\nIl primo a pensare ad un aereo ad ala obliqua fu Robert T. Jones, ingegnere aeronautico presso la NACA e pi\u00f9 tardi la NASA.\nIl progetto inizi\u00f2 dopo che vari studi analitici e in galleria del vento ebbero confermato che, a velocit\u00e0 superiori a Mach 1.4 l'aerodinamicit\u00e0 di un velivolo ad ali oblique era di gran lunga superiore ad un normale aeromobile ad ali a freccia. A regimi transonici e supersonici, le due semiali avrebbero dovuto spostarsi in modo da formare due angoli di freccia di 60\u00b0, da un lato negativo, da un altro positivo.\nL'idea dell'utilizzo di ali oblique era nato dalle gi\u00e0 esistenti ali a geometria variabile, nonostante la prima nota progettazione di ala obliqua fu la \"Blohm &amp; Voss P.202\", proposta da Richard Vogt nel 1942. Il prototipo dell'aereo fu una piccola aerodina con motori jet che decoll\u00f2 nel 1976. L'AD-1 vol\u00f2 invece 79 volte nel corso della sua carriera tra il 1979 ed il 1982. L'ultimo volo fu effettuato nel corso di una dimostrazione a Oshkosh, Wisconsin. Nonostante i buoni risultati, l'ala obliqua non fu molto utilizzata in aeronautica.\nDopo il completamento del programma della fase dei test, l'AD-1 \u00e8 stato ritirato ed \u00e8 oggi in mostra al \"Hiller Aviation Museum\" di San Carlos in California.\nNel 2005 l'azienda statunitense Northrop Grumman ha dichiarato l'intenzione di sviluppare un UAV per conto della DARPA, il Northrop Grumman Switchblade, dotato anch'esso di ala obliqua.\nDescrizione tecnica.\nL'AD-1 era un piccolo jet bimotore. Per ragioni di sicurezza, la massima velocit\u00e0 raggiungibile era di 273 km/h ed il carrello, costituito da tre piccole ruote, era fisso. In fase di decollo e di atterraggio, le due semiali si trovavano in posizione rettilinea, mentre in volo, mano a mano che la velocit\u00e0 aumentava, le semiali iniziavano a ruotare attorno al proprio asse verticale fino a raggiungere un angolo di freccia massimo di 60\u00b0."}
{"id": "2374692", "revid": "367445", "url": "https://it.wikipedia.org/wiki?curid=2374692", "title": "Giovanna d'Aza", "text": "Biografia.\nNella sua prima biografia di San Domenico di Guzm\u00e1n, Giordano di Sassonia, successore di San Domenico come Maestro Generale dell'ordine dei predicatori, non menziona i genitori di San Domenico, ma dice che poco prima della sua nascita, la madre avesse sognato che un cane era balzato dal suo grembo tenendo una torcia tra le fauci. Giordano aggiunge che Domenico fu cresciuto dai suoi genitori e da uno zio che era arciprete. Una fonte successiva, ancora dal XIII secolo, dice che i genitori di Domenico erano certi Giovanna e Felice.\nQuasi un secolo dopo la nascita di Domenico, un autore locale asser\u00ec che il padre di Domenico era \"vir venerabilis et dives in populo suo\" (un uomo benestante ed onorato nel suo paese).\nPi\u00f9 tardi gli agiografi, studiando la questione, giunsero alla conclusione che il padre era un membro della famiglia di nobilt\u00e0 locale Guzm\u00e1n e che la madre proveniva da altra famiglia nobile, di nome Aza. Il nome intero della madre era Juana Garc\u00e9s de Aza.\nDopo aver cresciuto i figli (il primo Antonio, il secondo Man\u00e9s, che fu anch'egli religioso e proclamato beato nel 1834, mentre Domenico era il terzo) si diede a profonde opere di carit\u00e0.\nMor\u00ec a Caleruega intorno al 1200.\nCulto.\nLa sua agiografia vuole che in sua presenza si fossero manifestati segni miracolosi, quali la moltiplicazione delle elemosine quando queste non erano sufficienti ai bisogni dei poveri da lei assistiti.\nIl culto venne formalmente autorizzato da papa Leone XII \"ab immemorabili\" il 1\u00ba ottobre 1828.\nCitazione dantesca.\nI genitori di San Domenico da Guzm\u00e1n vengono menzionati da Dante Alighieri nel XII canto del Paradiso:"}
{"id": "2374698", "revid": "284938", "url": "https://it.wikipedia.org/wiki?curid=2374698", "title": "AD-1", "text": ""}
{"id": "2374700", "revid": "35804", "url": "https://it.wikipedia.org/wiki?curid=2374700", "title": "ATP Challenger Tour 2009", "text": "L'ATP Challenger Tour \u00e8 una serie di tornei internazionali maschili di tennis studiati per consentire a giocatori di seconda fascia di acquisire un ranking sufficiente per accedere ai tabelloni principali. Nel 2009 sono stati organizzati 162 tornei challenger: i Paesi che hanno ospitato il maggior numero di tornei sono stati l'Italia con 25 eventi e gli Stati Uniti d'America con 20 tornei.\nCalendario.\nDicembre.\n\"Nessun evento\""}
{"id": "2374702", "revid": "20768", "url": "https://it.wikipedia.org/wiki?curid=2374702", "title": "Alessandro Meluzzi", "text": " Consulente in alcuni casi giudiziari ad alto impatto mediatico, \u00e8 altres\u00ec sostenitore della teoria del complotto di estrema destra QAnon e ne propaga i contenuti, diffondendo informazioni false sulle reti sociali, in particolare sulla pandemia di COVID-19.\nDal 2015 \u00e8 l'autoproclamato primate, metropolita e arcivescovo di una Chiesa ortodossa non riconosciuta dalle Chiese ortodosse, con il nome ecclesiastico-patriarcale autoimposto di Alessandro I e il trattamento onorifico di \u00abSua Beatitudine\u00bb.\nBiografia.\nStudi e formazione.\nNato a Napoli, trascorre parte della sua vita a Torino dove ha condotto gli studi, laureandosi in Medicina e Chirurgia, e specializzandosi in Psichiatria.\nHa lavorato come ricercatore presso il laboratorio del neurofisiologo Henri Laborit all'H\u00f4pital Boucicaut e all'Istituto Pasteur di Parigi.\nIn seguito ha conseguito il baccellierato in Filosofia \"magna cum laude\" presso il Pontificio ateneo Sant'Anselmo di Roma.\n\u00c8 sposato e ha una figlia.\nRisiede da molti anni ad Albugnano.\nAttivit\u00e0 politica.\nIn giovent\u00f9 \u00e8 militante prima nel Partito Comunista Italiano e successivamente nel Partito Socialista Italiano.\nAderente alla massoneria, che ha abbandonato nel 2003.\nIn Parlamento (1994-2001).\nAlle elezioni politiche italiane del 1994 \u00e8 stato candidato alla Camera dei deputati dal Polo delle Libert\u00e0 nel collegio di Torino 7, e ha sconfitto di poco Sergio Chiamparino, candidato dell'Alleanza dei Progressisti (35,59% contro 35,15%); Ha aderito al gruppo di Forza Italia.\nAlle successive elezioni del 1996 \u00e8 stato candidato al Senato nel collegio di Agropoli dal Polo per le Libert\u00e0 e ha sconfitto Pier Giovanni Maria Crocco dell'Ulivo.\nNel marzo 1998 ha lasciato Forza Italia per aderire all'Unione Democratica per la Repubblica (UDR) di Francesco Cossiga. Con lo scioglimento del partito, il 24 febbraio 1999, insieme agli altri \"cossighiani\" ha aderito al gruppo parlamentare di Rinnovamento Italiano; e per quella lista \u00e8 stato candidato alle elezioni europee del 1999 nella circoscrizione Italia nord-occidentale, ottenendo preferenze (primo della lista), ma senza essere eletto. Nel novembre dello stesso anno lascia Rinnovamento Italiano e segue Cossiga nella nuova Unione per la Repubblica (che in Senato forma la componente \"Centro Riformatore\" nel gruppo misto), che abbandona poche settimane dopo, il 21 dicembre 1999, alla vigilia della fiducia al governo D'Alema II, quando passa alla Federazione dei Verdi.\nNel febbraio del 2000, infine, d\u00e0 vita, insieme a Stefano Pedica (un altro ex UDR), ai \"Cristiano Democratici Europei\", un movimento di ispirazione centrista, presente soprattutto nel Lazio, che aderisce all'Unione Democratici per l'Europa (UDEUR) di Clemente Mastella. Resta a Palazzo Madama fino al 2001.\nIl \"PAI\" (2017-2020).\nNel 2017 fonda il \"Partito anti islamizzazione - PAI\", e ne diventa presidente onorario. Il PAI sostiene la \"impossibilit\u00e0 di una convivenza pacifica e proficua tra Islam e democrazia\" e domanda la messa al bando dell'immigrazione di persone di religione musulmana. Pur restando presidente del PAI, nel 2017 partecipa a un evento di Fratelli d'Italia, e il coordinatore regionale di Fdi Michele Barcaiuolo avanza la proposta, poi rientrata, del suo nome come candidato alla presidenza della regione Emilia Romagna nel 2019.\nNel 2020 il PAI stipula un accordo con la Lega.\n\u00c8 stato console onorario del Paraguay. \n\u00c8 sostenitore del leader russo Vladimir Putin in quanto rappresenterebbe \"l\u2019unico e ultimo argine della civilt\u00e0 europea\".\nAttivit\u00e0 professionale.\nMeluzzi sostiene di aver redatto oltre duecento pubblicazioni scientifiche (delle quali non vi \u00e8 traccia su motori di ricerca specialistici come PubMed o ResearchGate) e pi\u00f9 di venti monografie in materia psicologica, psicoterapeutica, psichiatrica e antropologico-filosofica. \u00c8 inoltre autore di varie pubblicazioni dedicate alla religione.\nCome autore televisivo ha collaborato a diverse trasmissioni Rai (Rai Parlamento, Uno Mattina, Domenica In, L'Italia sul 2), Mediaset (Mattino Cinque, Pomeriggio Cinque, Domenica Live, Quarta Repubblica, Quarto Grado) e Telelombardia.\nCome criminologo \u00e8 stato consulente della difesa di Rudy Guede (sostenendo l'estraneit\u00e0 di tutti gli indagati) e di Massimo Giuseppe Bossetti. Ha espresso posizioni di garantismo penale in molti processi.\nHa tenuto inoltre diverse docenze a contratto nella formazione universitaria.\nConvinto antivaccinista, il 6 ottobre 2021 ha ricevuto la sospensione dall'Ordine dei medici di Torino per inosservanza dell'obbligo vaccinale, per essere cio\u00e8 venuto meno all'obbligo per il personale sanitario di vaccinarsi contro il COVID 19.\nAttivit\u00e0 clericale.\n\u00c8 stato a lungo seguace del controverso ex sacerdote Pierino Gelmini..\nDiacono cattolico greco-melchita.\nNel 2007, presso l'Arcieparchia di Homs in Siria, \u00e8 stato consacrato diacono della Chiesa cattolica greco-melchita, di rito bizantino ma in comunione con il Papa nella Chiesa cattolica romana (Chiese cattoliche di rito orientale), non essendo la sua richiesta di ordinazione diaconale stata accettata dalla Chiesa latina. \nViene poi allontanato dal clero cattolico, a suo dire per la sua passata adesione alla massoneria, che gli ha comportato anche una scomunica \"ipso facto\" ribadita anche nel 2011 dalla curia romana dopo l'ordinazione, non potendo Meluzzi usufruire della dispensa speciale. Dopo la rinuncia al pontificato da parte di Benedetto XVI, nonostante le simpatie per il cattolicesimo, specie i rami tradizionalisti latini e quelli di rito greco-bizantino, Meluzzi si allontana dalla Chiesa di Roma.\nAutoproclamazione a \"primate Alessandro I\".\nAvvicinatosi al cristianesimo della Chiesa ortodossa, nel maggio del 2015, padre Leopoldo Adeodato Mancini in punto di morte ha ordinato Alessandro Meluzzi presbitero ortodosso della cosiddetta Chiesa ortodossa italiana autocefala, fondata dallo stesso Mancini. Tale Chiesa non \u00e8 riconosciuta da alcuna istituzione religiosa, come la Sacra arcidiocesi ortodossa d'Italia e Malta (patriarcato ecumenico di Costantinopoli) n\u00e9 dalla Chiesa ortodossa russa in Italia (patriarcato di Mosca), ed \u00e8 considerata una chiesa scismatica o irregolare da tutti gli altri ortodossi italiani, seppure Meluzzi dichiari spesso la sua vicinanza alla spiritualit\u00e0 e alla cultura della Russia ortodossa.\nIl 6 novembre 2015, dopo la morte di Mancini, Meluzzi si autoproclam\u00f2 \"primate\" (arcivescovo) d'Italia, eparca di Ravenna e Aquileia, e primate metropolita di detta Chiesa con il nome di Alessandro I e il trattamento onorifico di \u00abSua Beatitudine\u00bb.\nTra i suoi propositi da neo-primate figurano la volont\u00e0 di proclamare santi i defunti sacerdoti cattolici Gianni Baget Bozzo (sospeso \"a divinis\" per la sua attivit\u00e0 politica) e Pierino Gelmini (dimesso dallo stato clericale in seguito a procedimenti giudiziari per abusi sessuali).\nControversie.\nIn alcune apparizioni televisive intorno al 2010 Meluzzi ha assunto posizioni conservatrici in materia di famiglia e societ\u00e0, soprattutto contro l'aborto, il matrimonio omosessuale e l'eutanasia. Ha definito gli omosessuali \"disabili della procreazione\" e dichiarato che \"\u00e8 evidente che alla base dell'omosessualit\u00e0 c'\u00e8 quasi sempre un problema psicologico\", subendo l'accusa di omofobia.\nHa suscitato polemiche una sua intervista sulla pedofilia, toccando anche i casi coinvolgenti la Chiesa, affermando che il carcere non sempre compatibile con il soggetto pedofilo in quanto secondo la sua opinione professionale e religiosa \"certi pedofili non commettono reato e nemmeno peccato\".\nConvinto complottista, Meluzzi ha sostenuto l'esistenza e la veridicit\u00e0 della teoria del complotto sul piano Kalergi (sulla presunta sostituzione etnica degli europei voluta dalle \u00e9lite) e che papa Francesco, eletto nel periodo dell'allontanamento di Meluzzi dalla Chiesa di Roma, fosse complice del piano: \u00abUn Papa\u00bb, ha detto in un'intervista, \u00abche sta riducendo la dottrina cattolica all\u2019idea che tutta l'Africa possa entrare in Europa come se questo dovesse riequilibrare le colpe del colonialismo occidentale\u00bb.\nNewsGuard, azienda specializzata nel monitoraggio della disinformazione sul web, lo ha inserito nella lista dei \u201csuper-diffusori di disinformazione sul COVID 19 in Europa\u201d. Ha condiviso una bufala sui social, sostenendo che le mascherine sanitarie, adoperate per limitare la diffusione del COVID-19, contengano un \"microchip 5G\", che la pandemia non sia altro che un complotto ordito da Bill Gates e che le persone ricoverate fossero vittime di terapie sbagliate. Ha promosso l'idrossiclorochina come valida cura per il COVID-19. \u00c8 stato oggetto di critiche per aver diffuso un fotomontaggio in cui alla scritta \"Arbeit macht frei\" sul cancello di Auschwitz si sostituisce quella simbolo della lotta al COVID-19 \"andr\u00e0 tutto bene\". Nell'estate 2021, nel corso di un'iniziativa organizzata a San Marino, ha sostenuto che ai VIP e tutte le celebrit\u00e0 in generale sia stato inoculato un falso vaccino e che anche a lui sia stata fatta la proposta di un falso vaccino."}
{"id": "2374705", "revid": "726373", "url": "https://it.wikipedia.org/wiki?curid=2374705", "title": "Lo spirito del demone", "text": "Lo spirito del demone \u00e8 il secondo romanzo fantasy della prima trilogia del demone di R.A. Salvatore.\nTrama.\nElbryan e Pony, di ritorno dal Barbacan, si recano a Caer'alfar, la citt\u00e0 degli elfi per avvertirli della disfatta di Bestesbulzibar; Juraviel li raggiunse ai confini del reame dei Touel'alfar e spieg\u00f2 loro che i profughi delle Terre dei Boschi si erano ritirati nelle foreste circostanti a Caer Tinella lottando contro la guarnigione di orchetti e powrie che l'aveva occupata. \nNel frattempo, i monaci dell'abbazia di St-Mere-Abelle affrontarono una grande flotta powrie che intendeva effettuare un grande sbarco nella Baia di tutti i Santi per intraprendere la conquista del golfo di Corona: la scarsa coordinazione con un contingente di orchetti sulla terraferma caus\u00f2 una terribile disfatta che costrinse alla ritirata i resti della flotta.\nProprio quella disorganizzazione improvvisa e le voci di un'esplosione verificatasi nel lontano Barbacan, spinsero il Padre abate Markwart ad organizzare una spedizione per indagare su quei fatti.\nDopo un mese di viaggio, la carovana di monaci guidata dal Maestro Jojonah, giunse al Monte Aida, dove si svolse la battaglia tra Avelyn e il demone dactyl: qui i monaci trovano conferma che \u201cAvelyn era in combutta con Bestesbulzibar\u201d e trovano Bradwarden vivo, ma intrappolato sotto tonnellate di roccia. Una volta liberato il centauro, i monaci lo prendono in custodia portandolo verso sud, a St-Mere Abelle per interrogarlo. Ma il padre abate, una volta informato del centauro, per evitare di perdere tempo prezioso, si reca a Palmaris andando incontro alla carovana.\nDa Bradwarden e dall'abate Dobrinion, Markwart riusc\u00ec a scoprire l'identit\u00e0 di Jilseponie, attuale custode delle pietre trafugate da Avelyn; per saperne di pi\u00f9 sul conto della donna ordin\u00f2 che i Chilichunk (la famiglia adottiva di Pony) venissero prelevati con la forza dalla loro locanda e trascinati nelle segrete di St. Precious con l'accusa di tradimento, arrivando a torturarli pur di avere nuove informazioni. Per evitare interferenze da parte dell'abate del monastero manda Jojonah a St. Honce, a Ursal, per discutere dalla santificazione di Frate Allabarnet.: tuttavia questo non frena l'inquietudine di Dobrinion, e la sua crescente indignazione per il trattamento riservato ai membri della sua congregazione nelle segrete dell'abbazia, spingono il Padre Abate e la carovana ad abbandonare Palmaris e trasferirsi a St-Mere Abelle, dove Dobrinion non aveva autorit\u00e0. Tuttavia prima di partire il prelato fece arrestare Connor Bildeborough, sia per garantirsi un lasciapassare per attraversare le mura cittadine, sia per pubblicizzare i propri prigionieri, nella speranza di attirare in trappola Pony. Una volta allontanati dalla citt\u00e0, Markwart sguinzagli\u00f2 due Fratelli Giustizia per eliminare il fastidioso Abate Dobrinion e Connor Bildebourogh. Il prelato venne ucciso senza difficolt\u00e0 e la colpa dell'omicidio fu data a un powrie mentre Connor riusc\u00ec a fuggire nel nord dopo aver compreso chi era il vero autore del misfatto: cos\u00ec i due boia della Chiesa si diressero a nord per assolvere la loro missione principale, ovvero il recupero delle pietre magiche.\nGiunti a Caer Tinella, Pony, Elbryan e Juraviel fecero la conoscenza dell'orgoglioso Roger Lockless e combatterono duramente la guarnigione nemica al fine di riuscire a creare un passaggio sicuro per i profughi verso il sud. Proprio mentre scortavano gli sfollati a Palmaris, si imbatterono in Connor Bildeborough che li avvert\u00ec dell'arrivo imminente dei Fratelli Giustizia e della cattura della sua famiglia adottiva e di Bradwarden. In vantaggio sui loro assalitori, Elbryan e i suoi compagni gli tesero una trappola che permise di eliminare un assassino e di catturare il suo collaboratore, la prova vivente del coinvolgimento del padre abate nell'omicidio di Dobrinion. \nSaputa della morte dell'abate di St. Precious, Jojonah non ebbe dubbi sul mandante dell'omicidio e sul da farsi: nel corso degli ultimi mesi aveva assistito a troppe ingiustizie, a partire dalle accuse ad Avelyn fino alle torture che i Chilichunk avevano dovuto subire. Cos\u00ec torn\u00f2 a St-Mere- Abelle per tenere sotto controllo il padre abate e per avere delle risposte: nelle settimane successive si dedic\u00f2 alla ricerca nell'antica biblioteca dell'abbazia per verificare come era la chiesa ai suoi albori. Dopo aver tentato di verificare le condizioni dei prigionieri del padre abate, Jojonah venne obbligato a scortare, Marcalo De\u2018Unnero, il nuovo abate di St. Precious (e fedele seguace di Markwart) a Palmaris: il suo sogno di creare una chiesa pi\u00f9 giusta veniva cos\u00ec distrutto e la sua missione pass\u00f2 sulle spalle del suo discepolo Braumin Herde.\nElbryan, Pony e Juraviel intanto si diressero a St-Mere-Abelle con l'intenzione di liberare Bradwarden e i Chilichunk. Si separarono cos\u00ec da Roger e da Connor e si prepararono per dirigersi a sud-est; tuttavia poco lontano da Palmaris avvenne l'impensabile: il fratello giustizia riusc\u00ec a liberarsi e a uccidere Connor, per poi gettarsi all'inseguimento di Roger che con un astuto piano riusc\u00ec ad eliminare il pericoloso monaco. Con l'approvazione di Elbryan, Pony edell'elfo, il giovane ragazzo si diresse alla residenza del barone Bildeborough, zio di Connor e gli narr\u00f2 l'intera vicenda; il nobile decise a quel punto di andare ad Ursal alla corte del Re e di portare Roger con s\u00e9 in qualit\u00e0 di testimone al fine di smascherare i misfatti della Chiesa Abellicana.\nLungo la strada il ranger e i suoi compagni incontrarono Jojonah, allontanatosi con una scusa dal corteo di De'Unnero, che volle accompagnarli al monastero e aiutarli nella loro missione. Essi riuscirono a penetrare nell'abbazia e a salvare Bradwarden, scoprendo con orrore che i Chilichunk non solo erano morti, ma erano stati rianimati con le arti oscure e posseduti da spiriti maligni.\nNell'inverno dello stesso anno, mentre Pony, Elbryan, Bradwarden e Juraviel si ricongiungevano ai loro amici, il Collegio degli Abati guidato da Markwart dichiar\u00f2 Jojonah un eretico assieme ad avelyn Desbris e lo condann\u00f2 al rogo."}
{"id": "2374709", "revid": "767487", "url": "https://it.wikipedia.org/wiki?curid=2374709", "title": "Gilgamesh (gruppo musicale)", "text": "I Gilgamesh (1972-1975, 1977-1978) sono stati un gruppo progressive, jazz fusion formatosi nel 1970 e guidato dal tastierista Alan Gowen, facenti parte della scena di Canterbury\nStoria.\nLa formazione originale dei Gilgamesh era composta da Alan Gowen, Mike Travis, Jeff Clyne e Alan Wakeman (al sassofono). Il gruppo subisce per\u00f2 nel 1973 una piccola modifica: entrano il chitarrista Phil Lee e Neil Murray al basso.\nNel 1975 i Gilgamesh ottengono un contratto con una casa discografica che faceva parte della Virgin, la Caroline Records. Cos\u00ec lo stesso anno incidono l'album, omonimo, che vedeva Dave Stewart (all'epoca negli Hatfield and the North) in qualit\u00e0 di co-produttore.\nGowen e Stewart diventano presto amici e cominciano a progettare una possibile collaborazione in futuro. Cos\u00ec a seguito dello scioglimento degli Hatfield and the North, i due decidono di accantonare il progetto Gilgamesh (tanto che viene annullato un tour in Scozia), e formano cos\u00ec i National Health.\nNel 1977 per\u00f2, dopo aver lasciato i National Health, Gowen riforma il gruppo che vede Lee, il batterista Trevor Tomkins e Hugh Hopper al basso. Un anno dopo esce il secondo album Another Fine Tune You've Got Me Into. Ma i Gilgamesh ormai sono destinati a finire: Gowen mor\u00ec infatti pochi anni dopo, nel 1981.\nNel 2000 venne pubblicato dalla Cuneiform Records un archivio con dei nastri inediti, di registrazioni e di sessioni del 1974-75."}
{"id": "2374713", "revid": "935281", "url": "https://it.wikipedia.org/wiki?curid=2374713", "title": "Storia di Genova", "text": "Genova fu per circa otto secoli capitale dell'omonima Repubblica, che comprendeva la quasi totalit\u00e0 della Liguria, la Corsica (poi ceduta alla Francia nel 1768), parte dell'oltregiogo piemontese e l'isola di Capraia.\nPer circa cinque secoli fiorirono in tutto il bacino Mediterraneo i possedimenti genovesi, ora con carattere di empori o basi commerciali, ora come vere e proprie colonie, dipendenti direttamente dalla Repubblica, dal Banco di San Giorgio o da privati cittadini.\nFondazione di Genova.\nLe pi\u00f9 antiche tracce finora ritrovate nella zona della citt\u00e0 riguardano un piccolo insediamento di epoca neolitica (nella zona di Brignole) nel V e IV millennio a.C., e sistemazioni dell'et\u00e0 del bronzo antico (un muro a secco di terrazzamento presso la foce del Bisagno)\nLa citt\u00e0 di Genova si origin\u00f2 dal pi\u00f9 antico insediamento dell\"'oppidum\" detto \"di Castello\" (Sarzano), sul colle che domina l'antico porto (oggi piazza Cavour), fondato agli inizi del V secolo a.C..\nLa collocazione del primo nucleo della citt\u00e0 sulla collina di Castello era gi\u00e0 stata ipotizzata agli inizi del XVII secolo. Tra il 1898 e il 1910 venne scavata gran parte della necropoli preromana ritrovata sull'adiacente Colle di Sant'Andrea: le tombe del tipo \"a pozzetto\" invece che \"a cassetta litica\" come negli altri casi conosciuti presso i Liguri e l'abbondanza di materiali di origine etrusca e greca portarono ad una discussione sull'origine degli antichi abitanti. Secondo alcuni studiosi, si sarebbe trattato di una fusione di genti autoctone liguri con ampi apporti esterni, mentre altri considerarono l'insediamento come una fondazione greca od etrusca. Le indagini sulla collina di Castello, condotte a partire dal 1967 nel sito ancora ricoperto dalle macerie a seguito dei bombardamenti della seconda guerra mondiale, hanno restituito resti dell'antico \"oppidum\", interpretato come una fondazione etrusca, a difesa della sottostante insenatura portuale lungo la rotta commerciale verso la Via dell'ambra, in un punto dove si aprivano vie di collegamento verso la pianura padana. La presenza etrusca nell'area della citt\u00e0 \u00e8 confermata dal recente ritrovamento all'Acquasola, nel corso dei lavori per la metropolitana, di un tumulo funerario datato al VII-VI secolo a.C..\nNel corso del IV secolo a.C. si svilupp\u00f2 un maggiore interesse allo sfruttamento delle risorse locali, con la creazione di officine per la produzione di materiali ceramici.\nAlla fine del III secolo a.C., durante la seconda guerra punica, l'\"oppidum\" genovese, a differenza di altri centri liguri che si schierarono con i Cartaginesi, fu alleata di Roma e fu distrutta nel 205 a.C. dal generale punico Magone, fratello di Annibale. La citt\u00e0 venne quindi ricostruita dal proconsole Spurio Lucrezio e nel 197 a.C. Quinto Minucio Rufo liber\u00f2 il retroterra della citt\u00e0 dall'occupazione delle ultime trib\u00f9 liguri locali, site lungo l'asse che porta verso le colonie romane di Piacenza e Cremona. Strabone cita il centro ricostruito come emporio dei Liguri.\nLo storico greco Artemidoro di Efeso nel II secolo a.C. e Pomponio Mela nel I secolo riferiscono che la citt\u00e0 era nota anche con il toponimo di Stalia (\u03a3\u03c4\u03b1\u03bb\u00ec\u03b1). Secondo una vecchia ipotesi della fine dell'Ottocento e degli inizi del Novecento tale toponimo era stato considerato corrispondere all'attuale localit\u00e0 di Staglieno, dove \u00e8 stata ipotizzata la presenza di un porto, collocato sul torrente Bisagno a circa 5\u00a0km dalla costa, al tempo ritenuto il sito della Genova preromana, ipotesi ad oggi smentita da ritrovamenti pi\u00f9 recenti nelle zone pi\u00f9 vicine alla costa.\nL'origine del nome \"Genova\" viene fatto risalire ad una radice indoeuropea \"*geneu-\" (\"ginocchio\") oppure \"*genu-\"(\"mascella, bocca\"); \"genu-\" sarebbe un'allusione alla foce (\"bocca\") di uno degli antichi corsi d'acqua del sito o alla forma dell'insediamento sul mare; a corroborare questa evidenza \u00e8 il fatto che la maggioranza dei linguisti considerino \"Genua\" e \"Genaua\" (Ginevra) varianti dello stesso nome . Interessante anche il significato di \"Ianua\" = porta. Il nome potrebbe anche derivare dal dio Giano bifronte, con una faccia che guarda verso i monti (interno) e l'altra verso il mare (esterno); \u00e8 infatti rappresentato in diverse decorazioni della citt\u00e0, tra cui il tempietto-fontana in Piazza Sarzano. Secondo una recente teoria, l'origine del nome potrebbe essere riportata ad una parola etrusca, ritrovata su un coccio di vaso, contenente la scritta Kainua, che in lingua etrusca significherebbe \"Citt\u00e0 nuova\".\nEpoca romana.\nSconfitta Cartagine, Roma puntava ad espandersi verso nord, e si serv\u00ec di Genova come base di appoggio per incursioni, tra il 191 e il 154 a.C., contro le trib\u00f9 liguri dell'entroterra, da decenni alleate con Cartagine. Fu in questo periodo che si percep\u00ec una primitiva vocazione dello scalo genovese come porto di scambio, grazie ai traffici che si svilupparono con le pi\u00f9 importanti citt\u00e0 romane dell'entroterra: Tortona (\"Derthona\") e Piacenza (\"Placentia\").\nLa romanizzazione si evidenzi\u00f2 con l'espandersi della citt\u00e0 dal primitivo \"castrum\" della zona di Santa Maria di Castello e del promontorio del Molo, verso la zona dell'attuale San Lorenzo e del Mandraccio.\nIn et\u00e0 augustea Genova, con la Liguria, faceva parte della \"Regio IX\", ma le fonti ci dicono poco altro.\nDopo la caduta dell'Impero Romano d'Occidente.\nDai barbari ai Longobardi.\nDopo la caduta dell'Impero romano, Genova segue le sorti dell'Italia, venendo governata dagli Eruli di Odoacre (476-493) e dai Goti per poi ritornare in mano romano-bizantina (nominalmente nel 538, ma Teia mor\u00ec nel 553). Sostanzialmente l'organizzazione della Prefettura rimase intatta in questi anni, quindi Genova, con la Liguria, rientrava nella provincia delle Alpi Cozie. Nel 568 i Longobardi invasero l'Italia, ma non la Liguria. Nel 580 i Bizantini riorganizzarono l'Italia costituendo le eparchie: in particolare la Liguria con Genova pass\u00f2 sotto l'Urbicaria. Dopo soli quattro anni Maurizio I di Bisanzio istitu\u00ec la Provincia Maritima Italorum nel contesto dell'Esarcato di Ravenna.\nNon \u00e8 certo se Genova fosse capoluogo di queste amministrazioni o di ulteriori suddivisioni. \u00c8 noto per\u00f2 che con la caduta di Milano sotto il dominio Longobardo (569), Genova accoglie i \"vicarii\" del Prefetto Pretorio e lo stesso Arcivescovo milanese con curia al seguito. Pu\u00f2 esserci comunque stata una precedente riorganizzazione territoriale in direzione genovese, forse da porre temporalmente nel contesto della guerra gotica, da far risalire alla distruzione di Milano da parte di Teia e Uraia, tant'\u00e8 che gli stessi Longobardi alla citt\u00e0 imperiale preferiscono Monza e Pavia.\nI Longobardi si espansero ulteriormente ed intorno al 599 conquistarono il Basso Piemonte, tagliando la Liguria dal resto dell'Italia bizantina. Negli ultimi mesi del 643, Rotari conquist\u00f2 tutta la Liguria, che quindi rientr\u00f2 nel Ducato di Asti, suddivisione amministrativa della Neustria longobarda.\nI monaci dell'abbazia di Bobbio (longobardo e cattolico), attivissimo centro di evangelizzazione e di rinascita agricola sotto la protezione del Papa, vi instaurarono alcune fondazioni religiose aventi come riferimento l'antica Chiesa di S. Pietro della Porta, l'odierna Chiesa di San Pietro in Banchi, presso le mura della Genova bizantina nella zona di Soziglia, la chiesa di San Michele (la futura l'Abbazia di S. Stefano), la distrutta Chiesa di San Colombano nell'attuale zona di piazza Dante e celle monastiche dotate di ampi possedimenti fondiari, in principio parte integrante del grande Feudo monastico di Bobbio continuo da Bobbio verso la Val Trebbia e parte della Val Bisagno, in seguito autonomi sotto l'abbazia di S. Stefano. Essi favorirono la rinascita agricola, con la diffusione di vigneti, castagneti, oliveti, mulini e frantoi e la coltivazione in terrazza ed il commercio attraverso le \"vie marenche\", nuove vie commerciali con la Pianura padana attraverso le future e varie vie commerciali e di comunicazione: olio, sale, spezie, legname, carne, ecc.\nDai Carolingi alla prima indipendenza.\nDopo la dominazione longobarda, durante il IX secolo, il territorio ligure pass\u00f2 sotto il dominio di Carlo Magno e venne organizzato in contea.\nCon l'affievolirsi del controllo centrale, Genova venne accreditata a un'aristocrazia locale di vicari (\"vicecomites\", cio\u00e8 visconti). Nel 950-951 il re Berengario II termin\u00f2 la riorganizzazione del territorio del nord Italia, iniziata da Ugo di Provenza costituendo la Marca Obertenga: Genova e i diritti su Bobbio (feudo monastico imperiale), Luni, Tortona, Milano, Pavia, furono affidate a Oberto I, capostipite di una schiatta che aveva le proprie roccaforti a Luni e Sarzana. Nella lotta tra Berengario ed Ottone di Sassonia il marchese Oberto I si schier\u00f2 a favore di quest'ultimo, mentre la citt\u00e0 di Genova giur\u00f2 fedelt\u00e0 a Berengario e al figlio Adalberto, ottenendo cos\u00ec, nel 958, un \"diploma\" che dichiarava indipendente la citt\u00e0 e i possedimenti dei suoi cittadini da qualsiasi \"duca, marchese e conte, sculdascio, decano o qualsiasi altra persona grande o piccola del nostro regno\". Simile indipendenza verr\u00e0 poi confermata dal marchese Alberto dei Malaspina (famiglia originata dagli Obertenghi) nel 1056.\nI saraceni, che al tempo battevano le coste del bacino occidentale del mar Mediterraneo, nel 935 misero a ferro e fuoco Genova. La storia \u00e8 raccontata da Liutprando da Cremona, non testimone oculare, ma quantomeno coevo. Pi\u00f9 di duecento anni dopo Jacopo da Varazze ci racconta di come i Genovesi, ripresisi presto, inseguirono i saraceni sino all'isola dei \"Buxinarii\" a nord est della Sardegna e li sterminarono, ammonticchiando le carcasse a monito, tant'\u00e8 che da quel d\u00ec l'isola prese il nome di Mortorio. \nAnche se non ci si pu\u00f2 fidare della veridicit\u00e0 di tale aggiunta jacopea, essa \u00e8 indice di una costante belligeranza marittima. L'episodio comunque non mise termine alla saga: sempre Jacopo ci racconta di come cinquant'anni dopo, nel 985, il vescovo genovese Landolfo I traslasse le spoglie di San Siro, protettore di Genova, all'interno della cinta muraria nella Cattedrale, per paura di un eventuale furto da parte di nemici irreligiosi. Questo evento occorre ben tredici anni dopo la spedizione punitiva genovese contro la colonia arabo-berbera di Frassineto nel 972: si viveva quindi un continuo stato di allerta, lungo le coste mediterranee, per le ripetute incursioni di corsari.\nData la longevit\u00e0 del centro di Frassineto rispetto ad altri rifugi musulmani, gli studiosi suppongono che la colonia fosse uno stabile emporio commerciale, pi\u00f9 che un ricetto di corsari: ci\u00f2 non toglie che da l\u00ec potessero partire avventure depredatorie.\nFacile capro espiatorio, Frassineto venne distrutta nel 972-973 dalle forze congiunte di liguri e provenzali, organizzate da Guglielmo I di Provenza, con l'aiuto del piemontese Arduino il Glabro e col beneplacito di papa e imperatore.\nGli Obertenghi parteciparono indirettamente alla guerra, attraverso i ben pi\u00f9 motivati vicari genovesi, che proprio in tale occasione si organizzarono nelle tenaci \"coniurationes\" che avrebbero portato poi alla costituzione del comune indipendente e infine della repubblica.\nLa distruzione di Frassineto non ferm\u00f2 l'aggressivit\u00e0 islamica n\u00e9 altre incursioni piratesche n\u00e9 tantomeno pi\u00f9 ampie azioni militari come il tentativo di conquista della Sardegna da parte di Muj\u0101hid al-\u02bf\u0100mir\u012b, wali di D\u00e9nia e delle Baleari. \nNel 1016, l'alleanza genovese-pisana sbaragli\u00f2 la flotta andalusa.\nPrima epoca aurea: la fondazione del Comune e le crociate.\nLa Compagna Communis.\nIn principio le libere associazioni di cittadini erano tre, diverse tra loro: le \"Compagnae\", appunto, le \"Coniurationes\" e le \"rassae\". Alla fine fu la prima di queste forme associative ad avere la meglio. Caffaro di Rustico da Caschifellone, annalista genovese, annot\u00f2 con dovizia di particolari nei suoi Annali come nel 1099 si giunse alla nascita della \"Compagna Comunis\", e come essa costituisse una sorta di patto federativo in grado di unire tutte le \"Compagne\" nelle quali si era fino ad allora suddiviso topograficamente e demograficamente il territorio cittadino compreso tra le zone dette del \"Castello\" e del \"Borgo\".\nLa \"Compagna\" nasce quindi come patto di solidariet\u00e0 che si riveler\u00e0 fondamentale quale strumento di espansione e consolidamento territoriale, anche in funzione dei rapporti allora nascenti tra la diocesi e le potenti famiglie viscontili che fino ad allora avevano agito nel ruolo di funzionari imperiali ma che sarebbero poi divenute feudatarie dello stesso vescovo. La definizione di Compagna Communis venne modificata in \"Respublica Ianuensis\", o Repubblica di Genova, dopo la svolta filoasburgica di Andrea Doria del XVI secolo.\nGuglielmo Embriaco e la Prima Crociata.\nLe prime basi del colonialismo genovese furono poste con le crociate, durante le quali gli interessi, dal limitato orizzonte della riviera, si spostarono a Oriente.\nLa prima spedizione genovese part\u00ec con gli altri crociati europei nel 1097, e con la conquista di Antiochia, i genovesi ottennero una chiesa ed un fondaco, ovvero un quartiere commerciale proprio nella citt\u00e0 liberata.\nFu sulla via del ritorno che i crociati liguri trovarono quelle che furono ritenute le ceneri di San Giovanni Battista, che in seguito si affianc\u00f2 a San Giorgio e San Lorenzo come patrono della citt\u00e0.\nFu determinante l'aiuto offerto dai genovesi per la conquista di numerose citt\u00e0 della Terra Santa, prima fra tutte Gerusalemme, dove il capitano e ammiraglio Guglielmo Embriaco giunse con truppe fresche e rifornimenti in un momento di grande sconforto. Consci di essere incalzati dalle truppe nemiche, Guglielmo e suo fratello Primo ordinarono lo smantellamento delle navi, e con il legname al seguito, si diressero verso la citt\u00e0 santa.\nIdeate e costruite con le navi smontate furono alcune innovative armi d'assedio quali la \"torre mobile\", con la quale Embriaco si arrampic\u00f2 da solo sulle mura della citt\u00e0, incitando i soldati cristiani a fare altrettanto. Grazie al riutilizzo di un \"bolzone\", una sorta di ariete sospeso, con il quale gli assediati tentarono di respingere le torri, i crociati poterono raggiungere le mura e da l\u00ec irrompere nella citt\u00e0, conquistandola. Addirittura Baldovino, re della Gerusalemme conquistata, succeduto al fratello Goffredo di Buglione, fece incidere sull'architrave della chiesa del Santo Sepolcro la scritta a caratteri d'oro \"Pr\u00e6potens Genuensium pr\u00e6sidium\" (potentissimo presidio dei Genovesi); scritta che in seguito fu cancellata per volont\u00e0 di un successivo re.\nNel 1100 l'Embriaco, assieme all'annalista Caffaro di Rustico da Caschifellone, futuro console e \"padre della patria\", guid\u00f2 la terza spedizione ligure in Terrasanta, dove lo stesso Caffaro riferisce un atto di eroismo dell'Embriaco alla presa di Cesarea: rimasto isolato dai suoi uomini per il crollo di una scala a pioli, riusc\u00ec secondo la cronaca a catturare un prigioniero e usarlo come ostaggio per garantire l'arrivo dei crociati sulle mura in suo aiuto. Grazie alla presa della citt\u00e0, i genovesi poterono conquistare il Sacro Catino, reliquia tuttora conservata nella cripta della Cattedrale di San Lorenzo, in citt\u00e0.\nI pi\u00f9 celebri e ricchi possedimenti furono Giaffa (oggi parte di Tel Aviv), Gibello, Cesarea di Antiochia e San Giovanni d'Acri in Terra Santa.\nLa crociata di Spagna.\nNel 1147, Genova, non partecipando alla seconda crociata in Terrasanta, intervenne invece nella cosiddetta \"Crociata di Spagna\", processo facente parte della Reconquista, con la quale la dinastia degli Almohadi di religione islamica, vennero cacciati dalla Penisola iberica, Processo, quello della Reconquista, durato comunque assai a lungo, al quale partecip\u00f2, passando alla storia (soprattutto letteraria) il celebre El Cid Campeador, che milit\u00f2 nell'una e nell'altra parte, e che fu concluso da Ferdinando II di Aragona. tent\u00f2 un'alleanza con Pisa, e Genova per tutta risposta assal\u00ec una sua flotta, depredando ben 22 navi. L'impresa iberica venne guidata dal console Caffaro. Assieme ad Oberto della Torre, assedi\u00f2 Minorca. Durante la notte i genovesi furono assaliti dai mori: l'attacco, sventato, favorir\u00e0 l'ingresso dei liguri in citt\u00e0, dove gli abitanti furono resi schiavi. Caffaro quindi mosse su Almer\u00eda (1147, vedi Battaglia di Almeria), con il placet del Re di Castiglia che intanto conquist\u00f2 Cordova. I musulmani di Almer\u00eda, timorosi di fare la stessa fine di Minorca, offrirono 113.000 marabottini ai genovesi per la pace. Caffaro rifiut\u00f2 la pace, e concesse soltanto una tregua, cosicch\u00e9 i musulmani gli offrirono 25.000 marabottini pi\u00f9 la consegna dell'emiro e di altri 8 ostaggi, come anticipo, ottenendo il consenso di Caffaro. Durante la notte l'emiro si diede alla fuga, e ai genovesi non rest\u00f2 che attaccare la citt\u00e0 il giorno seguente con un assalto alle mura. Il Re di Castiglia chiese ai genovesi di attendere il suo arrivo prima di entrare in citt\u00e0, promettendo di arrivare con tutto il suo esercito. In cambio offr\u00ec ai genovesi 2/3 di Almeria per 30 anni, una chiesa ed un fondaco in tutte le citt\u00e0 conquistate. Caffaro accett\u00f2 la proposta del re e lev\u00f2 temporaneamente l'assedio.\nI genovesi tornarono con una flotta di quasi 200 navi presso la citt\u00e0, ma i rinforzi del re non si videro, fu inviato solo il Conte di Barcellona con pochi armati. I genovesi, sentitisi traditi, diedero l'assalto in dodicimila alla citt\u00e0, e la conquistarono facendo ventimila morti e diecimila prigionieri, senza l'aiuto del Re di Castiglia che arriv\u00f2 soltanto a conflitto quasi terminato in modo da onorare parzialmente l'accordo. Nel (1149) assieme ai Cavalieri Templari, al Signore di Montpellier, a crociati inglesi e soldati tedeschi e fiamminghi, i genovesi attaccano Tortosa. Gli ingegneri genovesi costruirono un castello mobile circondato da guarnizioni di reti, in modo da reggere l'urto dei proietti di catapulta nemici. I soldati del Conte di Barcellona intanto disertarono per non essere stati pagati. I genovesi, sempre pi\u00f9 feroci e scontenti dei loro alleati, ottennero una tregua di 40 giorni dai saraceni: se alla fine di essi da parte saracena non fossero arrivati rinforzi, l'emiro avrebbe ceduto la citt\u00e0. Cos\u00ec accadde, ed anche Tortosa cedette allo stendardo di San Giorgio.\nStretti accordi commerciali con i monarchi spagnoli, i genovesi ottennero fondaci e colonie e consegnarono le citt\u00e0 agli spagnoli.\nLe imprese di \"Spagna\" saranno incise in latino sulle targhe ancora oggi presenti sul cancello della citt\u00e0 di Porta Soprana: \"Da guerra del mio popolo fu scossa finora l'Africa oltre le regioni dell'Asia da qui tutta la Spagna. Conquistai Almeria e soggiogai Tortosa, sette anni fa questa e otto anni fa quella\".\nGenova e il Sacro Romano Impero.\nFederico Barbarossa segn\u00f2 senza dubbio la storia italiana: eletto come imperatore del Sacro Romano Impero nella prima met\u00e0 del XII secolo, reclam\u00f2 gran parte dell'Italia come dominio imperiale. Convocata la celebre \"Dieta di Roncaglia\" l'imperatore ricevette tra gli altri delegati anche Caffaro e Ugo della Volta, i quali gli manifestarono l'intenzione della Repubblica a restare indipendente dal dominio imperiale. I liguri avevano gi\u00e0 ottenuto da un predecessore dell'imperatore nel 1139 il diritto di battere moneta, sempre tuttavia con effigie imperiale, senza servirsi della zecca di Pavia, il primo passo verso una maggiore indipendenza. Ricevendo dagli italiani parecchie opposizioni, Federico pass\u00f2 alle minacce e sfog\u00f2 la sua aggressivit\u00e0 sul nord-Italia, attaccando citt\u00e0 come Asti o Tortona. In principio non intervenne militarmente sulla principale oppositrice, Milano, n\u00e9 tanto meno su Genova, ma giunse infine a Roma dove si fece incoronare, ed elesse un \"antipapa\". Appurata ancora l'opposizione dei comuni lombardi, attacc\u00f2 ed espugn\u00f2 infine Crema e Milano. In quel momento attese un segno di distensione dalla repubblica genovese.\nI consoli della repubblica, tra cui Guglielmo Porco e Guglielmo Lusio, ordinarono di rinforzare le mura della citt\u00e0 di Genova. La costruzione avvenne in tempi di record e impegn\u00f2 l'intera cittadinanza. A testimonianza dell'esistenza di quelle mura resta ancora oggi Porta Soprana. Appurata l'inespugnabilit\u00e0 di una citt\u00e0 costiera che poteva rifornirsi dal mare, Federico chiese un giuramento di fedelt\u00e0 da parte della repubblica, al quale i consoli acconsentirono purch\u00e9 non dovessero versare tributo, ed ottennero la pace, la stessa pace che Milano avrebbe dovuto ottenere con la forza a Legnano. In cambio della rottura dell'alleanza con il Regno Normanno di Sicilia, di orientamento guelfo, i genovesi ottennero inoltre dall'imperatore il diritto di eleggere i consoli e amministrare la giustizia senza influenza imperiale. Federico, sconfitto dalla Lega Lombarda, mor\u00ec infine guadando un fiume durante la Terza Crociata.\nI genovesi ottennero dal Re di Francia un lauto pagamento per il trasporto dei crociati francesi in Terrasanta, dove il Saladino aveva riconquistato Gerusalemme. Riccardo Cuor di Leone rifiut\u00f2 invece l'offerta genovese, ma si rec\u00f2 lo stesso in citt\u00e0 per discutere della strategia di guerra con il monarca francese.\nQuella con il Barbarossa, non fu l'unica tensione genovese contro la potenza che dominava allora sull'Europa: Federico II, con l'aiuto del fuoriuscito genovese Ansaldo De Mari, tent\u00f2 di minacciare la citt\u00e0 con una flotta da guerra. Anche allora i genovesi risposero con audacia, armando una loro propria flotta in tempi rapidissimi e costringendo quella imperiale a ripiegare. La morte dell'Imperatore imped\u00ec che il conflitto proseguisse.\nTale era comunque la potenza genovese sul Mediterraneo che una leggenda successiva volle che proprio dalle navi genovesi gli Inglesi traessero la loro bandiera, usata - afferma tale leggenda - dai convogli di Sua Maest\u00e0 per navigare in sicurezza.\nLa concorrenza di Pisa e Venezia, nonch\u00e9 la rivincita musulmana sugli stati crociati sotto Saladino, posero termine ai domini in Medio Oriente e alle vivaci e ricchissime colonie l\u00e0 create dai Genovesi.\nFine del governo consolare e inizio di quello potestale.\nCon dure lotte, specialmente contro i Malaspina, i genovesi presero finalmente pieno controllo della Liguria, lasciando solo poche zone franche come Noli. Savona in quest'epoca inizi\u00f2 a crescere come citt\u00e0 e a fare concorrenza alla Superba. Tutto questo pass\u00f2 presto in secondo piano, poich\u00e9 Genova piomb\u00f2 in guerra civile, che era stata evitata per molti anni. La formazione delle \u201crasse\u201d, (fazioni gentilizie clientelari) e le rivalit\u00e0 tra i feudatari fuori citt\u00e0 portarono allo sfascio.\nPer un problema di precedenze, si innesc\u00f2 uno scontro armato tra i sostenitori di Fulcone di Castello e quelli di Rolando Avvocato. Il figlio di quest'ultimo rimase ucciso. Il conflitto tra le due casate coinvolse diverse famiglie, tra le quali i Della Volta, parenti di Fulcone, che chiamarono duecento scherani (cio\u00e8 assassini prezzolati) in citt\u00e0. Era diventato altres\u00ec impossibile chiamare il parlamento a consiglio per paura di risse, e nelle spedizioni militari in Liguria, una fazione spesso abbandonava il campo se v'erano esponenti dell'altra presenti. I consoli erano disperati. Nel 1163 crearono un nuovo Corpo di Polizia affinch\u00e9 facesse piazza pulita di chi si desse ad atti di babditismo per qualsivoglia fazione: come pena v'era l'impiccagione, l'ammenda o il taglio di mani o piedi. In citt\u00e0 per\u00f2 continuavano i tumulti e i consoli vararono una legge per cui tutti i cittadini avrebbero dovuto giurare la pace, dopo una sfida a duello fra i due capi fazione, qualsiasi fosse l'esito. I due capi fazione non poterono rifiutarsi e una mattina le campane della Cattedrale di San Lorenzo suonarono per dare inizio al duello. Tutta la citt\u00e0 rimase in silenzio, mentre Rolando e Fulcone in armatura si avvicinarono all'arcivescovo Ugone della Volta, il quale tent\u00f2 di mediare per l'ultima volta ai loro dissidi. Rolando pianse ricordando affettuosamente il figlio morto fino a gettarsi a terra. E dicendo di non volere essere responsabile di altre morti che certamente avrebbero seguito le loro, invoc\u00f2 la pace. Lo stesso fece Fulcone, aspettando l'approvazione, che arriv\u00f2, del suo capofamiglia. E a Genova per nove anni vi fu la pace.\nNel 1191 le risse si erano riaccese a Genova; per ovviare a ci\u00f2, si decise di abolire i consoli eletti localmente tra i maggiorenti della citt\u00e0, e di nominare un Podest\u00e0, chiamandolo da una citt\u00e0 esterna, in modo che potesse essere imparziale. Sarebbe stato affiancato da un Consiglio Maggiore o Senato, dai consiglieri del Magistrato degli Otto e dal Consiglio Minore. Purtroppo alla nomina di Manegoldo del Tettuccio, primo podest\u00e0, i figli dello stesso Fulcone di Castello, irruppero nel luogo della cerimonia del passaggio di consegne tra consoli e podest\u00e0, e uccisero l'ex-console Lanfranco Pevere, colpevole a loro detta di avere favorito la fazione degli Avvocato. I \u201cfolchini\u201d scapparono a Piacenza, e Manegoldo fece radere al suolo il loro palazzo per punizione. Fino al 1270 le lotte tra casate continuarono tra precari periodi di pace, ed in esse pu\u00f2 essere individuata la relativa debolezza della Repubblica.\nSeconda epoca aurea: la vittoria su Pisa e il dominio politico su Bisanzio.\nLa fondazione delle Colonie.\nSegu\u00ec alla fortunata epopea mediorientale la fondazione delle basi genovesi nel Mediterraneo centrale e orientale, nonch\u00e9 nel Mar Nero.\nAigues Mortes, principale porto francese, era di fatto propriet\u00e0 di Guglielmo Boccanegra, nonno del pi\u00f9 celebre Simone e grande amico del re Luigi IX il Santo: egli affid\u00f2 al genovese la fortificazione della citt\u00e0, opera che tutt'oggi si pu\u00f2 ammirare nella sua bellezza ed imponenza. Nelle isole spagnole sottratte agli Arabi e nella Spagna continentale i genovesi strutturarono un commercio secolare, con basi nelle grandi citt\u00e0 riconquistate dai legittimi proprietari spagnoli.\nI Capitani del Popolo e le guerre contro Pisa e Venezia.\nI dissidi interni, vera rovina della Repubblica, non cessarono nemmeno dopo la fortunata epopea mediorientale. L'istituzione di un \"Capitano del Popolo\" (prima in veste singola, poi duale), Guglielmo Boccanegra, di famiglia mercantile, non bast\u00f2 a sanare le lotte tra le nuove famiglie borghesi emergenti e le vecchie casate nobiliari.\nLe lotte tra guelfi e ghibellini, che nella Repubblica presero il nome rispettivamente di \"\"rampini\" e \"mascherati\"\", progredirono fino al 1270, anno in cui Oberto Doria e Oberto Spinola, a seguito di un'insurrezione ghibellina, divennero di fatto \"diarchi\" e riuscirono a governare la citt\u00e0 per circa 20 anni, in pace. Il pretesto per la rivolta venne dopo la sfortunata ottava crociata in cui, a seguito di un'epidemia, trov\u00f2 la morte Luigi IX di Francia, il quale era giunto in Nordafrica partendo da Aigues Mortes su navi liguri. Carlo d'Angi\u00f2, suo fratello minore e Re di Sicilia, da un decennio lottava per stabilire la supremazia guelfa - e la propria - in Italia. Morto il re di Francia, prese le redini della crociata, il cui obiettivo fu Tunisi invece della Terrasanta. Carlo fece rapidamente la pace con l'emiro per proseguire il suo piano di aggredire Costantinopoli e ripristinare l'Impero Latino, al quale era unito da legami matrimoniali tramite suo figlio e la figlia dell'Imperatore Baldovino II (spodestato dall'ortodosso Michele Paleologo con il supporto genovese). Questa minaccia all'antico alleato bizantino oltre alla crescente supremazia guelfa in italia, alla disfatta della crociata effettuata con navi genovesi e al tentativo di imporre su Ventimiglia un podest\u00e0 anch'egli guelfo, furono le cause dell'insurrezione ghibellina. \nAll'insediamento dei diarchi e all'istituzione di un \"abate del popolo\" in affiancamento ai due Capitani, con funzione di rappresentante della borghesia e dei ceti popolari, segu\u00ec l'espulsione della nobilt\u00e0 guelfa cittadina, guidata tradizionalmente dalle casate Grimaldi e Fieschi. I primi si rifugiarono nel ponente ligure, mentre i Fieschi trovarono riparo nei loro feudi dello spezzino. I Doria e gli Spinola condussero con successo campagne militari contro ambedue le casate guelfe e ripristinarono l'ordine nella Repubblica. \nUna seconda diarchia Doria-Spinola avvenne negli ultimi anni del XIII secolo, prima di lasciar posto nuovamente alla figura del podest\u00e0.\nLa lotta con Pisa, vera potenza navale del Mediterraneo, si era protratta da circa due secoli, con vittorie da ambo le parti, guerra di corsa ed ogni sorta di manovra e alleanza volta ad eliminare l'avversario. Nel 1238 grazie all'insoddisfazione di Genova per la politica di Federico II, papa Gregorio IX riusc\u00ec a formare un'alleanza che vedeva Genova e Venezia unite contro chi disobbediva al papato, vale a dire l'Imperatore e con esso Pisa. L'anno dopo procedette a scomunicare Federico II e indisse poi per il 1241 un concilio antimperiale da tenersi a Roma. Il precedente accordo con Genova ebbe modo di concretizzarsi con la scorta che la citt\u00e0 ligure concesse per il trasporto dei prelati dell'Italia del Nord e della Francia verso la citt\u00e0 eterna. Dopo aver cercato inutilmente di impedire la partenza attaccando Genova via terra e conquistando Lerici, una flotta pisana a cui si un\u00ec una flotta imperiale proveniente dalla Sicilia e guidata da Enzo, figlio di Federico II, affront\u00f2 la scorta. La battaglia si svolse il 3 maggio 1241 presso l'isola del Giglio Battaglia dell'Isola del Giglio e si concluse con una pesante sconfitta per Genova che le cost\u00f2 la cattura di 25 galee e di alcune migliaia di prigionieri, tra i quali due cardinali e vari vescovi. I prelati furono successivamente liberati ma conseguenza della loro cattura fu il fallimento del Concilio, che non ebbe luogo, e la scomunica della citt\u00e0 di Pisa, accompagnata dalla revoca dei privilegi ecclesiastici concessi in passato. Tale scomunica venne a sua volta revocata solo nel 1257. La citt\u00e0 toscana cerc\u00f2 comunque di sfruttare il momento favorevole conquistando la citt\u00e0 corsa di Aleria e, nel 1243, addirittura cingendo Genova d'assedio, se pur inutilmente.\nGenova si riprese tuttavia abbastanza velocemente e nel 1256 riusc\u00ec a riconquistare Lerici e l'occasione della vittoria finale avvenne nel 1284 dopo la Battaglia della Meloria.\nPochi anni dopo, i genovesi, in seguito al mancato rispetto degli accordi di pace da parte pisana, distrussero ed interrarono Porto Pisano, costringendo la repubblica toscana ad abbandonare ogni espansione marittima, e Genova pose gli artigli su tutta la Corsica e sul Logudoro nel Nord della Sardegna.\nArchiviato un nemico, Genova dovette scontrarsi con un avversario ugualmente potente: la Repubblica di Venezia. Il sostegno genovese all'Impero Bizantino, and\u00f2 di contro con il saccheggio di Bisanzio da parte dei crociati nel 1204, guidato dai veneziani, durante la Quarta Crociata.\nDopo dure sconfitte da parte genovese nella guerra di San Saba e nel conflitto combattuto assieme all'alleato bizantino, i genovesi ebbero la loro rinvincita: nel 1298, alla Battaglia di Curzola, i liguri vennero allo scontro diretto e distrussero buona parte della flotta di Venezia. La lotta tra le due repubbliche culminer\u00e0 nella guerra di Chioggia, senza che nessuna delle due potenze navali prevalesse sull'altra: i genovesi furono respinti dal Veneto, e dalla \"Pace di Torino\" non vennero mai pi\u00f9 significativamente in conflitto.\nProprio in questi anni, inoltre, nasce la letteratura genovese vera e propria, con le poesie dell'Anonimo Genovese, alias \"Lucheto\".\nI rapporti con Bisanzio.\nUn altro importante episodio bellico avvenuto nel 1261 schiuse ai genovesi le porte del Mar Nero e dell'Egeo, in seguito al trattato di Ninfeo stipulato con l'imperatore bizantino Michele VIII Paleologo che prevedeva un intervento navale genovese nelle acque di Costantinopoli per ripristinare il legittimo imperatore. Questi, infatti, era in esilio a causa della IV crociata condotta dai veneziani nel 1204, il cui scopo era stato la conquista dell'impero d'Oriente per controllarne cos\u00ec i commerci.\nIl comune ottenne immensi privilegi oltre al monopolio degli stretti, indispensabile per controllare i commerci nel Mar Nero: il bacino fu infatti definito \"lago genovese\". Le opere realizzate dagli uomini della \"Superba\" (o \"Dominante\" come era definita allora Genova) su quelle coste furono cos\u00ec tante che in epoche recenti vennero spesso attribuite a loro anche opere realizzate dopo il periodo del dominio genovese. La presenza ligure in quel periodo arrivava fino ai pi\u00f9 estremi confini orientali, lambendo perfino Iran e Iraq.\nPoterono cos\u00ec fiorire e crescere oltre alle colonie di Famagosta e dell'isola di Cipro, il quartiere di Galata ad Istanbul, nel quale si conserva ancora la torre del Cristo, ultimo baluardo della cristianit\u00e0 contro l'invasione turca, i possedimenti come Trebisonda, Sebastopoli, Teodosia (Caffa), Belgorod nel Mar Nero, le isole di Lesvos, Chio, Creta e Rodi nel Mar Egeo, Smirne, Efeso e Focea (che garantiva il monopolio sull'allume) sulle coste della Turchia.\nIl cambio di ordinamento politico del '300: dal Podest\u00e0 al Doge.\nLe lotte intestine non cessarono nemmeno dopo i successi navali del XIII secolo. I troppi interessi economici in gioco, costrinsero ulteriormente il governo della citt\u00e0 ad abbandonare le figure istituzionali precedentemente adottate, dai consoli in poi. Dopo ben cinque diarchie Doria-Spinola (ghibelline) e una Fieschi-Grimaldi (guelfa), intervallate da diverse forme di governo, fu cos\u00ec creata la carica di Doge, similmente a quello che gi\u00e0 accadeva a Venezia. Simone Boccanegra, eletto nel 1339 (e a cui Giuseppe Verdi dedic\u00f2 un'opera secoli pi\u00f9 tardi), tent\u00f2 di estromettere i nobili e coloro che erano coinvolti in lotte plurisecolari, dal governo cittadino. Pag\u00f2 la sua politica prima con le dimissioni spontanee e successivamente con la vita durante il suo secondo dogato, quando fu assassinato. Dal dogato a vita, si pass\u00f2 infine alla carica di dogi biennali. Questa fu l'ultima figura politica dominante della Repubblica, se si escludono gli otto \"Capitani di Libert\u00e0\" nel XV secolo e quelle introdotte durante le signorie straniere dei secoli a venire.\nIl primo declino del Quattrocento e la Caduta di Costantinopoli.\nUn secolo di congiure, lotte interne e dominazioni straniere fiaccarono la Repubblica, che seppe per\u00f2 generare il primo istituto di credito moderno al mondo, il Banco di San Giorgio, al quale venivano spesso affidati i domini d'oltremare e che divenne, in pratica, uno Stato nello Stato, anzi il vero Stato dal quale Genova sarebbe risorta.\nIl dominio sulla Sardegna, ottenuto dopo la sconfitta di Pisa, cess\u00f2 per l'invasione dell'isola da parte del Regno di Aragona, nel XIV secolo.\nDurante il 400 Genova fu soggetta per tre volte al dominio francese: la prima volta dal 1396 al 1406, in cui Carlo VI di Francia mise Jean Le Meingre detto Boucicault come suo governatore. Fu proprio sotto l'egemonia francese che nacque il Banco di San Giorgio, dove si univano coloro che avevano prestato denaro allo Stato e potevano ricevere quindi indietro titoli di governo delle colonie, e proventi delle entrate pubbliche. Il Banco di San Giorgio, fu detto varie volte, rappresent\u00f2 per secoli il vero centro di stabilit\u00e0 della Repubblica. Esso deriv\u00f2 dal sistema delle \"Compere\", ovvero l'acquisizione di proventi statali dopo prestiti che il governo richiedeva alle famiglie nobiliari e mercantili. Questo sistema fu molto simile a quello delle moderne \"Societ\u00e0 per Azioni\", ma senza un'organizzazione centrale, fu difficile mantenere un bilancio e quindi un debito pubblico stabile, perci\u00f2 nacque questa istituzione.\nIl secondo dominio francese avvenne verso il 1460, ma non fu l'unico dominio straniero.\nAlternatamente ai francesi, vi furono i milanesi (prima i Visconti tra il 1353 ed il 1356 e tra il 1421 ed il 1436, poi gli Sforza dal 1464 al 1499 con alterne vicende) e il marchese di Monferrato Teodoro II tra il 1409 e il 1413 che riuscirono a governare la citt\u00e0.\nLa conquista turca di Costantinopoli diede un altro scrollone alla politica estera della \"Superba\". Nel 1453 la capitale dell'Impero Bizantino, ormai ridotto ad un fazzoletto di terra, cadde sotto le forze del nascente Impero ottomano. Il contingente genovese della colonia di Galata ebbe un certo ruolo nella disperata difesa della citt\u00e0. Giovanni Giustiniani Longo, comandante dei genovesi, lott\u00f2 assieme all'Imperatore stesso e fu infine ferito a morte. Molte colonie genovesi, dopo la sconfitta Bizantina, reggevano sotto la guida di consorzi di creditori della Repubblica chiamati \"Maone\" e sarebbero andati avanti per circa altri due secoli. Gli interessi di Genova per\u00f2 erano destinati a cambiare e la svolta definitiva la diede Andrea Doria con la sua politica filoimperiale e filospagnola.\nUn terzo dominio francese si ebbe infine alla fine del quattrocento. Nel secolo successivo Genova verr\u00e0 coinvolta nel conflitto tra Francia e Spagna.\nDominio economico sull'Impero asburgico: il secolo dei genovesi.\n\"Ianuensis ergo mercator\": mercanti ed esploratori liguri.\nL'epopea coloniale genovese si manifest\u00f2 comunque nei secoli anche attraverso le esplorazioni, eseguite per conto della repubblica o spesso per altri sovrani, fu cos\u00ec che i fratelli Vivaldi si avventurarono nel 1291 a sud delle colonne d'Ercole e non fecero pi\u00f9 ritorno, Lanzerotto Malocello scopr\u00ec le Canarie (1310-1339 ca), Antonio de Noli le isole di Capo Verde (1460-1462) e Antonio Malfante attravers\u00f2 per primo il Sahara nel XV secolo, il pi\u00f9 celebre fu poi Cristoforo Colombo, genovese che partendo dalla Spagna, scopr\u00ec il \"nuevo mundo\" come lui stesso ad un certo punto lo defin\u00ec.\nCon il cambiare dell'assetto geopolitico nel Mediterraneo, gli interessi dei genovesi si spostarono e materializzarono con basi e possedimenti nel settore occidentale del Mediterraneo, l'antico \"Mare Nostrum\", e in Europa (ove comunque operavano gi\u00e0 da tempo), come a Marsiglia (subentrata ad Aigues Mortes), Barcellona, Siviglia. Dopo la scoperta dell'America si diceva:\nGibilterra era popolata in gran parte da genovesi (ancor oggi l'elenco telefonico presenta numerosi cognomi genovesi), a Tabarka loro colonie continuarono a operare, cos\u00ec come al largo delle coste della Tunisia e i convogli della Repubblica continuarono e potenziarono i loro collegamenti con gli Stati del Nord Europa.\nIn Sicilia e nel sud Italia molti genovesi finanziatori della corona spagnola ricevevano feudi in pegno o come risarcimento, ne sono esempio Lercara Friddi (della famiglia Lercari) o il ducato di Tursi ed il principato di Melfi, dei Doria.\nPerfino a Roma il porto di Ripa Grande era gestito dai genovesi, con un rione (Trastevere) interamente occupato dai marinai liguri per i quali fu costruito anche un ricovero, gestito dalla \"Confraternita di San Giovanni Battista dei Genovesi\" oppure dove famiglie come i Doria o i Giustiniani decisero di stabilire le proprie dimore; Matteo e Vincenzo Giustiniani erano due fratelli che grazie al loro mecenatismo divennero i pi\u00f9 grandi collezionisti di Roma, il loro palazzo \u00e8 oggi sede del Senato della Repubblica.\nAncora oggi a Milano si trovano palazzo Spinola e Palazzo Marino, sede del comune: entrambi sono intitolati a famiglie genovesi. Nel Nord Europa vennero poste basi finanziarie e commerciali in tutte le sedi delle principali fiere e in alcune citt\u00e0 della lega anseatica, a Bruges esiste ancora oggi la \"Genoese Lodge\".\nLa svolta di Andrea Doria.\nNel 1505, il tintore Paolo da Novi, in seguito eletto doge, guid\u00f2 una rivolta per liberare la citt\u00e0 dal dominio francese. In seguito alla riconquista transalpina della citt\u00e0, fu tuttavia destituito e giustiziato.\nNel XVI secolo, Genova come del resto gran parte dell'Europa, era contesa sotto le mire dell'Imperatore Carlo V e di Francesco I di Francia. La citt\u00e0 si trov\u00f2 ben presto occupata da forze dell'una e dell'altra fazione, e le famiglie genovesi, da secoli impegnate in scontri l'une contro le altre, si schierarono di conseguenza contribuendo a lotte e congiure.\nDal caos di questo periodo usc\u00ec la figura di Andrea Doria, maggiore responsabile della rinascita della citt\u00e0. Dopo la partecipazione all'impresa della Briglia, nel quale al contingente francese insediato nella fortezza omonima, posta sotto la Lanterna, venne impedito l'arrivo di rifornimenti via mare, Andrea Doria divenne capitano di mare, e si schier\u00f2 dapprima al comando dei francesi che combatt\u00e9 in giovent\u00f9, e in seguito della flotta pontificia, contro Carlo V. Dopo il sacco di Roma da parte dei Lanzichenecchi di Georg Von Frundsberg, al quale vanamente si oppose anche Giovanni dalle Bande Nere, i risultati navali del Doria furono resi vani. Il Doria collabor\u00f2 dunque di nuovo con i francesi per liberare Genova, stavolta sotto forze spagnole e imperiali (si ricordi che Carlo V, per discendenza era sia Re di Spagna che Imperatore del Sacro Romano Impero), ma allo scadere del contratto, pass\u00f2 dalla parte Asburgica. Questo gesto, che alcuni considerarono un tradimento, fu in realt\u00e0 perfettamente lecito, in quanto il contratto del Doria era legalmente scaduto, e inoltre Genova era saldamente in mano francese, essendo passata da un tiranno all'altro. Per di pi\u00f9 il monarca francese non intendeva rispettare alcuni patti presi prima della liberazione della citt\u00e0, come la cessione di Savona alla Repubblica. Questi motivi spinsero il Doria a unirsi alle forze Asburgiche. Carlo V promise ai genovesi la restaurazione della Repubblica, e nel 1528 Genova torn\u00f2 indipendente e sovrana.\nLa rinascita della Repubblica.\nIl Doria rifiut\u00f2 la Signoria della citt\u00e0, preferendo lasciare ad alcuni \"Riformatori\" la stesura di una nuova costituzione. Savona fu la prima vittima della rinata Repubblica: il suo porto fu distrutto ed interrato, ed i genovesi provvidero a potenziare la fortezza del Priamar per dominare la citt\u00e0, che non si riprese pi\u00f9.\nLa Compagna Communis cess\u00f2 di esistere e fu istituita la Repubblica di Genova con questo nome; furono resi ancora pi\u00f9 importanti gli \"Alberghi\", liste di \"iscrizione\" alla nobilt\u00e0 della Citt\u00e0, riconosciute dal governo.\nI pirati sul mare e la Congiura dei Fieschi.\nLa Repubblica dovette presto affrontare altre minacce dal mare: i pirati barbareschi di Ariadeno Barbarossa e di Dragut, provenienti dal Nord Africa e dal Medio Oriente.\nNel 1547 tuttavia i Fieschi, principali avversari dei Doria, ordirono una congiura che fall\u00ec miseramente, costando alla famiglia la perdita di territori e possedimenti. Nella congiura fu ucciso anche Giannettino Doria, parente molto amato di Andrea, la cui vendetta contro la famiglia Fieschi fu implacabile.\nAndrea Doria mor\u00ec nel 1560 all'et\u00e0 di 94 anni, lasciando la sua eredit\u00e0 al nipote Gianandrea Doria, che fu ammiraglio della flotta genovese alla Battaglia di Lepanto del 1571.\n\"El Siglo de los genoveses\".\nCon l'appoggio dell'Imperatore, che si rivel\u00f2 un alleato ben pi\u00f9 fedele del Re di Francia (soprattutto per via dei numerosi interessi economici che l'Impero di Carlo V contrasse con la Repubblica), i Genovesi poterono riacquistare parte dello splendore perduto durante il quattrocento e la prima met\u00e0 del cinquecento. \nA partire dalla riconquista del Doria, il periodo di circa cento anni che segu\u00ec infatti fu detto \"El Siglo de los genoveses\", appunto \"Il Secolo dei genovesi\"; in questi anni la citt\u00e0 divenne ricca come solo era stata all'epoca delle crociate.\nIl destino della Repubblica si intrecci\u00f2 inesorabilmente con quello spagnolo: gli iberici infatti richiedevano prestiti dai genovesi per finanziare i loro commerci e le campagne militari. Se questa opportunit\u00e0 forn\u00ec nuova linfa e ricchezza a Genova, ne provoc\u00f2 anche il declino a partire dalla met\u00e0 del XVII secolo.\nI drammi del Seicento e del Settecento.\nGli ultimi splendori.\nNel 1580 la Repubblica viene definita \"Serenissima\" dall'Imperatore, al pari di Venezia. \u00c8 l'apogeo di Genova, che da questo punto in poi dovr\u00e0 affrontare sfide sempre pi\u00f9 impegnative. \u00c8 in questo periodo che inizia la costruzione di Palazzo Ducale ancora oggi monumento importante della citt\u00e0.\nCon l'impoverimento della Spagna, che spesso ritarder\u00e0 i pagamenti verso Genova, si compie inevitabilmente il secondo declino della Repubblica, declino dal quale essa non riuscir\u00e0 pi\u00f9 ad emergere con il medesimo splendore. Eppure la Repubblica sapr\u00e0 resistere ancora due secoli.\nL'inizio del declino.\nApprofittando del graduale impoverimento della Repubblica, che seppe trovare nel Banco di San Giorgio forse l'unica stabilit\u00e0, i Savoia attaccarono la Repubblica per due volte con scarsi risultati. Non mancarono figure genovesi che tentarono di aiutare i piemontesi, come Giulio Cesare Vachero, autore di una congiura sventata.\nDue eventi importanti interessano la citt\u00e0 nel seicento: la grande peste del 1656/57 e il bombardamento di Genova da parte della flotta di Luigi XIV nel 1684. \nQuest'ultimo evento riporter\u00e0 nuovamente Genova sotto l'influenza francese. Sulla citt\u00e0 vengono riversate migliaia di bombe (almeno 8.000 colpirono la citt\u00e0), e solo l'esaurimento delle munizioni sancir\u00e0 la fine di questo attacco. Il Doge Francesco Maria Imperiale Lercari dovette recarsi a Versailles seppur con gli onori riservati ad un capo di stato, a chiedere personalmente il cessate il fuoco adducendo le scuse della Repubblica, rea di avere condotto una politica antifrancese.\nIl Settecento e la fine della Repubblica.\nLa situazione non migliorer\u00e0 nel secolo successivo: le frequenti ribellioni in Corsica costrinsero il Banco di San Giorgio, amministratore dell'isola, a \"venderla\" alla Francia nel 1768.\nBen prima Genova ebbe a che fare con l'Impero Austriaco, all'incirca a met\u00e0 del secolo. Nel 1746 la citt\u00e0 viene occupata dalle truppe Austriache, che vengono scacciate dopo un'insurrezione popolare iniziata da Giovan Battista Perasso detto \"Balilla\".\nCon l'avvento della Rivoluzione francese, Genova mantiene una certa neutralit\u00e0 contro il governo rivoluzionario, ma nel 1797 essa si alleer\u00e0 con Napoleone Bonaparte. La Repubblica di Genova cess\u00f2 di esistere e fu sostituita dalla Repubblica Ligure\nLe truppe della coalizione antifrancese assedieranno perci\u00f2 Genova nel 1800, e la difesa della citt\u00e0 sar\u00e0 affidata al generale Andrea Massena, sotto il cui comando combatt\u00e9 anche Ugo Foscolo. Inglesi e austriaci entrarono in citt\u00e0, ma giorni pi\u00f9 tardi furono nuovamente respinti dalle forze napoleoniche.\nNel 1805 la Repubblica Ligure viene inclusa nell'Impero francese. Durante l'occupazione francese, diverse opere d'arte presero la via della Francia a causa delle spoliazioni napoleoniche. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936, delle 9 opere d'arte provenienti da Genova ed inviate in Francia, solo 6 fecero ritorno in Italia dopo il Congresso di Vienna. In occasione del rimpatrio del \"Martirio di Santo Stefano\" di Giulio Romano alla citt\u00e0 di Genova, Vivant Denon, direttore del Louvre, sostenne che l'opera era stata \"offerta in omaggio al governo francese dal consiglio comunale di Genova\" e che il trasporto avrebbe messo a rischio la fragilit\u00e0 dell'opera, ben sapendo che l'opera era stata sostanzialmente confiscata come tributo culturale e dando contestualmente ordine al ministero degli interni francese di bloccare alla dogana l'opera senza menzionarne n\u00e9 la fragilit\u00e0 n\u00e9 criticare la legittimit\u00e0 delle istanze piemontesi. Poi, a seguito delle sconfitte di Napoleone del 1814-1815 e l'assedio del 1814 da parte degli anglo-siculi, il Congresso di Vienna stabilisce, senza aver fatto votare alcun plebiscito e contro la netta decisione della Repubblica, l'annessione dell'intera regione ligure al Regno di Sardegna sotto Casa Savoia, trasformandola nel \"Ducato di Genova\". Il titolo ducale fu detenuto dai re Vittorio Emanuele I, Carlo Felice, Carlo Alberto e Vittorio Emanuele II, primo Re d'Italia nel 1861.\nDa questo momento in poi i destini di Genova e della regione saranno legati a quelli dell'Italia.\nL'Ottocento tra carbonari e l'Unit\u00e0 d'Italia.\nIl \"sacco di Genova\" del 1849.\nNella primavera del 1849, l'emozione per la sconfitta di Novara e il rifiuto di accettare la capitolazione, sfociarono nell'insurrezione del 1 aprile all'Acquaverde e nella successiva resistenza alle truppe governative del generale La Marmora, che per vincerla bombard\u00f2 la citt\u00e0, incontrando per\u00f2 la resistenza della Guardia Nazionale e dei volontari genovesi, portuali, artigiani, studenti, giovani possidenti, nonch\u00e9 di molti francesi e polacchi, con perdite stimate a 150 da ambo le parti.\nIl Generale Avezzana, piemontese di Chieri con doppia cittadinanza sarda e newyorkese, ebbe l'aiuto dei marinai armati di una nave da guerra USA, mentre La Marmora utilizz\u00f2 una nave inglese per sbarcare al Molo e disperdere i difensori. La resistenza continu\u00f2 fino al 6 aprile, rafforzata da un contingente giunto da Roma e guidato da Mameli e Bixio. Concordata una tregua dal Municipio, il grosso dei resistenti genovesi lombardi ed esteri ripar\u00f2 a Roma combattendo in difesa della Repubblica Romana e riparando a Marsiglia o in Nordamerica, molti a Genova, ma esclusi dodici dall'amnistia che furono poi condannati a morte in contumacia e restarono esuli fino al 1858. L'abominio anche giuridico dell'\"amnistia generale tranne dodici\" fu voluto dal nuovo re Vittorio Emanuele II in accordo con Alfonso La Marmora (da non confondersi col fratello Alessandro, creatore dei Bersaglieri e morto poi in Crimea dopo avere sposato una genovese). \nI genovesi del quartiere di San Teodoro investito dalla soldataglia aizzata da La Marmora, alla violenta repressione inflissero danni e umiliazioni inaudite alla popolazione, con alcune uccisioni, stupri, anche di una dodicenne, e avanzata verso le barricate con grida di sterminio, \"I Genovesi essere tutti Balilla, non meritare piet\u00e0 (dal resoconto di Federico Alizeri, pubblicato nel secondo dopoguerra). Non minore odio si rivolse verso i Lombardi e i Polacchi della prima linea fatti prigionieri e passati per le armi senza piet\u00e0. Ci\u00f2 port\u00f2 in reazione alla cattura e linciaggio di un ufficiale dei Carabinieri che cercava di uscire dalla citt\u00e0 dopo la prima resa del Presidio, incolpevole capro espiatorio dei Carabinieri Reali che all'Acquaverde avevano ucciso in caccia sette genovesi, suscitando combattimento che vide pari numero di morti fra le truppe e gli insorti, ma con un gran numero che perse poi la vita per tetano all'ospedale Pammatone e a quello militare di San Benigno, o per fatale aggravamento delle ferite e morte dopo che sedici bombe colpirono l'edificio senza fare per\u00f2 vittime dirette. \nCadde il simbolo della rivolta di Genova, Alessandro De Stefanis, studente universitario e amico di Mameli, colpito a una gamba mentre girava le postazioni di combattimento sui forti per far rispettare la tregua concordata il giorno 6. Nascosto da contadini che fecero poi avvisare il fratello Filippo, medico della Divisione La Marmora, mor\u00ec un mese dopo all'ospedale di San Benigno e fu poi sepolto nel santuario di Oregina, simbolo della liberazione della citt\u00e0, nel dicembre 1746. I De Stefanis erano savonesi, ma piemontesi di origine (Alba), fuggiti dalla repressione sabauda del movimento giacobino, Alessandro si definiva repubblicano-socialista. \nPur memori dell'annessione al dominio sabaudo cui la citt\u00e0 fu costretta nel 1814, i genovesi, come lombardi, veneti, e soldati piemontesi disertori, avevano combattuto per ideali patriottici italiani cui la repressione congiunta sabauda a Genova, austriaca in Bologna e Toscana, francese a Roma pose solo momentaneamente fine, con il tricolore da cui reciso lo stemma sabaudo che rimane il simbolo di quella pagina gloriosa della Citt\u00e0\nDate le devastazioni e i saccheggi operati dalle forze governative, questo evento \u00e8 anche ricordato tristemente dai liguri come \"il sacco di Genova\". \nL'episodio \u00e8 ricordato con una targa commemorativa posta nel 2008 in Piazza Corvetto.mentre ancora si attende che la lapide coi nomi di tutti i caduti, conosciuti da fonti di stato civile e lettere dei genitori o mogli o figli affranti alla \"Commisssione dei Ricorsi\" nel museo del Risorgimento e all'Archivio di Stato, vada ad aggiungersi a Palazzo Tursi a quelle che ricordano i caduti delle guerre nazionali e garibaldine, uno spazio vuoto che per un secolo aveva scontato la ribellione al governo del Re, poi scomoda anche alle memorie ufficiali dopo il 1945 e infine ridotta ad episodio di storia della patria in ritardo e a brutale violenza governativa, che era stata invece rintuzzata coraggiosamente non da un popolo inerme, ma da tutto il popolo in armi, comprese le donne, definita dagli storici \"anticipazione della Comune di Parigi\"\nGli inglesi a Genova e la nascita del calcio italiano.\nDopo l'apertura del canale di Suez nel 1869, Genova divenne il centro di diverse comunit\u00e0 straniere, tra cui una nutrita rappresentanza proveniente dal Regno Unito. I passatempo tipici della comunit\u00e0 britannica erano il cricket e il calcio, quest'ultimo convenzionalmente giocato dai ceti meno abbienti o dai giovani. Fu il medico e filantropo James Spensley, trasferitosi in citt\u00e0 per assistere i marinai inglesi, a fondare nel 1893 il \"Genoa Cricket and Football Club\", secondo alcuni documenti la prima squadra di calcio italiana. Il Genoa CFC rimane a tutt'oggi la societ\u00e0 che pu\u00f2 esibire il pi\u00f9 antico documento attestante la sua fondazione, nonch\u00e9 la pi\u00f9 antica societ\u00e0 che attualmente pratica questo gioco in Italia. Il club era inizialmente aperto solo a cittadini britannici ma dal 1897 fu aperto il tesseramento anche agli italiani. Pi\u00f9 tardi, nel 1899-1900, sarebbero nate anche le sezioni calcistiche della e della Societ\u00e0 Ginnastica Andrea Doria, che avrebbero dato vita fondendosi nel 1946 alla squadra della .\nI genovesi nel mondo.\nIn Europa e nel mondo i rapporti continuarono con le varie corti e dinastie. I De Ferrari, cui \u00e8 dedicata la piazza principale di Genova, furono proprietari dell\"'Hotel Matignon \"di Parigi, ora residenza ufficiale del Primo ministro del governo francese.\nEdoardo Chiossone fond\u00f2 e diresse l'Officina Carte e Valori del Ministero delle Finanze Giapponese, su invito del governo stesso, dopo aver lavorato come incisore a Firenze presso la banca del regno nella seconda met\u00e0 dell'Ottocento.\nRaffaele De Ferrari, duca di Galliera e principe di Lucedio, fu munifico benefattore, finanzi\u00f2 la costruzione di molti tratti ferroviari in Europa, fond\u00f2 il Credito Francese, e con un ingente lascito consent\u00ec l'ammodernamento del porto di Genova: la sua opera si estese fino al cofinanziamento dell'opera di apertura del canale di Suez. Sua moglie, Maria Brignole Sale, Duchessa di Galliera, oltre ad essere ispiratrice e finanziatrice di opere culturali e benefiche in Francia, don\u00f2 alla citt\u00e0 di Genova l'Ospedale che porta il suo nome, e magnifiche dimore come palazzo Rosso e Palazzo Bianco in Strada Nuova (gi\u00e0 Strada Nuova o Aurea, oggi via Garibaldi), e la superba villa che porta il suo nome.\nGenova era una repubblica sulla quale - considerata la posizione strategica di porta sull'Europa - molti governi limitrofi hanno posto via via gli occhi. La spunt\u00f2 il regno di Sardegna, a causa del quale la citt\u00e0 conobbe una grave crisi, poich\u00e9 da molti secoli ormai Genova aveva basato la propria esistenza sulla neutralit\u00e0 e sugli affari, mentre la nuova dinastia amava la guerra e le tasse.\nMolti genovesi emigrarono nel continente americano ma non (o non solo) per disperazione come si vuol far credere, soprattutto per affari, come sempre, ed infatti \u00e8 ad opera dei genovesi che \u00e8 nato il quartiere (\"barr\u00edo\") di \"La Boca\", a Buenos Aires in Argentina cos\u00ec come furono le maestranze genovesi a fondare il porto di Valpara\u00edso in Cile, il pi\u00f9 grande porto del Sud America, tappa obbligata prima dell'apertura di Panama, e la ferrovia che collega le due citt\u00e0 \u00e8 ancora opera dei migranti liguri. Fu un oriundo genovese, Amadeo Peter Giannini a fondare la \"Bank of America\". Oggi molti liguri e genovesi e loro discendenti occupano cariche importanti in tutti gli Stati dove essi o i loro antenati sono emigrati.\nIl XX secolo.\nGenova nella Belle \u00c9poque.\nDopo l'annessione al Regno d'Italia, durante la cosiddetta \"Belle \u00c9poque\", Genova visse un periodo di relativa prosperit\u00e0 grazie all'attivit\u00e0 portuale. Non mancavano nell'entroterra attivit\u00e0 industriali, come le cave per l'estrazione e la lavorazione dell'ardesia, o la fabbricazione di grandi orologi destinati a campanili, specialmente nella zona di Uscio, gestita dalla famiglia Trebino.\nInizia in quest'epoca la costruzione, il varo e l'ormeggio di grandi transatlantici diretti verso le Americhe, attraverso i quali molti genovesi emigrarono, specialmente in Sud America e nella fattispecie in Argentina. Il quartiere della \"Boca\" di Buenos Aires viene infatti ricordato come il quartiere degli immigrati genovesi, e la squadra di calcio che lo rappresenta, il Boca Juniors, ha ancora oggi la scritta \"Xeneixes\" cio\u00e8 \"genovesi\", sul retro della maglia.\nNel ponente genovese, sorse la fabbrica dell'Ansaldo, specializzata in produzione di locomotive, e successivamente anche di navi, armamenti bellici, nonch\u00e9 di attrezzature civili.\nLa seconda guerra mondiale e la guerra di Liberazione.\nLe persecuzioni degli ebrei.\nLe persecuzioni e le deportazioni cui furono sottoposti gli appartenenti alla comunit\u00e0 ebraica genovese durante la fase finale della seconda guerra mondiale sono raccontate attraverso sette testimonianze di sopravvissuti nel libro di memorie \"Una giovent\u00f9 offesa. Ebrei genovesi ricordano\", curato da Chiara Bricarelli ed edito nel 1995 da Giuntina, Firenze.\nGenova nel secondo dopoguerra.\nDopo la fine del secondo conflitto mondiale, la citt\u00e0 vede rinascere il trasporto marittimo di passeggeri e torna ad essere la porta d'Italia verso le Americhe grazie ai transatlantici della Societ\u00e0 Italia.\nIl XXI secolo.\nIl XXI secolo per la citt\u00e0 di Genova inizia in modo decisamente brutale: nel 2001 infatti la citt\u00e0 ospit\u00f2 il G8, importante manifestazione per la quale si organizzarono delle misure di sicurezza poderose. Il centro della citt\u00e0 venne praticamente fortificato e suddiviso in due zone, la \"zona rossa\" e la \"zona gialla\", settori che, a diversi gradi di intensit\u00e0, consentivano l'accesso solo ai residenti.\nVennero creati veri e propri muraglioni di container a difesa della zona rossa, fu notevolmente aumentato il numero di forze dell'ordine e per i giorni precedenti al summit vennero intensificati i controlli anti-terrorismo in tutta la citt\u00e0. Gi\u00e0 dai giorni precedenti, il clima di tensione si fece altissimo, con l'esplosione delle tensioni nei giorni dal 19 al 22 luglio 2001, ricordati come una delle pagine pi\u00f9 dolorose della storia recente di Genova e dell'Italia, in cui avvennero numerosi scontri tra manifestanti e forze dell'ordine, con un Carabiniere che uccise con un colpo di pistola un manifestante in piazza Alimonda e persino un blitz, molto controverso, di reparti di polizia nella scuola Diaz, creduta covo dei black bloc.\nDopo questi violenti fatti, la citt\u00e0 inizi\u00f2 la riparazione dei danni delle devastazioni, anche in previsione dell'anno 2004, in cui Genova fu proclamata Capitale europea della cultura. Durante quell'anno si succedettero mostre, iniziative culturali, concerti, manifestazioni fieristiche, festival ed iniziative di vario genere sulla storia e sulla vita della citt\u00e0, per coinvolgere giovani, anziani e stranieri.\nIl 2017 vide la vittoria alle elezioni comunali di Marco Bucci, primo sindaco del capoluogo ligure non appartenente al centro-sinistra di tutto il dopoguerra.\nIl 14 agosto 2018 croll\u00f2 parte del ponte Morandi (viadotto Polcevera) provocando 43 vittime. La citt\u00e0 venne tagliata in due, perdendo l'unico tratto autostradale che permetteva l'attraversamento cittadino senza entrare nella citt\u00e0 stessa. Il crollo, la successiva demolizione e rimozione delle macerie causarono numerosi sfollati nei quartieri antistanti il viadotto. \nIl ponte \u00e8 stato completamente demolito nel 2019 e sostituito dal nuovo viadotto Genova San Giorgio, progettato da Renzo Piano, costruito da Webuild e Fincantieri ed inaugurato il 3 agosto 2020."}
{"id": "2374718", "revid": "124300429", "url": "https://it.wikipedia.org/wiki?curid=2374718", "title": "PalaSavelli", "text": "Il palazzetto dello sport di Porto San Giorgio, denominato PalaSavelli per ragioni di sponsorizzazione a partire dall'estate 2004, \u00e8 il palazzetto dello sport della cittadina di Porto San Giorgio, in provincia di Fermo.\nHa ospitato le partite casalinghe della Sutor Montegranaro nei campionati professionistici (Serie A e Legadue) fino all'anno 2011, quando la societ\u00e0 giallobl\u00f9 scelse il PalaRossini di Ancona come nuova casa. Tuttavia la Sutor Montegranaro ha deciso di tornare a Porto San Giorgio per le ultime due gare casalinghe della stagione 2012-13 e per l'intero campionato 2013-14.\nQui giocavano anche l'Adria Basket e il San Giorgio Calcio a Cinque, inoltre \u00e8 stato il palazzo dello sport dell'U.S. Sangiorgese dalla penultima annata di A2 (1987-88, ma a stagione gi\u00e0 iniziata) fino alla scomparsa del club. La struttura \u00e8 stata utilizzata anche dalla Robur Osimo nei suoi primi anni in Legadue, dal 2002 al 2004. Nel 2009 ha ospitato lo spettacolo degli Harlem Globetrotters e dal 2017 a oggi \u00e8 utilizzato dalla Poderosa Montegranaro nel campionato di Serie A2.\nIl palazzetto pu\u00f2 ospitare persone, suddivise in 8 settori tra cui 2 curve, 4 tribune laterali, tribuna gold e tribuna centrale, pi\u00f9 il parterre."}
{"id": "2374727", "revid": "1573940", "url": "https://it.wikipedia.org/wiki?curid=2374727", "title": "Governatorato di Aqaba", "text": "Il governatorato di Aqaba \u00e8 uno dei dodici governatorati della Giordania. Il capoluogo \u00e8 la citt\u00e0 di Aqaba.\nSuddivisione amministrativa.\nIl governatorato \u00e8 suddiviso in tre dipartimenti:"}
{"id": "2374729", "revid": "219110", "url": "https://it.wikipedia.org/wiki?curid=2374729", "title": "MySQL Workbench", "text": "MySQL Workbench \u00e8 uno strumento visuale di progettazione per database, che integra sviluppo SQL, gestione, modellazione dati, creazione e manutenzione di database MySQL all'interno di un unico ambiente sinergico. Inoltre, permette l'accesso e la gestione a database remoti attraverso vari protocolli tra i quali anche SSH. \u00c8 il successore di DBDesigner 4 prodotto da fabFORCE.net e sostituisce il precedente pacchetto software MySQL Administrator Bundle.\nVersioni.\nMySQL Workbench 5.0 e 5.1.\nMySQL Workbench 5.0 e 5.1 sono strumenti visuali specializzati di modellazione dati per il database MySQL. Mentre MySQL Workbench 5.0 fu prodotto solo per Microsoft Windows, a MySQL Workbench 5.1 e successivi \u00e8 stato aggiunto il supporto multipiattaforma.\nMySQL Workbench 5.2.\nA partire da MySQL Workbench 5.2 l'applicazione si \u00e8 evoluta in un completo strumento visuale per database. Oltre alla modellazione dati, essa \u00e8 dotata di un editor SQL ed una interfaccia di amministrazione del database server, che sostituisce il vecchio MySQL Administrator Bundle."}
{"id": "2374730", "revid": "203463", "url": "https://it.wikipedia.org/wiki?curid=2374730", "title": "Milunka Lazarevi\u0107", "text": "Carriera scacchistica.\nPer oltre trent'anni, dal 1950 fino alla met\u00e0 degli anni '80, \u00e8 stata una delle pi\u00f9 forti giocatrici jugoslave. Vinse per undici volte (dal 1952 al 1982) il Campionato jugoslavo femminile, record nazionale.\nPartecip\u00f2 alle selezioni di diversi Campionati del mondo femminili. Nel 1954 fu terza nel torneo zonale di Castelnuovo, nel 1957 seconda a Venezia, pari prima nel 1960 a Vrnja\u010dka Banja, terza a Bad Neuenahr nel 1963, Al torneo delle candidate di Sukhumi del 1964 si classific\u00f2 pari prima con Alla Kushnir e Tat'jana Zatulovskaja, ma nel play-off prevalse la Kushnir.\nPartecip\u00f2 a sei Olimpiadi degli scacchi dal 1963 al 1984, sempre in prima scacchiera, vincendo la medaglia d'oro di squadra alle Olimpiadi femminili di Spalato nel 1963.\nTra gli altri risultati:\nOttenne il titolo di Arbitro Internazionale nel 1970 e di Grande Maestro Femminile nel 1976. \nHa svolto per molti anni l'attivit\u00e0 di giornalista scacchistica, particolarmente per la rivista \"New in Chess\". Ha scritto diversi articoli su Boris Spassky e Garri Kasparov. Dalla met\u00e0 degli anni '80 ha diradato l'attivit\u00e0 agonistica, ma ha partecipato a qualche torneo fino al 2008.\nPer il suo stile sempre rivolto all'attacco e la sua forza tattica, la ex campionessa del mondo Nona Gaprindashvili la ha definita \"il Tal degli scacchi femminili\"."}
{"id": "2374731", "revid": "729019", "url": "https://it.wikipedia.org/wiki?curid=2374731", "title": "Dimensione dell'esercito romano", "text": "Per dimensione dell'esercito romano si intendono le modifiche (aumenti e riduzioni nel numero delle sue componenti militari: legioni, \"auxilia\", coorti pretorie, coorti urbane, coorti di vigili e marina militare) interne che quest'ultimo sub\u00ec nel corso della sua storia durata quasi dodici secoli, dal 753 a.C. al 476, con la caduta dell'Impero romano d'Occidente.\nEpoca regia (753 - 509 a.C.).\nIn seguito alla fondazione di Roma, il primo re, Romolo costitu\u00ec, secondo la leggenda, una prima legione formata da 3.000 armati e 300 cavalieri, che potrebbe aver raddoppiato quando la citt\u00e0 di Roma s'ingrand\u00ec e si unirono i Sabini, portando gli effettivi a 6.000 fanti e 600 cavalieri. A partire da Servio Tullio o comunque dai Tarquini, gli effettivi subirono un nuovo incremento, che port\u00f2 il numero dei fanti a 17.000 e 1.800 cavalieri.\nEpoca repubblicana (509 - 31 a.C.).\nSappiamo da Tito Livio che al tempo della guerra latina (340-338 a.C.) si arruolavano normalmente due eserciti composti ciascuno da due legioni di 4.200/5.000 fanti e 300 cavalieri, per un totale complessivo di 16.800/20.000 fanti e 1.200 cavalieri, a cui andava sommato un numero pari di truppe alleate di fanteria e tre volte tanto per cavalleria pari a 16.800/20.000 fanti e 3.600 cavalieri (chiamati \"Socii\").\nAi tempi delle guerre pirriche l'esercito romano messo in campo era costituito da 4 armate, ciascuna formato da 2 legioni di cittadini romani e da 2 unit\u00e0 (dette \"Alae\", poich\u00e9 erano posizionate sulle ali dello schieramento) di \"Socii\" (alleati italici). Ciascuna legione era composta a sua volta da 4.200/5.000 fanti e 300 cavalieri, mentre le unit\u00e0 di \"socii\" (\"Alae\") erano formate da un numero pari di fanti, ma da una cavalleria tre volte superiore (900 cavalieri per singola unit\u00e0). Il totale complessivo si aggirava, pertanto, attorno agli 80.000 armati, 10.000 dei quali erano cavalieri.\nAttorno alla met\u00e0 del III secolo a.C. l'esercito romano era composto da un corpo di occupazione di Sicilia e Taranto (2 legioni di 4.200 fanti e 300 cavalieri ciascuna); due eserciti consolari (ciascuno composto da 2 legioni ad effettivi rinforzati, pari a circa 5.200 fanti e 300 cavalieri per ciascuna legione) ed un numero di soldati alleati pari a circa 30.000 armati (di cui 2.000 cavalieri) in servizio attivo permanente, mentre altri 90.000 costituivano una riserva, pronta ad intervenire all'occorrenza e suddivisa in: 50.000 tra Etruschi e Sabini (di cui 4.000 cavalieri), 20.000 Umbri e Sarsinati e 20.000 Veneti e Cenomani. Il totale complessivo poteva raggiungere, pertanto, le 150.000 unit\u00e0, di cui solo 30.000 romane (6 legioni).\nDurante la guerra contro Annibale l'esercito romano arriv\u00f2 a contare ben 23 legioni (nel 212-211 a.C.), o pi\u00f9 probabilmente 25, come sostiene parte della critica moderna, dislocate in Italia, Illirico, Sicilia, Sardegna, Gallia Cisalpina e di fronte alla Macedonia. Si trattava di una forza pari a circa 115.000 fanti e 13.000 cavalieri circa (sulla base dei conteggi forniti da Polibio), a cui andava sommata la piccola squadra degli Scipioni in Spagna, la flotta dello Ionio (di 50 navi) e di Sicilia (di 100 navi).\nAlla morte di Gaio Giulio Cesare c'erano 37 legioni romane in tutto il mondo romano, di cui ben 6 in Macedonia, 3 in Africa Proconsolare e 10 nelle province orientali. Non dimentichiamo che queste truppe erano estremamente mobili, tanto che i loro \"hiberna\" erano ancora rudimentali e poco pi\u00f9 di un \u201ccampo di marcia\u201d.\nAl termine delle guerre civili tra Marco Antonio ed Ottaviano si contavano 60 legioni circa, pur se non a ranghi completi.\nEpoca imperiale.\nAlto Impero romano (31 a.C. - 284).\nAll'epoca di Tiberio, secondo un recente studio di Le Bohec, le forze legionarie raggiunsero la ragguardevole cifra di 125.000, suddivise in 25 legioni, e di altrettanti combattenti tra le truppe ausiliarie per un totale di 250.000 armati (di cui circa 30.000 armati a cavallo). A queste andavano poi sommati 10.000 soldati posizionati nella Capitale, tra guardia pretoriana, coorti urbane, vigili, \"equites singulari Augusti\", oltre a 40.000 marinai impiegati nella marina.\nSotto Traiano le legioni furono portate al numero di 30 (165.000 legionari circa), mentre il numero delle truppe ausiliarie era incrementato a 380 unit\u00e0 (per un totale di circa 200/220.000 ausiliari, di cui 70.000 cavalieri), superando la cifra totale i 360/380.000 armati.\nSecondo lo studio di Holder del 2003 l'esercito romano contava quasi 380.000 armati tra legionari (154.000) e \"auxilia\" (223.000), senza considerare le guarnigioni di Roma (dalla guardia pretoriana, alle coorti di vigili e urbane), la flotta di Ravenna e Miseno, oltre a quelle minori lungo i principali fiumi (Reno e Danubio), lungo le coste di Mediterraneo, Mar Nero e nel canale della Manica:\nAi tempi dell'imperatore Settimio Severo l'esercito romano raggiunse quasi le 450.000 unit\u00e0 complessive, con ben 33 legioni (pari a 182.000 legionari) e oltre a 400 unit\u00e0 ausiliarie (pari a 250.000 ausiliari, di cui almeno 75.000 armati a cavallo circa). Le legioni invece nel corso della crisi del III secolo raggiunsero le 36 unit\u00e0, pari a quasi 200.000 armati, tanto da superare le 500.000 unit\u00e0 complessive, comprese le truppe ausiliarie e la marina militare.\nTardo Impero romano (284 - 476).\nDiocleziano e Costantino (285-337).\nCon la riforma tetrarchica di Diocleziano il numero complessivo delle legioni fu portato nel 300 a 53/56. La guarnigione di Roma sub\u00ec un importante incremento (forse gi\u00e0 nel corso del III secolo). Vi erano, infatti, 10 coorti pretorie di 1.000 uomini ciascuna, 4 coorti urbane di 1.500 uomini ciascuna, 7 di vigili di 1.000 uomini ciascuna e 1.000 \"equites singulares\", per un totale di 24.000 uomini. La flotta del periodo era invece attestata attorno ai 45.500 uomini, come testimonierebbe un certo Giovanni Lido, monaco che scrisse ai tempi di Giustiniano.\nL'ascesa al trono di Costantino ed il ripristino di una monarchia dinastica port\u00f2 il numero delle legioni romane ad aumentare ulteriormente a 64/67, quando mor\u00ec nel 337. La cifra potrebbe essere nuovamente stata aumentata se si considerano anche le milizie barbariche dei \"foederati\", incluse nelle file dell'esercito romano.\nIn sintesi potremmo cos\u00ec riassumere il numero di armati dei primi tre secoli di Impero romano:\nLa stima di Agazia-Jones \u00e8 stata tuttavia messa in dubbio da studi pi\u00f9 recenti, che sostengono che la cifra di Agazia, ammettendo che sia valida, potrebbe rappresentare la forza ufficiale, ma non quella reale, dell'esercito di Costantino: nella realt\u00e0 dei fatti, le unit\u00e0 del Tardo-Impero erano costituite da meno soldati di quanti ne contenessero ufficialmente, forse addirittura i due terzi in meno della cifra ufficiale. Sulla base di questa considerazione, i 645.000 soldati sulla carta secondo Agazia potrebbero essere stati non pi\u00f9 di 400.000 circa in realt\u00e0. Quest'ultima cifra ben si accorda con le altre cifre totali fornite dalle fonti antiche, come la stima dell'autore del VI secolo Giovanni Lido, di 389.704 effettivi (escluse flotte) per l'esercito di Diocleziano. La cifra fornita da Lido \u00e8 ritenuta dagli studiosi pi\u00f9 credibile di quella di Agazia a causa della sua precisione (non \u00e8 una cifra \"tonda\", implicando che forse fu trovata in un documento ufficiale) e per il fatto che \u00e8 ascritta a un periodo di tempo specifico.\nLa stima di Jones di 645.000 effettivi, inoltre, si fonda su assunzioni sul numero di effettivi di ogni unit\u00e0 di \"limitanei\" che potrebbero essere troppo alte. Jones ha calcolato il numero di soldati delle unit\u00e0 in Egitto sotto Diocleziano usando l'evidenza fornita dai papiri di libri paga. Tuttavia, un pi\u00f9 recente lavoro di R. Duncan-Jones, ricontrollando i calcoli, ha concluso che Jones aveva sovrastimato le dimensioni delle unit\u00e0 dalle 2 alle 6 volte. Per esempio, Jones aveva stimato che ogni legione sulle frontiere avesse circa 3.000 effettivi, mentre le altre unit\u00e0 erano composte da 500 uomini ciascuna; secondo le revisioni di Duncan-Jones, invece, le legioni di frontiera avevano circa 500 effettivi, un \"ala\" solo 160 e un'unit\u00e0 di \"equites\" 80. Anche ammettendo la possibilit\u00e0 che alcune di queste unit\u00e0 erano distaccamenti da unit\u00e0 pi\u00f9 grandi, \u00e8 probabile che la \"forza\" (il numero di effettivi) di ogni unit\u00e0 fosse di gran lunga pi\u00f9 bassa che in precedenza.\nLe stime di Duncan-Jones sono confermate anche dai risultati di numerosi scavi archeologici lungo le frontiere imperiali che suggeriscono che le fortezze del Tardo Impero furono progettate per accogliere guarnigioni pi\u00f9 piccole rispetto a quelle del Principato. Dove tali siti possano essere identificati con i forti elencati nella \"Notitia\", l'implicazione \u00e8 che le unit\u00e0 residenti erano ancora pi\u00f9 piccole. Esempi comprendono la \"Legio II Herculia\", creata da Diocleziano, che occupava un forte grande solo 1/7 delle dimensioni di una tipica base legionaria del Principato, implicando una dimensione dell'unit\u00e0 di circa 750 effettivi. A \"Abusina\" sul Reno, la \"Cohors III Brittonum\" era ospitata in un forte avente circa il 10% della grandezza del suo vecchio forte di et\u00e0 traianea, suggerendo che contava solo circa 50 soldati. Queste evidenze devono essere prese con cautela in quanto l'identificazione dei siti archeologici con i nomi della \"Notitia\" non \u00e8 sempre certa e ancora perch\u00e9 le unit\u00e0 in questione potrebbero essere distaccamenti (la \"Notitia\" frequentemente mostra la medesima unit\u00e0 in due o tre ubicazioni diverse simultaneamente). Nonostante ci\u00f2, i risultati degli scavi sembrano suggerire per le unit\u00e0 di frontiera piccole dimensioni.\nInoltre, i lavori pi\u00f9 recenti suggeriscono che l'esercito regolare del II secolo era considerevolmente pi\u00f9 grande dei circa 300.000 tradizionalmente assunti, in quanto le \"auxilia\" nel II secolo erano all'incirca il 50% pi\u00f9 grandi delle legioni, a differenza dell'inizio del I secolo, quando legioni e auxilia avevano all'incirca lo stesso numero di effettivi. L'esercito del Principato probabilmente raggiunse un picco di circa 450.000 effettivi (escludendo flotte e \"foederati\") verso la fine del II secolo. Inoltre, l'evidenza suggerisce che le dimensioni reali delle unit\u00e0 del II secolo erano tipicamente pi\u00f9 prossime alle dimensioni ufficiali (circa 85%) rispetto a quelle del IV secolo. In ogni caso, le stime sulle dimensioni dell'esercito nel periodo del Principato sono basate su evidenze pi\u00f9 certe rispetto a quelle sull'esercito tardo-imperiale, che sono altamente basate su ipotesi non certe, come la tabella qui sotto mostra.\nLa Notitia dignitatum (inizi del V secolo).\nGrazie infine alla Notitia dignitatum (databile agli inizi del V secolo), alcuni autori moderni, come il Jones, hanno proposto una ricostruzione delle dimensioni dell'esercito romano dell'epoca costantiniana, sulla base dell'elenco delle unit\u00e0 militari presenti sia nella parte orientale, sia in quella occidentale. Il risultato proposto dallo stesso pu\u00f2 cos\u00ec riassumersi: 600.000 armati totali, di cui 104.000 \"comitatenses\" per la parte occidentale e 113.000 per quella orientale, oltre a 135.000 \"limitanei\" ancora in Occidente e 248.000 in Oriente. Al contrario Giovanni Lido riporta per l'esercito di Diocleziano un totale di effettivi, compresa la flotta militare, pari a 435.266.\nL'Oriente.\nVediamo ora nel dettaglio come erano suddivisi i due imperi, dopo la suddivisione definitiva avvenuta con Teodosio I. Per la parte orientale:\nAlle legioni sopra elencate vanno poi aggiunte tutte le unit\u00e0 minori di limitanei (\"auxilia\", \"numeri\", \"cohortes\", \"cunei\", \"equites\", ecc.) posizionate lungo i confini imperiali e che rispondevano ai seguenti ufficiali: il \"Dux Thebaidos\", il \"Dux Libyarum\", il \"Comes limitis Aegypti\", il \"Dux Armeniae\", il \"Comes per Isauriam\", il \"Dux Foenicis\", il \"Dux Syriae\", il \"Dux Palaestinae\", il \"Dux Osrhoenae\", il \"Dux Mesopotamiae\", il \"Dux Arabiae\", il \"Dux Moesiae secundae\", il \"Dux Scythiae\", il \"Dux Daciae ripensis\" e il \"Dux Moesiae primae\".\nL'Occidente.\nVediamo invece qui sotto nel dettaglio la parte occidentale:\nAlle legioni sopra elencate vanno, infine, sommate tutte le unit\u00e0 minori di limitanei (\"auxilia\", \"numeri\", \"cohortes\", \"cunei\", \"equites\", ecc.) posizionate lungo i confini imperiali e che rispondevano ai seguenti ufficiali: il \"Dux Raetiae primae et secundae\", il \"Comes tractus Argentoratensis\", il \"Dux Belgicae secundae\", il \"Dux Germaniae primae\", il \"Dux Mogontiacensis\", il \"Dux Sequanicae\", il \"Dux tractus Armoricani et Neruicani\", il \"Comes Illyrici\", il \"Comes Hispaniae\", il \"Dux Pannoniae secundae\", il \"Dux Valeriae ripensis\", il \"Dux Pannoniae primae et Norici ripensis\", il \"Comes Tingitaniae\", il \"Comes Africae\", il \"Dux limitis Mauretaniae Caesariensis\", il \"Dux limites Tripolitani\", il \"Comes Britanniarum\", il \"Comes litoris Saxonici per Britannias\" ed il \"Dux Britanniarum\"."}
{"id": "2374732", "revid": "125611814", "url": "https://it.wikipedia.org/wiki?curid=2374732", "title": "Alle fronde dei salici", "text": "Alle fronde dei salici \u00e8 una poesia di Salvatore Quasimodo. Questa poesia \u00e8 stata pubblicata nel 1946 su una rivista, successivamente inserita nella raccolta \"Giorno dopo giorno\" (1947) e per scrivere questa poesia, il poeta trae ispirazione dal Salmo 137 della Bibbia.\n\u00abE come potevamo noi cantarecon il piede straniero sopra il cuore,fra i morti abbandonati nelle piazzesull'erba dura di ghiaccio, al lamentod'agnello dei fanciulli, all'urlo nerodella madre che andava incontro al figliocrocifisso sul palo del telegrafo?Alle fronde dei salici, per voto,anche le nostre cetre erano appese,oscillavano lievi al triste vento\u00bb.\nIntroduzione al componimento.\nQuesta poesia \u00e8 stata scritta durante l'occupazione nazista di Milano dopo l'armistizio con le truppe anglo-americane.\nAnalisi del componimento.\nLa poesia \u00e8 divisa in due parti, nella prima usa una lunga domanda retorica che inizia con la frase \"E come potevamo noi cantare\". Nella seconda invece sono dei versi dichiarativi che inizia \"Alle fronde dei salici, per voto\".\nLa lirica, inoltre, risulta tra le pi\u00f9 ricche di preposizioni, con le quali Quasimodo ha inteso sottolineare emotivamente ciascuna immagine poetica, accrescendone la drammaticit\u00e0.\nCommento.\nQuesta lirica, la prima della raccolta \u201cGiorno dopo giorno\u201d, segna il passaggio di Salvatore Quasimodo dalla fase ermetica alla fase dell'impegno civile e politico.\nIn questa poesia il poeta denuncia la situazione in cui l'Italia versava nel settembre del 1943, quando i nazisti e i fascisti si resero protagonisti di rastrellamenti, deportazioni e veri e propri massacri. Ed \u00e8 proprio a causa di questi orrori che i poeti decidono di bloccare la loro produzione letteraria con una protesta silenziosa.\nIl poeta apre il suo componimento spiegando l'impossibilit\u00e0 di scrivere versi a causa dell'occupazione straniera del paese; poi prosegue descrivendo l'orribile spettacolo dei morti fucilati che, per ordine delle SS, non potevano essere seppelliti subito e restavano sull'erba dura e fredda quale ammonimento per le popolazioni; infine, rievoca il pianto straziante, simile al belato degli agnelli, dei bambini e l'urlo atroce di una madre disperata di fronte al corpo martoriato del figlio.\nIl poeta conclude spiegando che ora ai rami dei salici \u00e8 appesa anche l'ispirazione poetica di tutti coloro che erano contro la guerra e che ora non possono far altro che vederla oscillare al triste vento che essa porta con s\u00e9: le cetre che oscillano al vento evocano il senso di inutilit\u00e0 della poesia nell'ora della guerra.\nLa guerra, infatti, \u00e8 una tragedia biblica di fronte alla quale i poeti non hanno pi\u00f9 voce per cantare. Essi, che hanno assistito alla barbarie della guerra, hanno appeso le cetre alle fronde dei salici, come gli antichi profeti, in segno di lutto e di partecipazione solidale, ma anche per auspicare la fine di quegli orrori.\nIl silenzio del poeta \u00e8 da considerare, non solo un muto rispetto dinanzi alle sofferenze provocate dalla guerra, ma anche un'implicita denuncia di quegli intellettuali che scelsero durante il ventennio fascista l'asservimento al regime.\nAlla distruzione, al dolore e alla disperazione seguono immagini ispirate a pagine della Bibbia: la caduta di Gerusalemme e l'esilio degli Ebrei a Babilonia indicano una situazione non dissimile da quella degli Italiani, la cui terra \u00e8 occupata dai Tedeschi.\nPer esprimere la drammaticit\u00e0 dell'opposizione nazista, Quasimodo ricorre a suggestive immagini tratte dal salmo 137 della Bibbia, che mettono in relazione la tragedia del presente con quella analoga vissuta dagli Ebrei deportati a Babilonia. Un analogo riferimento al popolo ebraico si riscontra nel Nabucco di Giuseppe Verdi in relazione alla dominazione austriaca in Italia (il \"coro\" del Nabucco canta: \"Arpa d'or dei fatidici vati, perch\u00e9 muta dal salice pendi?\") ."}
{"id": "2374745", "revid": "15756", "url": "https://it.wikipedia.org/wiki?curid=2374745", "title": "Pandino", "text": "Pandino (\"Pand\u00ec\" in dialetto cremasco) \u00e8 un comune italiano di abitanti della provincia di Cremona in Lombardia.\nOrigini del nome.\nIl toponimo deriva dal nome di persona \"Pandino\", diminutivo di \"Bando\" / \"Pando\" di origine germanica.\nStoria.\nMedioevo.\nA partire dall'et\u00e0 medievale, il centro abitato apparteneva al territorio della Gera d'Adda, possedimento milanese. Le localit\u00e0 di Gradella e Nosadello, oggi frazioni, appartenevano invece al Contado di Lodi.\nLa prima notizia documentata su Pandino risale al 1144, quando la chiesa parrocchiale risultava dipendere da quella di S. Sigismondo di Rivolta d'Adda, dato che indica che il paese all'epoca era probabilmente formato da pochissime case. Il piccolo villaggio sorge in un territorio caratterizzato dalla preminenza di boschi, inframmezzati da pascoli e qualche vigna.\nLa storia del comune cambia radicalmente quando il signore di Milano, Bernab\u00f2 Visconti, vi fa costruire uno dei suoi castelli di caccia, intorno alla met\u00e0 del \u2018300. Da quel momento in poi possiamo immaginare che la presenza dei signori milanesi abbia fatto da attrattiva per molte persone che cercavano un luogo sicuro dove stabilirsi, sperando magari di trovare un lavoro presso il castello: la conseguenza fu che Pandino comincia pian piano ad ingrandirsi.\nI vari feudatari con il passare del tempo aggiungono altre costruzioni: nel corso del XV secolo gli Sforza ordinano ai pandinesi di costruire la cerchia muraria per proteggere il villaggio dai Veneziani, che ormai erano a pochi chilometri da Pandino. Nel medesimo secolo di fronte al castello viene innalzata la chiesa di S. Marta, la cui funzione iniziale \u00e8 quella di chiesa collegata al castello, in quanto Bernab\u00f2 Visconti non aveva voluto una cappella nel suo maniero di caccia. Ai primi decenni del XV secolo risale anche l'apparizione della Madonna del riposo che porta alla realizzazione del santuario a lei dedicato.\nI pandinesi non portano a conclusione la costruzione delle mura, che in alcuni punti vengono chiuse con dei terrapieni; i Veneziani ne approfittano, conquistano il borgo per due volte (anche perch\u00e9 era protetto da pochi soldati), perdendolo per\u00f2 dopo la battaglia di Agnadello del 1509; questo fatto non impedisce qualche anno dopo ai Veneziani, uscendo da Crema che era in mano loro, di saccheggiare Pandino.\nI francesi non sono stati gli unici stranieri a passare da qui: dopo la fine degli Sforza nel 1535 il ducato di Milano passa agli spagnoli e agli inizi del \u2018700 agli austriaci, e truppe di tali nazioni sono transitate anche in questo territorio; non abbiamo notizie di danni causati alla fine del XVIII secolo dalle truppe napoleoniche.\nEt\u00e0 moderna.\nNel 1786, anche Pandino fu aggregata alla provincia di Lodi, tornando per\u00f2 dopo soli cinque anni a quella di Milano.\nAgli ultimi anni del \u2018700 risale la ricostruzione della parrocchiale in forme neoclassiche, in sostituzione della chiesa medievale ormai rovinata dal tempo.\nIn et\u00e0 napoleonica (1809-16) al comune di Pandino furono aggregate Gradella e Nosadello, originariamente nella provincia di Lodi-Crema, poi soppressa, quindi in quella di Cremona. I comuni ridivennero autonomo con la costituzione del Regno Lombardo-Veneto e furono aggregati definitivamente nel 1869.\nTra il 1880 ed il 1920 la localit\u00e0 disponeva di una stazione posta lungo la tranvia Lodi-Treviglio-Bergamo.\nNel 1928, dopo un pubblico concorso, viene inaugurato il monumento ai caduti davanti al castello, in occasione del decennale della vittoria italiana nella prima guerra mondiale; ancora oggi avvicinandosi al monumento \u00e8 possibile leggere sulle lapidi i nomi dei caduti pandinesi di tutte le guerre del XX secolo.\nNel corso della Seconda guerra mondiale, su una delle torri del castello, vengono portati i fili del telegrafo per segnalare al comando germanico il passaggio degli aerei alleati; a quel tempo il castello era abitato da famiglie in affitto, cui si erano aggiunti gli sfollati da Milano.\nA partire dagli anni '50 il castello diventa sede del comune di Pandino.\nMonumenti e luoghi d'interesse.\nArchitetture religiose.\nTra di esse abbiamo:\nArchitetture medioevali\nArchitetture militari.\nIl Castello Visconteo ha un torrione angolare e un cortile interno porticato nel corso del tempo \u00e8 passato dall'essere una fortezza con fossato ad essere una semplice dimora patrizia mantenendo per\u00f2 gran parte dell'aspetto originario. La sua conquista \u00e8 successiva alla decadenza della Repubblica di Venezia seguente l'arresto dell'avanzata verso Milano.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nManifestazioni.\nSi segnalano manifestazioni di tipo agricolo, artigianale e commerciale.\nEventi.\nFiere di Pandino.\nA Pandino si svolgono svariate manifestazioni fieristiche, occasione per le aziende commerciali e artigiane di esibire le proprie produzioni in eventi e manifestazioni culturali, sportive, ricreative.\nSi comincia a marzo con la tradizionale Fiera di primavera (terza domenica del mese).\nLa fiera, che viene svolta dal 1887 o forse anche prima, era originariamente caratterizzata da un'offerta agricola con bestiame e macchinari per l'agricoltura, contornate da bancarelle tradizionali. Con il mutare della economia del territorio per\u00f2 la fiera si \u00e8 trasformata in una fiera commerciale, dove molte sono le aziende che espongono i pi\u00f9 svariati prodotti realizzati. Questa fiera oltre che dare vantaggi all'impresa cerca di divertire le persone di tutte le et\u00e0 con bancarelle tradizionali (per le persone adulte) e il Luna Park (per bambini e adolescenti). La fiera interessa quasi tutto il centro storico con il Castello Visconteo.\nA settembre si svolge la Sagra di Nosadello (seconda domenica del mese), questa \u00e8 l'occasione di ritrovarsi come comunit\u00e0 e divertirsi con giochi tradizionali sui quali spicca la cuccagna. Durante questa fiera si trascorrono in compagnia momenti di sincera spensieratezza.\nLa Sagra di Gradella (seconda domenica del mese di ottobre), \u00e8 il tradizionale evento che coinvolge le persone con giochi tradizionali, mostre, concerti e bancarelle tradizionali. La Sagra di Gradella, organizzata dalla Parrocchia e dai volontari dell'Associazione Borgo Gradella, \u00e8 l'occasione per ritrovare la tradizione, che nei nostri tempi sta svanendo, e di vita e visitare luoghi di interesse.\nLa Sagra di Gradella fa da prologo alla Sagra di Pandino (terza domenica di ottobre). La sagra del paese si ispira alla sagra di marzo ma viene dedicata ai sapori e ai colori dell'autunno. Ci sono delle bancarelle dedicate a formaggi, salumi, vino, miele, il tutto condito con eventi e manifestazioni.\nLe due sagre, Gradella e Pandino, sono legate da un evento riguardante la gastronomia che viene chiamato \"Pandino nel piatto\". Consiste in una degustazione in cui solo i ristoranti di Pandino propongono piatti tradizionali del loro paesi a prezzi fissi.\nGeografia antropica.\nIl territorio comunale comprende, oltre al capoluogo, le frazioni di Gradella e Nosadello.\nInfrastrutture e trasporti.\nStrade.\nIl territorio \u00e8 attraversato dalle seguenti strade:\nAmministrazione.\nElenco dei sindaci dal 1985 ad oggi.\nGemellaggi.\nPandino \u00e8 gemellata con:\n\u00c8 inoltre legata da un rapporto di amicizia col comune di Sorano (GR) dal 2005.\nSport.\nNel calcio, la principale societ\u00e0 sportiva di Pandino \u00e8 il G.S.D. Luisiana, che milita nel campionato di Eccellenza."}
{"id": "2374750", "revid": "76963", "url": "https://it.wikipedia.org/wiki?curid=2374750", "title": "Sanoe Lake", "text": "Il nome \"S\u00e0noe\" significa \"Nebbia di Montagna\"."}
{"id": "2374751", "revid": "1566286", "url": "https://it.wikipedia.org/wiki?curid=2374751", "title": "Adrian Paul", "text": "Biografia.\nAdrian Paul \u00e8 il primo di tre fratelli ed \u00e8 nato da una famiglia composta da padre inglese e da madre italiana, ha cominciato la sua carriera come modello, ballerino e coreografo. Nel 1985 ha lasciato l'Europa per perseguire la sua carriera di modello e ballerino, nel 1998 ha fondato l'organizzazione benefica \"The Peace Fund\". Si \u00e8 sposato con l'attrice Meilani Paul da cui in seguito ha divorziato. Si \u00e8 sposato poi con Alexandra Tonelli nel 2009. Hanno tre figli, la primogenita nata nel 2009, e gli altri due nel 2012 e 2020.\nCarriera.\nTelevisione.\nIl suo primo ruolo come attore fu negli anni 1987 e 1988 per il telefilm della ABC \"I Colby\" in cui interpretava il ballerino russo Kolya. In seguito apparve in diverse altre serie televisive come: \"La bella e la bestia\" nel 1987, \"La signora in giallo\" nel 1984, \"La guerra dei mondi\" nel 1990, \"Tarzan\" nel 1991, \"Relic Hunter\" nel 1999 e \"Streghe\" nel 2003. \u00c8 apparso nei film per la televisione \"Fotogrammi di guerra\" del 1988 e \"The Cover Girl Murder\" del 1993.\nHa partecipato anche allo spettacolo off Broadway \"Bouncer\".\nIl ruolo pi\u00f9 importante che Adrian Paul abbia mai interpretato \u00e8 stato quello di Duncan MacLeod nella serie televisiva \"Highlander\" nel 1992, con lo stesso ruolo ha recitato anche per il film ' del 2000 e per ', un film TV andato in onda negli Stati Uniti il 15 settembre del 2007.\nHa interpretato regolarmente John Kincaid durante la seconda stagione del telefilm \"La guerra dei mondi\" negli anni 1989 e 1990, e tre episodi di \"L'ombra della notte\" nel 1991 come Jeremiah Collins, nel 1991 ha recitato per l'episodio pilota di \"The Owl\", nel 2001 \u00e8 protagonista nella serie \"Tracker\".\nCinema.\nLa prima apparizione di Adrian Paul in un film fu nel 1988 ne \"L'ombra del peccato\". In seguito ha partecipato al remake de \"Masque of the Red Death\" nel 1989, \"Dance to win\" nel 1989, \"Love Potion No.9\" nel 1992, \"Dead Men Can't Dance\" nel 1997, \"Delitto imperfetto\" nel 1998, \"\" e \"Convergence\" nel 1999, \"The Void\" e \"The Breed\" nel 2001, \"Code Hunter\" nel 2002, \"Nemesis Game\" nel 2003 \"Throttle\" e \"Phantom Below\" nel 2005, \"S\u00e9ance\" e \"Little Chicago\" nel 2006, \"Wraiths of Roanoke\" nel 2007, \"The Immortal Voyage of Captain Drake\" nel 2009 e \"Eyeborgs\" nel 2009, \"The Secrets of Emily Blair\" nel 2016.\nAltro.\nHa partecipato al video musicale \"Days Like This\" di Sheena Easton. Nel 1999 \u00e8 apparso nello spettacolo della World Wrestling Federation \"SmackDown\"\nDurante la produzione del telefilm \"Highlander\" diresse e produsse molti episodi che alla fine lo portarono a produrre lo spinoff della serie. Nel 2008 lavora come doppiatore per la serie animata \"La guerra dei Mondi\". Adrian Paul ha partecipato anche a numerosi spettacoli teatrali il pi\u00f9 importante dei quali fu \"La Bella e la Bestia\"."}
{"id": "2374753", "revid": "369194", "url": "https://it.wikipedia.org/wiki?curid=2374753", "title": "Adrian Paul Hewett", "text": ""}
{"id": "2374754", "revid": "121902196", "url": "https://it.wikipedia.org/wiki?curid=2374754", "title": "IJVM", "text": "IJVM \u00e8 un linguaggio assembly creato (a scopo didattico) da Andrew Stuart Tanenbaum implementato sulla microarchitettura MIC-1 (anch'essa ideata da quest'ultimo). Tale linguaggio \u00e8 adottato per l'insegnamento base nel suo libro 'Architettura dei calcolatori'.\nIJVM \u00e8 una semplificazione del linguaggio JVM (Integer JVM) usato nella Java platform. Il linguaggio \u00e8 semplificato a tal punto da rendere molto difficile la scrittura di programmi molto complessi (per esempio, non sono previste operazioni di shift o in virgola mobile).\nOrganizzazione della memoria in IJVM.\nLa memoria in IJVM viene concepita come un array di 4.294.967.296 byte o 1.073.741.824 parole da 4 byte l'una. Tale memoria viene gestita ed indicizzata tramite dei puntatori appositi,cio\u00e8 dei registri della microarchitettura MIC-1, che delimitano 4 aree di memoria diverse:\nPorzione costante di memoria (Constant Pool).\nQuest'area non permette la scrittura da parte del programma IJVM. I dati qui caricati (costanti, puntatori e stringhe), possono essere scritti solamente quando il programma \u00e8 portato in memoria. L'indirizzo alla prima parola di questa porzione di memoria \u00e8 contenuto nel registro CPP (Constant Pool Pointer). \nBlocco delle variabili locali (Local Variable Frame).\nIn questo blocco di memoria risiedono le variabili locali dei metodi richiamati, oltre ai parametri con i quali sono stati invocati. L'indirizzo della prima locazione di memoria di quest'area \u00e8 registrato nel registro implicito LV (Local Variable).\nStack degli operandi (Operand Stack).\nImplementato immediatamente sopra il Variable Frame, troviamo un blocco di memoria (che non pu\u00f2 superare una certa dimensione) che contiene gli operandi delle varie operazioni eseguite all'interno di un metodo. Sebbene lo Stack degli operandi sia diviso dal Variable Frame, i due blocchi vengono pensati come un'unica pila. L'indirizzo della parola in cima a questo stack \u00e8 puntato dal registro SP (Stack Pointer) che tiene quindi conto degli operandi inseriti o rimossi.\nArea dei metodi (Method Area).\nIn questa area risiede il programma IJVM da eseguire. L'indirizzo della seguente istruzione da prelevare (fetch) \u00e8 contenuto nel registro PC (Program Counter). Quest'area, invece di essere trattata come un array di parole come le altre aree di memoria, \u00e8 pensata come un array di byte.\nData la struttura a parole della Constant Pool, del Variable Frame e dello Stack degli operandi, e quella a byte della Method Area, occorre puntualizzare che gli offset indicati dai registri CPP,LV e SP si riferiscono a \"numeri di parole\", mentre quelli indicati da PC si riferiscono a \"numeri di byte\".\nAd esempio, con la notazione 'LV + 3' si indica la terza parola del Variable Frame, mentre 'PC + 4' indica il 4 byte a partire dal byte puntato da PC.\nIstruzioni IJVM.\nLe istruzioni IJVM sono composte da un codice operativo e in alcuni casi un operando, che pu\u00f2 essere una costante o uno spiazzamento.\nLa prima colonna rappresenta il nome mnemonico in linguaggio assembly, la seconda gli operandi e la terza una breve descrizione dell'istruzione.\nDescrizione operandi\nAlcune tra queste istruzioni consentono di inserire nello stack una parola proveniente da diverse fonti, come ad esempio il blocco delle variabili locali(ILOAD),la constant pool(LDC_W) e l'istruzione stessa(BIPUSH).\nUna qualsiasi variabile pu\u00f2 essere estratta dalla cima dello stack e memorizzata nel blocco delle variabili locali(ISTORE).\n\u00c8 consentito anche eseguire, utilizzando come operandi le due parole che si trovano alla cima dello stack, operazioni logiche cio\u00e8 booleane(IAND,IOR) e operazioni aritmetiche(IADD,ISUB).In tutte le operazioni logiche e aritmetiche sono estratte, quindi cancellate, dalla cima dello stack due parole e sostituite con il loro risultato.\nEsistono anche quattro istruzioni per i salti,una incondizionata(GOTO) e tre condizionate(IFEQ,IFLT,IF_ICMPEQ).Tutte queste istruzioni,se accettate, cambiano il valore del PC in base alla grandezza del loro spiazzamento.\nInfine c'\u00e8 l'istruzione INVOKEVIRTUAL per invocare un nuovo metodo e l'istruzione IRETURN per terminare il metodo e restituire il controllo a quello che l'aveva invocato.\nEsempio di istruzione: INVOKEVIRTUAL.\nIl procedimento per l'invocazione dei metodi \u00e8 il seguente: innanzitutto il metodo chiamante immette sullo stack un puntatore chiamato OBJREF che si riferisce all'oggetto da chiamare,in seguito inserisce sullo stack i parametri del metodo ed infine \u00e8 eseguita l'istruzione INVOKEVIRTUAL. Questa istruzione include uno spiazzamento che rappresenta una locazione di memoria all'interno della Constant Pool contenente l'indirizzo dell'area dei metodi in cui inizia il metodo che si sta invocando.\nI primi 4 byte nell'area dei metodi contengono dati speciali che sono cos\u00ec composti:\nI primi 2 byte sono interpretati come un numero intero a 16 bit indicante il numero dei parametri del metodo(OBJREF \u00e8 considerato il parametro 0).Questo intero a 16 bit fornisce insieme al valore di SP la locazione di OBJREF. \nI successivi 2 byte sono sempre interpretati come un intero a 16 bit che per\u00f2 indica la dimensione del blocco delle variabili locali del metodo invocato. Questo valore \u00e8 basilare dato che verr\u00e0 creato un nuovo stack per il metodo immediatamente sopra il blocco delle variabili locali.\ninfine il quinto byte contiene il primo OPCODE da eseguire.\nLa reale sequenza di operazioni che avvengono quando viene eseguita l'istruzione INVOKEVIRTUAL \u00e8 la seguente.\nL'istruzione IRETURN inverte la sequenza delle operazioni effettuate da INVOKEVIRTUAL,dealloca lo spazio utilizzato dal metodo chiamato con INVOKEVIRTUAL riportando lo stack al suo stato precedente tranne per il fatto che:\nAffinch\u00e9 l'istruzione IRETURN memorizzi il vecchio stato, deve essere in grado di riportare ai loro precedenti valori i registri PC e LV. Essa accede al puntatore di collegamento(Link pointer),cio\u00e8 alla parola puntata dal registro LV attuale. Questa parola e quella immediatamente superiore vengono recuperate e usate per restituire i loro vecchi valori ai registri PC e LV.\nImplementazione di IJVM su Mic-1.\nLa tabella sottostante mostra il microprogramma in Mic-1 che permette di interpretare IJVM. \nSi pu\u00f2 facilmente notare quanto esso sia breve, dato che conta in totale solo 112 istruzioni. Ciascuna delle istruzioni riportate in tabella \u00e8 divisa in 3 colonne, che ne descrivono l'etichetta, l'effettivo codice da usare e un breve commento.\nI registri CPP, LV e SP vengono utilizzati per memorizzare, rispettivamente, i puntatori alla porzione costante di memoria, al blocco delle variabili locali e alla cima dello stack. \nOgnuno di questi registri contiene sempre un particolare valore. Ad esempio, all'inizio e alla fine di ogni istruzione, TOS contiene il valore puntato in SP, ovvero la parola che si trova in cima allo stack. In realt\u00e0 questa parola pu\u00f2 essere letta in qualsiasi momento dalla memoria, ma avendola a disposizione in un registro permette di risparmiare un riferimento alla memoria. Per poche istruzioni mantenere TOS implica un impiego maggiore di operazioni di memoria, come ad esempio l'istruzione POP, che deve leggere dalla memoria la nuova parola in cima allo stack prima di poterla copiare all'interno di TOS.\nCome tutti gli interpreti, anche questo microprogramma ha un suo ciclo principale che preleva, decodifica ed esegue le istruzioni del programma da interpretare, che in questo particolare caso sono le istruzioni di IJVM. Il suo ciclo inizia con la linea etichettata \"Main1\". Perch\u00e9 il ciclo abbia inizio, deve essere verificata la condizione che il registro PC sia gi\u00e0 stato caricato con un indirizzo di locazione di memoria che contenga del codice operativo, il quale a sua volta deve gi\u00e0 essere stato memorizzato in MBR.\nAll'inizio di ogni istruzione viene eseguita la stessa sequenza di operazioni, ed \u00e8 importante che la lunghezza di questa sequenza sia pi\u00f9 breve possibile. Dopo numerosi studi, si \u00e8 arrivati alla conclusione che il ciclo principale pu\u00f2 essere ridotto ad una singola istruzione. Ogni volta che questa istruzione viene eseguita il codice operativo IJVM da eseguire si trova gi\u00e0 all'interno di MBR.\nA questo punto, \u00e8 necessario fare un salto nel microcodice per eseguire l'istruzione IJVM, oltre a iniziare il prelievo del byte che segue il codice operativo.\nBisogna per\u00f2 ricordare che le istruzioni non vengono eseguite in maniera sequenziale, ma ciascuna di loro \u00e8 obbligata a indicare in modo esplicito il proprio successore. Tutti gli indirizzi della memoria corrispondenti ai codici operativi devono essere riservati per la prima parola della corrispondente istruzione dell'interprete, quindi ad esempio il codice che interpreta POP inizia a \"0x57\", mentre quello di DUP inizia a \"0x59\". Il codice di POP, per\u00f2, \u00e8 lungo 3 microistruzioni, e quindi, se fosse memorizzato in parole consecutive, interferirebbe con l'inizio di DUP. All'interno di ciascuna sequenza le microistruzioni che seguono quella iniziale devono essere memorizzate nelle locazioni di memoria ancora libere, non riservate per i codici operativi. Per questo \u00e8 necessario effettuare molti salti da una locazione di memoria all'altra.\nPer vedere come funziona l'interprete, assumiamo che MBR contenga il valore \"0x60\", ovvero il codice operativo di IADD. Nel ciclo principale compaiono 3 azioni:\nIl prelievo del byte successivo inizia in questo punto in modo che sia disponibile all'inizio della terza microistruzione. Se il byte contenuto in MBR \u00e8 formato da soli 0, allora identifica il codice operativo dell'istruzione NOP. In questo caso l'istruzione non esegue nulla, ma effettua un salto all'inizio del ciclo principale, dove viene ripetuta la sequenza utilizzando il nuovo codice memorizzato in MBR.\nRicordiamo infine che le microistruzioni in tabella non sono memorizzate consecutivamente nella memoria, quindi \"Main1\" non si trova nell'indirizzo 0 della memoria. \u00c8 compito del microassemblatore posizionare le microistruzioni negli indirizzi adatti e collegarli in brevi sequenze usando il campo \"NEXT_ADDRESS\"."}
{"id": "2374759", "revid": "1315817", "url": "https://it.wikipedia.org/wiki?curid=2374759", "title": "Luigi Frati (bibliotecario)", "text": "Biografia.\nSi laure\u00f2 in scienze matematiche nel 1839 e nel 1846 in filologia. Dopo la laurea assunse l'incarico di assistente di Girolamo Bianconi alla cattedra di archeologia della facolt\u00e0 di lettere. Bibliotecario e bibliofilo, diresse prima la Biblioteca arcivescovile di Bologna e, dal gennaio del 1858, la Biblioteca comunale, attuale Biblioteca dell'Archiginnasio.\nFrati confer\u00ec alla Biblioteca dell'Archiginnasio una fisionomia particolare nel panorama delle biblioteche italiane. Durante la sua direzione lavor\u00f2 alla fusione delle raccolte che costituivano la Biblioteca comunale dandole un'originale organizzazione per materie e inaugurando un unico catalogo per i 250.000 volumi allora posseduti.\nAl Frati si deve anche la fusione in un unico Museo civico dei due musei archeologici bolognesi: l'Universitario, governativo, e il museo Palagi di propriet\u00e0 comunale. Dal 1878 fu direttore della sezione medievale e moderna di questo museo.\nMembro di numerose accademie e istituti, fu tra i fondatori della Deputazione di storia patria per l'ex Legazione delle Romagne.\nLa sua opera pi\u00f9 notevole rimane \"Opere della bibliografia bolognese che si conservano nella biblioteca municipale di Bologna classificate e descritte a cura di Luigi Frati\" (1888-1889), ma pubblic\u00f2 anche molti lavori in ambito archeologico e numismatico e sulle ceramiche antiche.\nSi distinse anche alla vita politica e civile della citt\u00e0: nel 1848 partecip\u00f2 come ufficiale della guardia civile alla difesa di Bologna e fu tra gli artefici della pubblicazione del periodico liberaldemocratico \"L'Unit\u00e0\". Dopo la restaurazione fu nominato consigliere comunale, carica che mantenne fino al 1858.\nMor\u00ec il 24 luglio 1902 nel Palazzo dell'Archiginnasio dove abitava.\nArchivio.\nLa biblioteca dell'Archiginnasio conserva nei fondi speciali il suo carteggio (Fondo speciale \"Luigi Frati\") e altri documenti che lo riguardano (nel Fondo speciale \"Carlo Frati\")."}
{"id": "2374766", "revid": "123229329", "url": "https://it.wikipedia.org/wiki?curid=2374766", "title": "Lou Grant", "text": "Lou Grant \u00e8 una serie televisiva statunitense di genere drammatico, trasmessa dalla CBS per 5 stagioni dal 1977 al 1982 per un totale di 114 episodi. In Italia, la serie \u00e8 arrivata il 20 ottobre 1980 su Canale 5\nNata come spin-off della sitcom \"Mary Tyler Moore\", questa serie vinse, tra gli altri, 13 Emmy Award e 3 Golden Globe, su 61 candidature ai principali premi televisivi statunitensi (4 consecutive ai Golden Globe per la miglior serie drammatica tra il 1979 e il 1982).\nIl protagonista Edward Asner \u00e8 l'unico attore che ha vinto un Emmy nella categoria serie comica e drammatica, impersonando il medesimo ruolo, quello del giornalista Lou Grant, protagonista della serie.\nNancy Marchand, che in seguito bissa la sua popolarit\u00e0 interpretando il ruolo di Livia Soprano nella serie dell'HBO \"I Soprano\" (1999-2000), vinse 4 Emmy Award su 5 candidature consecutive (una in ogni stagione dello show) per la sua interpretazione della sign.ra Margaret Pynchon proprietaria del giornale.\nTrama.\nIl giornalista Lou Grant si trasferisce da Minneapolis a Los Angeles: qui diviene il caporedattore del \"Tribune\", giornale (fittizio) che naviga in cattive acque. Lou Grant affronta la sfida di rinverdire i fasti del periodico, grazie ai suoi collaboratori, giovani e ambiziosi. Tra questi, i reporter Joe Rossi e Billie Newman, il fotografo Dennis Price (detto \"il pidocchioso\"): i temi \"scottanti\" toccati dalla redazione quotidianamente lanciano il \"Tribune\", nonostante lo scetticismo della proprietaria del giornale, la signora Pynchon.\nGuest star.\nCome guest-star hanno partecipato in uno o pi\u00f9 episodi: Richard Crenna, Fred Dryer, Michael J. Fox, Ed Harris, Charles Hallahan, Joe Santos, Beverly Todd e Joseph Whipp.\nAccoglienza.\nLou Grant rappresenta un caso molto particolare nel contesto della tv statunitense e degli spin-off televisivi in genere: il personaggio interpretato da Asner, infatti, era co-protagonista del \"Mary Tyler Moore Show\", sit-com dai toni di commedia, vincitrice di molti premi. Alla chiusura del \"Mary Tyler Moore Show\", Lou Grant si \"trasferisce\" in questa nuova serie, divenendo personaggio principale ma soprattutto acquisendo toni drammatici, pur velati da un'ironia di fondo. Se nella serie d'origine era un produttore irascibile e umorale, un comprimario folkloristico, qui diviene un affabile e comprensivo giornalista, dedito anima e corpo al suo lavoro e al suo staff di tenaci collaboratori. Il pubblico apprezza il cambiamento del personaggio e la serie tocca vette di ascolto importanti, facendo incetta di premi.\nI temi trattati dal telefilm sono spesso impegnati, brutali, spesso basati su fatti realmente accaduti (molti episodi della prima stagione, ad esempio) tanto da renderlo \"scomodo\": lo stesso protagonista Asner si segnala come attivista, impegnato a livello politico-sindacale e si attira diverse antipatie per le sue idee liberali e socialiste (arriva a criticare il governo per la sua politica in America centrale, in particolare in El Salvador). La serie viene chiusa al primo calo di ascolti, alimentando l'ipotesi che l'attivit\u00e0 del suo protagonista e le tematiche affrontate non fossero gradite a qualche vertice aziendale e politico.\n\u00abLou Grant segna cos\u00ec il passaggio per la Mtm\u00bb (la casa di produzione indipendente nata nel 1969 da Mary Tyler Moore e dall'allora marito Grant Tinker, operativa fino al 1998 e produttrice di oltre 300 telefilm e serie TV) \u00abdalla comedy al drama, \u00e8 l'anello mancante fra il \"Mary Tyler Moore\" e \"Hill Street giorno e notte\". Una svolta profonda per la Mtm e per tutta la tv americana\u00bb."}
{"id": "2374772", "revid": "1305772", "url": "https://it.wikipedia.org/wiki?curid=2374772", "title": "Dosso Cascina", "text": "La cascina Dosso \u00e8 una delle cascine storiche del comune di Borriana, insieme alle cascine Sedime Grande e Seniolo. \nIl nome \"Dosso\" della cascina deriva dal posizionamento della stessa sopra una collina di origine naturale, formatasi grazie all'evoluzione idrogeologica del torrente Oremo nel corso dei millenni. \nLa data della sua costruzione non \u00e8 certa, ma \u00e8 possibile farla risalire anteriormente al XVIII secolo per via delle peculiari mura costruite in pietre disposte a spina di pesce.\nLa cascina Dosso \u00e8 un punto di partenza per escursioni verso la Riserva naturale speciale della Bessa."}
{"id": "2374773", "revid": "115068355", "url": "https://it.wikipedia.org/wiki?curid=2374773", "title": "San Giovanni Battista (Donatello Venezia)", "text": "Il San Giovanni Battista \u00e8 una scultura in legno policromo (alta 141 cm), realizzata da Donatello e custodita in una sorta di polittico all'interno della basilica di Santa Maria Gloriosa dei Frari a Venezia.\nStoria.\nLa presenza di un'opera di Donatello a Venezia \u00e8 particolarmente insolita, il che ha fatto anche dubitare sulla sua autenticit\u00e0. Le perplessit\u00e0 sulla datazione si sono concluse con una doppia alternativa: la teoria pi\u00f9 accreditata la vuole eseguita dall'artista entro l'anno 1438, su commissione di una Confraternita fiorentina per la cappella dedicata al precursore (protettore, d'altronde, della stessa Firenze) all'interno della basilica veneziana. Durante il restauro del 1973 infatti, oltre che a riportare alla luce la perduta policromia, venne scoperta sulla base la data 1438, che collocherebbe l'opera al periodo dei grandi bronzi classicheggianti, come il \"David\" e l'\"Amorino-Attis\".\nLa stridente differenza con queste opere ha messo in dubbio l'autenticit\u00e0 della data (che a volte nelle opere antiche poteva essere del tutto simbolica), collocando la statua tra le opere del periodo padovano, magari commissionata da nobili veneziani raggiunti dalla fama dello scultore nella vicina citt\u00e0, oppure alla fase della vecchiaia (1453-1455 circa), per le evidenti affinit\u00e0 con la \"Maddalena penitente\". \nTenendo invece per buona la datazione agli anni trenta si ha una prova della notevole molteplicit\u00e0 di stili a cui l'autore poteva dedicarsi, creando opere di registro anche completamente diverso e padroneggiando tutte le tecniche scultoree.\nDescrizione.\nOggi l'opera \u00e8 collocata all'interno di un maestoso polittico, ai cui fianchi si ergono due mediocri statue di artista ignoto, nella cappella dedicata al santo. \nIl santo si caratterizza per i tratti volutamente espressivi e per la rigida monumentalit\u00e0. Coperto da un abito con pelli di dromedario, accenna ad un passo in avanti con la gamba destra; la mano sinistra, parzialmente coperta da un manto dorato, trattiene il cartiglio in parte leggibile, recante le parole da lui pronunciate sulle rive del fiume Giordano, alla vista del Cristo: \u00abEcce Agnus Dei\u00bb. \nNell'opera, oltre all'\u00abECCE\u00bb, le dita richiuse del precursore lasciano intravedere una A. La mano sollevata ne ravviva le caratteristiche fisionomiche, col quale sembra che voglia richiamare all'attenzione lo spettatore. \nLa figura dell'asceta, come in questo caso, \u00e8 stata pi\u00f9 volte resa da Donatello, attraverso opere espressive e toccanti: ne sono d'esempio il pi\u00f9 tardo \"San Gerolamo\" custodito a Faenza e la monumentale \"Maria Maddalena\" nel Museo dell'Opera del Duomo di Firenze.\nUn'opera con lo stesso soggetto venne eseguita dall'artista all'et\u00e0 di settant'anni circa, tra il 1455 e il 1455, per il duomo di Siena; realizzata interamente in bronzo, si caratterizza in senso pi\u00f9 drammatico e presenta maggiori caratteristiche del Donatello maturo."}
{"id": "2374774", "revid": "287204", "url": "https://it.wikipedia.org/wiki?curid=2374774", "title": "Paulus Pontius", "text": "Rara opera Rubeniana \u00e8 condiderata il \"Sancte Roche ora pro nobis\"(bulino d'apr\u00e8s Per e Con Rubens in verso e in controprova, 1626) ( clicca per vedere)\nBiografia.\nPontius inizi\u00f2 studiando pittura nella sua citt\u00e0, centro di grande importanza per la produzione artistica fiamminga. Specializzatosi nella tecnica dell'incisione, Pontius divenne a ventiquattro anni maestro nella gilda pittorica di Anversa. In breve fu scelto come responsabile delle incisioni realizzate dalle opere da Rubens stesso ; Rare alcune controprove per realizzare il \"verso\" di un'opera incisa \"d'apr\u00e8s\"\nSino ad un anno prima della morte del pittore, visse nella sua casa, instaurando connubio e collaborazione solidale e inscindibile. Dopo la morte di Rubens, Pontius continu\u00f2 la sua opera incisoria occupandosi di opere di van Dyck, anch'egli di Anversa, di Tiziano e di Vel\u00e1zquez. Pontius \u00e8 noto soprattutto come uno dei maggiori incisori. Note sue opere agiografiche e i suoi ritratti."}
{"id": "2374780", "revid": "404137", "url": "https://it.wikipedia.org/wiki?curid=2374780", "title": "Autoservizi", "text": "Sono in genere compresi fra gli autoservizi, i servizi di:"}
{"id": "2374782", "revid": "712828", "url": "https://it.wikipedia.org/wiki?curid=2374782", "title": "Clan Soga", "text": "Il fu una famiglia giapponese di origine coreana che monopolizz\u00f2, dal 536 d.C. al 645, la scena politica della corte imperiale giapponese nel periodo Yamato. Giocarono un ruolo decisivo nell'adozione del buddhismo a corte e nel trasformare il paese nel periodo di transizione tra l'era antica e quella classica.\nGli eventi e le date che riguardano il clan Soga sono riportate negli e nelle , testi che furono compilati all'inizio dell'VIII secolo.\nTre dei capi del clan, Soga no Iname, Soga no Umako e Soga no Emishi, si tramandarono la carica ereditaria di , e furono talmente importanti da scegliere gli imperatori ed influenzare le loro scelte. Fu la prima volta che un clan della nobilt\u00e0 dominava la casa imperiale, evento che si sarebbe verificato con frequenza nei periodi successivi della storia giapponese. Lasciarono al sovrano il ruolo di simbolo del paese e di capo spirituale, e presero il totale controllo degli affari di stato.\nLegati agli immigrati dei tre regni di Corea, favorirono l'arrivo di monaci buddhisti provenienti dal regno di Baekje, che furono ufficialmente accolti a corte, secondo gli antichi annali giapponese \"Nihongi\", nel 538, mentre secondo altre fonti tale arrivo risale al 550, evento che segna l'inizio del periodo Asuka. I Soga rafforzarono la loro posizione facendo sposare le loro figlie ai sovrani, tradizione che inizi\u00f2 con l'imperatore Kinmei e che sarebbe continuata con tutti i suoi immediati successori.\nFurono aspramente osteggiati dai clan di corte legati alla tradizione shintoista, i Mononobe, che controllavano l'esercito, ed i Nakatomi, i cui capi erano i maestri cerimonieri dei sacri rituali shintoisti a corte.\nSoga no Iname.\nIl primo capo del clan a raggiungere la posizione di \u014comi (536-570) fu Soga no Iname, che convinse l'imperatore Kinmei ad accettare a corte i monaci buddhisti di Baekje, ma i capi dei clan Mononobe e Nakatomi affermarono che l'epidemia che stava imperversando nel paese fosse stata scatenata dalle divinit\u00e0 shintoiste, i Kami, per punire l'apertura alla nuova religione. Kinmei cacci\u00f2 i monaci ma Soga no Iname riusc\u00ec a conservare il potere fino alla morte, avvenuta nel 570.\nSoga no Umako.\nL'opera di Iname fu portata a termine dal suo successore, il figlio Soga no Umako, che fu \u014comi dal 572 al 626. Durante il regno di Bidatsu (572-585), si ripet\u00e9 quanto era successo durante il governo del padre, i monaci buddhisti che erano stati nuovamente accolti da Baekje con il patrocinio dei Soga, furono cacciati dopo un'altra epidemia ed un altro intervento dei Mononobe e dei Nakatomi.\nLa lotta tra i clan si inaspr\u00ec e, alla morte di Yomei, il successore di Bidatsu che regn\u00f2 dal 585 al 587, si arriv\u00f2 allo scontro armato nella battaglia di Shigisan, nella quale le armate condotte da Soga no Umako sbaragliarono le forze nemiche, provocando la morte dei capi dei clan Mononobe e Nakatomi. Fu l'inizio del periodo che vide i Soga dominare la scena politica del Giappone e che si sarebbe protratto fino al 645.\nUmako si valse dell'aiuto del principe Umayado, detto anche Sh\u014dtoku, nell'introduzione di quelle importanti riforme che cambiarono radicalmente la vita del paese. Il buddhismo divenne la religione ufficiale di corte e furono invitati da Baekje progettisti e carpentieri specializzati in edilizia sacra che costruirono maestosi complessi templari buddhisti, tra i quali il celebre Asukadera nella capitale Asuka ky\u014d, nell'odierna prefettura di Nara. Nelle fondamenta di un pilastro del tempio principale vennero sepolte, il 15 gennaio 593, alcune sacre Reliquie del Buddha. Il nuovo imperatore Sushun fu posto sul trono da Umako, che ne dispose a piacimento, fino al punto di farlo uccidere quando questi si ribell\u00f2 dopo 5 anni di regno.\nAlla morte di Sushun, gli succedette la sorellastra Suiko, di cui Umako era lo zio, questi le affianc\u00f2 l'anno dopo come reggente il principe Umayado, nipote di Suiko, la quale gli diede in moglie una delle sue figlie, Uji no Shitsukai. Ebbe inizio un periodo di pace e prosperit\u00e0 per il Giappone e per la sua corte, logorata da decenni di lotte intestine fra i suoi clan.\nL'unit\u00e0 di intenti tra Soga no Umako, Suiko, ed il reggente Umayado port\u00f2 ad una serie di eventi epocali che avrebbero trasformato il Giappone in un paese moderno, allineandolo ai grandi stati del continente sotto ogni profilo. Fu fatto costruire il grande complesso templare buddhista , tuttora uno dei pi\u00f9 famosi del paese, che fu eretto nei pressi del porto imperiale di Naniwa, l'odierna Osaka, per dimostrare ai visitatori d'oltremare lo splendore della corte e del paese intero. Attorno ai templi ebbero sede le nuove , che avevano lo scopo di innalzare il livello di civilizzazione del paese: il Ky\u014dden-in (istituto per la religione e l'istruzione), l'Hiden-in (istituto di assistenza sociale), il Ry\u014dby\u014d-in (ospedale), ed il Seiyaku-in (farmacia). In seguito, sarebbero stati costruiti altri templi importanti, tra cui l'H\u014dry\u016b-ji, eretto nei territori della famiglia di Umayado, a Ikaruga.\nFurono riorganizzati i ranghi della societ\u00e0 secondo criteri ispirati al confucianesimo, assegnando i pi\u00f9 alti in base ai meriti, e non pi\u00f9 in base alle discendenze familiari. Nel 604 fu compilata la costituzione di 17 articoli, che fissava i codici di comportamento di governanti e sudditi nell'ambito di una societ\u00e0 buddhista, e che sarebbe rimasta in vigore fino al 1890. Vennero rafforzati i legami con i feudi lontani, concedendo terre ed un margine di autonomia ai signori di tali feudi, e venne inoltre ufficialmente adottata a corte la scrittura in caratteri cinesi.\nUmako mor\u00ec nel 626 all'apice del suo potere e fu sepolto nel sontuoso in pietra Ishibutai nell'allora capitale Asuka ky\u014d, che si trova nell'odierna prefettura di Nara. Al suo posto nella carica di \u014comi, gli succedette il figlio Soga no Emishi.\nTramonto del clan Soga.\nL'accumulo di tanto potere accrebbe l'ambizione del nuovo \u014comi Soga no Emishi, che arrog\u00f2 a s\u00e9 ed al figlio Soga no Iruka prerogative fino ad allora ad esclusivo appannaggio del sovrano. Costru\u00ec il proprio Kofun di dimensioni e sfarzo mai visti prima, cinse la testa del figlio con una corona e lo nomin\u00f2 ministro imperiale. Dopo che nel 643 Iruka fece uccidere il probabile erede al trono, il principe Yamashiro \u014ce, la famiglia reale, guidata dal principe Nakano \u014ce, radun\u00f2 a s\u00e9 le fazioni che si opponevano ai Soga, tra le quali i Nakatomi, che al contrario dei Mononobe erano sopravvissuti alla disfatta di Shigisan, ed un ramo minore dello stesso clan Soga.\nNel 645 Soga no Iruka fu ucciso mentre riceveva un ambasciatore coreano, in un complotto ordito da Nakano \u014ce e da Nakatomi no Kamatari, capo del clan Nakatomi. Emishi chiam\u00f2 a raccolta i suoi seguaci ma, tradito dal ramo dei Soga che si era alleato ai Nakatomi, dovette ritirarsi e si suicid\u00f2 dando fuoco alla propria casa. Nel corso dell'evento andarono a fuoco preziosi documenti riguardanti la dinastia imperiale giapponese e la stessa famiglia Soga.\nRestaurazione shinto.\nCon la distruzione del clan Soga, ebbe inizio un nuovo corso alla corte di Yamato, Nakano \u014ce pose sul trono imperiale prima lo zio, che divent\u00f2 l'imperatore K\u014dtoku, poi la madre, che divent\u00f2 l'imperatrice Saimei, alla quale sarebbe succeduto, dopo la morte avvenuta nel 661, con la carica di reggente. Nel 668 divent\u00f2 imperatore e sarebbe passato alla storia con il nome di Tenji. Nakatomi no Kamatari sostitu\u00ec l'\u014comi ai vertici della nobilt\u00e0 di corte con il nuovo titolo di . Gli venne assegnato il feudo ed il nome di Fujiwara, e divenne cos\u00ec il capo-stipite del nuovo clan Fujiwara, che avrebbe monopolizzato la politica del paese fino alla fine del XII secolo.\nIl buddhismo, a cui si erano convertite gran parte delle famiglie nobiliari, perse importanza in favore dello shintoismo, ma si continu\u00f2 il processo di sincretismo tra le due religioni. L'ordinamento statale venne riorganizzato con gli editti di riforma di Taika del 646, attraverso i quali il potere venne accentrato maggiormente nella capitale, con l'abolizione dei titoli di tipo feudale conferiti ai capi-clan delle altre province giapponesi. Nella stesura di tali editti vennero osservati i principi del confucianesimo, che erano ormai stati assorbiti dal popolo giapponese.\nAlcuni membri del clan Soga continuarono ad avere importanti incarichi ed alcune delle loro discendenti sposarono alcuni degli imperatori di quel tempo, ma il potere della famiglia era ormai definitivamente declinato. Secondo alcuni storiografi, l'inizio dell'era classica giapponese, conosciuta come periodo Asuka, coincide con il periodo relativo al potere dei Soga, che si era aperto con l'introduzione ufficiale del buddhismo a corte e si era chiuso con la distruzione del clan e la restaurazione dello shintoismo."}
{"id": "2374786", "revid": "287204", "url": "https://it.wikipedia.org/wiki?curid=2374786", "title": "Emile Lemoine", "text": ""}
{"id": "2374788", "revid": "1305772", "url": "https://it.wikipedia.org/wiki?curid=2374788", "title": "Luigi Frati (disambigua)", "text": ""}
{"id": "2374791", "revid": "1938966", "url": "https://it.wikipedia.org/wiki?curid=2374791", "title": "India Catalina", "text": "Nell'attuale Colombia, India Catalina resta un'icona dello sterminio degli abitanti precolombiani. La sua vita contiene molti paralleli con quella della messicana La Malinche.\nBiografia.\nCatalina fu adottata nel 1509 dal conquistador spagnolo Diego de Nicuesa in un insediamento indigeno noto come Zamba o Galerazamba, dove era la figlia del capo locale. Fu mandata a Santo Domingo, dove impar\u00f2 la lingua spagnola e si convert\u00ec al Cattolicesimo. Come chiestole da Pedro de Heredia, funse da interprete con i nativi americani, ed in seguito spos\u00f2 Alonso Monta\u00f1ez, il nipote di Pedro de Heredia.\nLa storia della conquista spagnola di Cartagena termin\u00f2 con il completo annichilimento del popolo Calamari.\nIl nome di Catalina Indiana apparve in una lettera spedita da Pedro de Heredia a re Carlo V nel 1533. Nessuno era in grado di dire il suo vero nome, dato che si inizi\u00f2 a chiamarla 'Catalina' dal 1509, quando Diego de Nicuesa la rap\u00ec per portarla a Santo Domingo. Da quel momento avrebbe indossato solo abiti spagnoli, anche se veniva ancora considerata una schiava.\nQuando tornarono a Cartagena venti anni dopo, lei non era pi\u00f9 la stessa. Fu una delle prime persone ad allacciare contatti con i Corinche dopo il suo arrivo con Heredia, il 14 gennaio del 1533.\nMonumento.\nIl monumento dedicato ad India Catalina fu scolpito da Eladio Gil Zambrana e presentato al pubblico nel 1974. Piccole repliche in scala vengono consegnate come premio durante il Cartagena Film Festival."}
{"id": "2374793", "revid": "121836", "url": "https://it.wikipedia.org/wiki?curid=2374793", "title": "Paul Pontius", "text": ""}
{"id": "2374796", "revid": "154893", "url": "https://it.wikipedia.org/wiki?curid=2374796", "title": "Anagen", "text": ""}
{"id": "2374797", "revid": "154893", "url": "https://it.wikipedia.org/wiki?curid=2374797", "title": "Catagen", "text": ""}
{"id": "2374798", "revid": "154893", "url": "https://it.wikipedia.org/wiki?curid=2374798", "title": "Telogen", "text": ""}
{"id": "2374802", "revid": "290948", "url": "https://it.wikipedia.org/wiki?curid=2374802", "title": "Perdita del pelo", "text": ""}
{"id": "2374808", "revid": "388844", "url": "https://it.wikipedia.org/wiki?curid=2374808", "title": "Pygeon", "text": "Pygeon \u00e8 un client open source di messaggistica istantanea per reti LAN che utilizza il protocollo XMPP sviluppato in Python ed usa le librerie grafiche GTK+. Caratteristiche principali di Pygeon sono la leggerezza e semplicit\u00e0 d'uso.\nObiettivo.\nBassa richiesta di risorse di sistema, semplicit\u00e0 d'uso affinch\u00e9 possa essere installato anche su PC datati ma allo stesso tempo in grado di offrire un client completo e funzionale di messaggistica istantanea.\nPygeon nasce dall'esigenza nata in COOPI - Cooperazione Internazionale di avere un client di comunicazione istantanea che fosse semplice da usare, leggero e che avesse alcune funzionalit\u00e0 necessarie all'interno di una rete LAN, per esempio l'invio di broadcast oltre ai messaggi singoli, di chat e di gruppo, la gestione della cronologia e la visualizzazione delle date di invio/ricezione, direttamente nella finestra dei messaggi.\nCaratteristiche.\nAttualmente, Pygeon pu\u00f2 contare sulle seguenti caratteristiche:"}
{"id": "2374809", "revid": "101163", "url": "https://it.wikipedia.org/wiki?curid=2374809", "title": "Somewhere On Tour", "text": ""}
{"id": "2374819", "revid": "136801", "url": "https://it.wikipedia.org/wiki?curid=2374819", "title": "2008 Australian Open - Singolare maschile", "text": ""}
{"id": "2374820", "revid": "51323", "url": "https://it.wikipedia.org/wiki?curid=2374820", "title": "Ray Daniel Manzarek", "text": ""}
{"id": "2374821", "revid": "51323", "url": "https://it.wikipedia.org/wiki?curid=2374821", "title": "Raymond Manzarek", "text": ""}
{"id": "2374822", "revid": "51323", "url": "https://it.wikipedia.org/wiki?curid=2374822", "title": "Raymond Daniel Manzarek", "text": ""}
{"id": "2374824", "revid": "136801", "url": "https://it.wikipedia.org/wiki?curid=2374824", "title": "2009 Australian Open - Singolare femminile", "text": ""}
{"id": "2374827", "revid": "136801", "url": "https://it.wikipedia.org/wiki?curid=2374827", "title": "2008 Australian Open - Singolare femminile", "text": ""}
{"id": "2374833", "revid": "6923", "url": "https://it.wikipedia.org/wiki?curid=2374833", "title": "Micha\u00ebl Konan Mikayo", "text": "\u00c8 noto soprattutto per la sitcom \"Docteur Boris\", che ha riscosso un grande successo in Costa d'Avorio ed \u00e8 stata trasmessa in Togo, Senegal, Mali, Burkina Faso, Benin e Camerun."}
{"id": "2374836", "revid": "287204", "url": "https://it.wikipedia.org/wiki?curid=2374836", "title": "Yoshin Ogata", "text": "Biografia.\nNel 1970 si trasferisce a Londra dove studia al British Museum. Viaggia attraverso il mondo e vive negli Stati Uniti e poi in Messico dove resta affascinato dagli antichi siti Maya.\nSi trasferisce in Italia e studia i Grandi della scultura. Si laurea in scultura all'Accademia di Belle Arti di Brera a Milano ed approfondisce gli studi a Firenze, Roma ed infine a Carrara.\nVive in Italia e Giappone."}
{"id": "2374840", "revid": "767487", "url": "https://it.wikipedia.org/wiki?curid=2374840", "title": "Inkarri", "text": "Il mito di Inkarri (o Inkari) \u00e8 una delle pi\u00f9 famose leggende Inca\nDescrizione.\nQuando i conquistadores spagnoli torturarono e giustiziarono l'ultimo re dell'impero inca, Atahualpa, egli giur\u00f2 che sarebbe tornato un giorno per vendicare la propria morte. Secondo la leggenda, gli spagnoli smembrarono il suo corpo e lo seppellirono in vari luoghi sparsi per il regno: si dice che la testa sia rimasta sotto al palazzo presidenziale di Lima, mentre le braccia si troverebbero sotto al Waqaypata (Quadrato di lacrime) a Cuzco e le gambe ad Ayacucho. Sepolto in terra, egli sarebbe un giorno cresciuto, quando si sarebbe risvegliato, avrebbe ripreso in mano le redini del suo regno e ristabilito l'armonia nella relazione tra Pachamama (la madre terra) ed i suoi figli.\nDato che la leggenda \u00e8 stata tramandata oralmente per generazioni, esistono numerosi versioni diverse del mito di Inkarri. Lo stesso nome Inkarri deriva probabilmente dallo spagnolo \"Inca-rey\" (Inca-re).\nLa leggenda di Inkarri \u00e8 alla base di un romanzo scritto da Ryan Miller.\nSi dice che la mitica citt\u00e0 perduta di Paititi fosse stata fondata da Inkarri."}
{"id": "2374841", "revid": "19933", "url": "https://it.wikipedia.org/wiki?curid=2374841", "title": "Inkari", "text": ""}
{"id": "2374846", "revid": "290948", "url": "https://it.wikipedia.org/wiki?curid=2374846", "title": "Arco riflesso", "text": ""}
{"id": "2374847", "revid": "599013", "url": "https://it.wikipedia.org/wiki?curid=2374847", "title": "Maxim Birbraer", "text": "Carriera.\nClub.\nBirbraer \u00e8 nato e cresciuto nell'allora Repubblica socialista sovietica kazaka da una famiglia ebrea. Per paura dell'antisemitismo, i genitori usavano un cognome falso e gli tennero nascoste le sue origini fino all'et\u00e0 di 14 anni; un anno pi\u00f9 tardi l'intera famiglia ripar\u00f2 in Israele.\nAveva gi\u00e0 giocato ad hockey su ghiaccio quando era in Kazakistan, ma \u00e8 a Tel Aviv che Birbraer comincia a militare in una squadra giovanile. Su invito dell'allora allenatore della nazionale di , il canadese Paul Rosen, Birbraer si trasfer\u00ec diciasettenne in Nord America, dove gioc\u00f2 per alcuni anni in diversi campionati giovanili. Nel 1999 fece ritorno in Israele per rinnovare il passaporto, ma venne arrestato per renitenza alla leva: fu messo in prigione per un mese, poi arruolato per il servizio di leva, che tuttavia venne anticipatamente interrotto dopo tre mesi, consentendogli di fare ritorno in Canada. Nella stagione 1999-2000 approd\u00f2 al Newmarket Hurricanes, in OPJHL, una delle principali leghe giovanili canadesi, dove fu notato dai New Jersey Devils, che lo scelsero al successivo draft NHL al terzo giro (67\u00ba assoluto). \u00c8 stato il primo israeliano ad essere draftato in NHL.\nNon esordir\u00e0 mai in NHL, giocando nelle serie minori per diverse stagioni: in AHL con gli Albany River Rats (2000-2003) e i San Antonio Rampage (2003-2004); in CHL con i Laredo Bucks (2003-2004), con cui vinse il campionato; in ECHL con i San Diego Gulls (2004-2005) e Long Beach Ice Dogs (2005-2006).\nAl termine di quest'ultima stagione rientr\u00f2 in Europa, dapprima in Gran Bretagna, per due stagioni coi Cardiff Devils, coi quali vinse la Knockout Cup nel 2007, poi nella squadra della sua citt\u00e0, il Kazcink-Torpedo, che disputava la VHL, la seconda lega russa (aperta tuttavia anche a squadre kazake ed ucraine).\nNel gennaio 2009 si \u00e8 trasferito nella seconda serie tedesca, la 2. Eishockey-Bundesliga, agli Heilbronner Falken, per tornare una seconda volta ai Cardiff Devils a partire dalla stagione successiva. Dopo cinque stagioni si trasfer\u00ec nella seconda divisione nazionale per giocare con i Telford Tigers, con cui rimase per due stagioni prima di passare ai Swindon Wildcats con cui ha chiuso la carriera nel 2020.\nNazionale.\nHa esordito giovanissimo nella nazionale di , con cui ha disputato i mondiali gi\u00e0 nel 1997 nel gruppo D. Ha poi disputato anche quelli del 1999 (gruppo D), del 2000 (gruppo D, vinto) e del 2008 (II divisione)."}
{"id": "2374850", "revid": "35813", "url": "https://it.wikipedia.org/wiki?curid=2374850", "title": "Tingleff", "text": ""}
{"id": "2374852", "revid": "767487", "url": "https://it.wikipedia.org/wiki?curid=2374852", "title": "Governatorato di Madaba", "text": "Il governatorato di Madaba \u00e8 uno dei dodici governatorati della Giordania. Il capoluogo \u00e8 la citt\u00e0 di Madaba."}
{"id": "2374889", "revid": "767487", "url": "https://it.wikipedia.org/wiki?curid=2374889", "title": "Another Fine Tune You've Got Me Into", "text": "Another Fine Tune You've Got Me Into \u00e8 il secondo album dei Gilgamesh, pubblicato nel 1978 dall'etichetta discografica Charly Records."}
{"id": "2374892", "revid": "1486495", "url": "https://it.wikipedia.org/wiki?curid=2374892", "title": "Odd Job Jack", "text": "Odd Job Jack \u00e8 una sitcom animata canadese del 2003, creata da Adrian Carter, Denny Silverthorne Jr. e Jeremy Diamond. \nLa serie \u00e8 incentrata su Jack Ryder, un ragazzo laureato che si presenta agli uffici di Odd Jobs Unlimited per chiedere lavoro, portandolo continuamente a vivere improbabili e bizzarre avventure. Al suo ritorno trascrive tutto sul suo portatile, nel tentativo di pubblicare un libro sulle sue disavventure.\nLa serie \u00e8 stata trasmessa per la prima volta in Canada su CTV Comedy Channel dal 5 marzo 2003 al 14 ottobre 2007, per un totale di 52 episodi ripartiti su quattro stagioni. In Italia la serie \u00e8 stata trasmessa su Paramount Comedy e Comedy Central dal 15 dicembre 2006 al 2008.\nTrama.\nLa serie racconta le mille disavventure di Jack Ryder, un giovane laureato in sociologia che si affaccia al duro mondo del lavoro in condizioni di tracollo finanziario. La trama in ogni puntata segue il solito clich\u00e9: Jack Ryder si reca negli uffici della Odd Jobs Unlimited e parla con Betty Styles, la sua consulente professionale che gli propone in ogni episodio un nuovo lavoro che lo catapulta nelle situazioni pi\u00f9 improbabili e lo mette in contatto con i personaggi pi\u00f9 strani e bizzarri. Jack alla fine di ogni episodio trascrive tutto ci\u00f2 che gli capita sul suo portatile, in attesa di pubblicare un libro sulle sue disavventure.\nGli altri personaggi del cartoon sono Leo, un hacker che soffre di agorafobia e mantiene rapporti sociali solo tramite il web, e Bobby, un asiatico che di giorno aiuta i genitori a mandare avanti il loro negozio e di notte si trasforma in un dj e in un eroe mascherato. Il cartone presenta scene violente e leggermente spinte, nonch\u00e9 l'uso di droghe da parte dei personaggi e un linguaggio piuttosto volgare. Jack rappresenta, seppure in chiave farsesca, il prototipo del ragazzo moderno: confuso e incerto sul proprio futuro, nonch\u00e9 vittima del mondo del lavoro precario.\nProduzione.\n\"Odd Job Jack\" \u00e8 stato creato dalla Smiley Guy Studios a Toronto, in Ontario, ed \u00e8 stato sviluppato originariamente come una webserie. I produttori dell'adattamento televisivo hanno reso omaggio alle loro radici mantenendo un sito web formato da specifici contenuti interattivi (soprattutto videogiochi in Adobe Flash) per supportare ogni episodio. Il 14 luglio 2006, tramite un'e-mail agli abbonati, Smiley Guy Studios ha annunciato FreeJack, un'iniziativa in base alla quale hanno iniziato a rilasciare i file originali animati di ogni personaggio, oggetto di scena e background di ogni episodio dell'imminente nuova stagione. I file sono stati pubblicati con una condivisione non commerciale, tramite un permesso d'autore. Nel 2007, la serie ha definitivamente terminato la produzione di nuovi episodi."}
{"id": "2374900", "revid": "92723", "url": "https://it.wikipedia.org/wiki?curid=2374900", "title": "Docteur Boris", "text": "Docteur Boris \u00e8 una serie televisiva ivoriana creata nel 2006 e diretta dal regista ivoriano Micha\u00ebl Konan Mikayo, prodotta in Costa d'Avorio. \nPresentata al 28\u00ba Festival di Cinema Africano di Verona.\nTrama.\nBoris \u00e8 un giovane medico di una clinica di Abidjan. Da una parte svolge seriamente il suo lavoro, dall'altro conduce una vita privata aperta ai venti delle realt\u00e0 africane quotidiane. Il dottore d\u00e0 il nome a una serie televisiva di allegra satira sociale, distribuita in molti paesi dell'Africa Occidentale oltre che in Costa d'Avorio."}
{"id": "2374902", "revid": "1543377", "url": "https://it.wikipedia.org/wiki?curid=2374902", "title": "Diagora di Milo", "text": "Sofista della seconda met\u00e0 del V secolo a.C. e discepolo di Democrito, viene annoverato come uno dei pi\u00f9 celebri atei dell'antichit\u00e0. Diagora condann\u00f2 con le sue manifestazioni di disprezzo la religione greca (in particolare culti stranieri come i misteri eleusini) e la fede in un qualunque Dio, affermando che non esiste.\nBiografia.\nNacque a Milo (nota anche come \"Milos\" o \"Melo\"), nelle isole Cicladi, all'epoca sotto il dominio ateniese. Era figlio del cittadino Telecleide, pertanto anche lui doveva avere la cittadinanza ateniese. Secondo quanto riporta la \"Suda\" - enciclopedia lessicografia scritta nel X secolo d.C. - fu discepolo del pi\u00f9 noto Democrito, ma questo per ragioni cronologiche \u00e8 inverosimile. Democrito fu particolarmente legato a Diagora: infatti, in seguito alla violenta sottomissione di Milo da parte di Alcibiade (416), Diagora fu prima imprigionato, poi ridotto alla condizione di schiavo; Democrito, pagando 10.000 dracme, riusc\u00ec a riscattarlo da quella sventura.\nLa \"Suda\", inoltre, riporta che sin dagli anni della sua giovent\u00f9 ebbe fama di essere un eccellente poeta lirico: per questo \u00e8 menzionato insieme a Simonide, Pindaro e Bacchilide, tre dei nove poeti lirici della lirica greca. Fu legato particolarmente al legislatore Nicodoro di Mantinea, del quale fu consigliere e amante. Attorno al 423, anno della rappresentazione de \"Le nuvole\" di Aristofane, si trovava certamente ad Atene; pare che questa opera, notoriamente anti-socratica, contenga un'allusione alla sua persona (quando Socrate viene chiamato \"melio\", cio\u00e8 un abitante di Milo).\nDiodoro Siculo riporta che, pochi anni dopo, probabilmente nel 415 (lo stesso anno della distruzione della stessa Milo da parte di Atene, riportata da Tucidide), fu accusato di \"empiet\u00e0\" e di \"ateismo\" da alcuni esponenti del Partito democratico ateniese; per evitare una morte sicura, decise di riparare a Corinto, dove mor\u00ec.\nSappiamo poco della sua visione dell'Ateismo, per il quale fu condannato ed \u00e8 oggi ricordato, ma si pu\u00f2 ipotizzare che, essendo contemporaneo di Socrate, ne fosse stato influenzato. Nonostante le varie peripezie che segnarono la sua vita, non ultima l'accusa degli Ateniesi, il ricordo della sua persona si \u00e8 conservato a lungo: di lui hanno parlato Cicerone nel \"De natura deorum\" e Atenagora nel quarto capitolo de \"Una supplica per i Cristiani\"."}
{"id": "2374904", "revid": "126257", "url": "https://it.wikipedia.org/wiki?curid=2374904", "title": "Fiat 2B", "text": ""}
{"id": "2374908", "revid": "126257", "url": "https://it.wikipedia.org/wiki?curid=2374908", "title": "Fiat 3A", "text": ""}
{"id": "2374909", "revid": "228587", "url": "https://it.wikipedia.org/wiki?curid=2374909", "title": "Judy Weiss", "text": "Biografia.\nDopo aver studiato canto e pianoforte, Judy Weiss ha intrapreso la strada del musical, dapprima recitando in piccoli ruoli, finch\u00e9 nel 1994 le \u00e8 stata offerta la parte di Anita in \"West Side Story\". Successivamente ha interpretato il ruolo di Machine in \"Space Nation\" e quello di Esmeralda (\"The Hunchback of Notre Dame\").\nNel 1996 ha duettato con Andrea Bocelli nella versione italo-tedesca di \"Vivo per lei\", ovvero \"Ich Lebe Fur Sie\".\nHa una figlia, nata nel 2000."}
{"id": "2374910", "revid": "126257", "url": "https://it.wikipedia.org/wiki?curid=2374910", "title": "Fiat 3 a", "text": ""}
{"id": "2374913", "revid": "126257", "url": "https://it.wikipedia.org/wiki?curid=2374913", "title": "Fiat 2 b", "text": ""}
{"id": "2374915", "revid": "30610", "url": "https://it.wikipedia.org/wiki?curid=2374915", "title": "Omosfera", "text": ""}
{"id": "2374916", "revid": "126257", "url": "https://it.wikipedia.org/wiki?curid=2374916", "title": "Fiat 3 ter", "text": ""}
{"id": "2374918", "revid": "266222", "url": "https://it.wikipedia.org/wiki?curid=2374918", "title": "Diagora di Melo", "text": ""}
{"id": "2374919", "revid": "126257", "url": "https://it.wikipedia.org/wiki?curid=2374919", "title": "Fiat 3Ter", "text": ""}
{"id": "2374924", "revid": "125981612", "url": "https://it.wikipedia.org/wiki?curid=2374924", "title": "Mokili", "text": "Mokili \u00e8 un film del 2006 diretto da Berni Goldblat.\nPellicola prodotta in Burkina Faso con regista svedese; \u00e8 stata presentata al 28\u00ba Festival di Cinema Africano di Verona."}
{"id": "2374925", "revid": "287204", "url": "https://it.wikipedia.org/wiki?curid=2374925", "title": "Isabel Moctezuma", "text": "Biografia.\nDopo la conquista spagnola, do\u00f1a Isabel fu riconosciuta come legittima erede di Montezuma, divenendo quindi una dei tre soli indiani a vedersi riconoscere una \"encomienda\" (gli altri furono la sorella Leonor Moctezuma e Juan S\u00e1nchez, governatore dell'Oaxaca).\nConversione al Cattolicesimo.\nChiamata Tecuichpo(ch)tzin (\"figlia del signore\") in lingua nahuatl, do\u00f1a Isabel fu battezzata con il nome spagnolo in seguito alla conversione al Cattolicesimo. Do\u00f1a Isabel fece generose elemosine agli Agostiniani, al punto che le fu chiesto di fermarsi.\nMatrimonio e figli.\nDa giovane donna, Do\u00f1a Isabel fu promessa sposa allo zio Cuitl\u00e1huac, ed in seguito al cugino Cuauht\u00e9moc. Dopo la morte del primo per vaiolo e l'esecuzione del secondo per mano di Hern\u00e1n Cort\u00e9s nel 1525, fu brevemente sposata con un membro dell'originale spedizione di Cortes, Alonso de Grado, il quale mor\u00ec nel 1528. Cort\u00e9s concesse ad Isabel la \"encomienda\" di Tacuba in occasione del suo matrimonio. In seguito spos\u00f2 Pedro Gallego, da cui ebbe un figlio, Juan de Andrade Moctezuma. Gallego mor\u00ec attorno al 1531, e lei spos\u00f2 Juan Cano de Saavedra, da cui ebbe tre figli e due figlie. Durante il matrimonio ebbe un'ulteriore figlia illegittima, chiamata Leonor, da Cort\u00e9s. Secondo Bernal D\u00edaz del Castillo, Isabel era \"una donna abbastanza attraente per essere un'indiana\".\nMorte.\nDo\u00f1a Isabel mor\u00ec nel 1550 o nel 1551. L'eredit\u00e0 dell\"'encomienda\" fu contesa dal vedovo, Juan Cano, da Juan de Andrade, il primogenito del precedente matrimonio, e da Diego Arias de Sotelo, genero di do\u00f1a Leonor Moctezuma. Il risultato fu che la pretesa di Arias de Sotelo venne rifiutata, e che Tacuba venne divisa tra Cano e Andrade.\nIsabel nella letteratura.\nIl personaggio di Isabel ha ispirato un romanzo, intitolato proprio \"Isabel Moctezuma\", scritto da Eugenio Aguirre nel 2008."}
{"id": "2374926", "revid": "287204", "url": "https://it.wikipedia.org/wiki?curid=2374926", "title": "Kevin Hulsmans", "text": "Carriera.\nDopo una serie di successi ottenuti da dilettante (tra i quali spicca la vittoria nel Giro delle Fiandre Under-23 del 1999), passa professionista nel 2000, a soli 22 anni, con il gruppo giovanile della Mapei-Quick Step. Si dimostra immediatamente un corridore affidabile soprattutto sul passo, e tra le file della Quick Step va a ricoprire ruoli di gregariato a favore di ciclisti come Paolo Bettini e Tom Boonen.\nIn carriera ottiene due successi individuali, oltre a quello nella cronosquadre di apertura del Tour of Qatar 2008. Dimostra peraltro in diverse occasioni di essere competitivo nelle corse sul pav\u00e9: conclude infatti quindicesimo nella Parigi-Roubaix 2005 e diciassettesimo in quella 2012, settimo nella Driedaagse De Panne 2007 (in cui ottenne anche il terzo posto nella prima tappa) e quinto nel Nationale Sluitingsprijs dello stesso anno."}
{"id": "2374927", "revid": "767487", "url": "https://it.wikipedia.org/wiki?curid=2374927", "title": "Memory Books", "text": "Memory Books \u00e8 un documentario del 2008 diretto dalla regista tedesca Christa Graf prodotto in Germania che parla del dramma dell'AIDS in Uganda.\nPresentato al 28\u00ba Festival di Cinema Africano di Verona."}
{"id": "2374928", "revid": "125997555", "url": "https://it.wikipedia.org/wiki?curid=2374928", "title": "Sur les traces du Bembeya Jazz", "text": "Sur les traces du Bembeya Jazz \u00e8 un documentario del 2007 diretto dal regista del Burkina Faso Abdoulaye Diallo, prodotto in Belgio e in Burkina Faso. \nPresentato al 28\u00ba Festival di cinema africano di Verona."}
{"id": "2374929", "revid": "767487", "url": "https://it.wikipedia.org/wiki?curid=2374929", "title": "Kinshasa 2.0", "text": "Kinshasa 2.0 \u00e8 un cortometraggio documentario del 2007 diretto dal regista statunitense Teboho Edkins, prodotto in Sudafrica e in Germania. Presentato al 28\u00ba Festival di Cinema Africano di Verona."}
{"id": "2374930", "revid": "119765558", "url": "https://it.wikipedia.org/wiki?curid=2374930", "title": "William Ross Ashby", "text": "Biografia.\nWilliam Ross Ashby nacque nel 1903 a Londra, dove suo padre lavorava per un'agenzia pubblicitaria. Dopo le scuole superiori, frequentate a Edimburgo, si iscrisse nel 1921 al Sidney Sussex College dell'Universit\u00e0 di Cambridge, ove ricevette il bachelor in zoologia nel 1924. In questo periodo coltivava anche altri interessi, come quelli per l'astronomia e la matematica.\nDecise poi di dedicarsi alla medicina, frequentando il St. Bartholomew's Hospital a Londra dal 1924; ricevette poi a Cambridge una laurea di primo livello in medicina (MB B.Ch.) nel 1928, un diploma in Psicologia Medica nel 1930, e la laurea in medicina, sempre a Cambridge, nel 1935. Nel 1931 si era sposato con Elsie Maud Thorne, che gli avrebbe dato tre figlie. \nNel 1930 inizi\u00f2 a lavorare come psichiatra al Leavesdon Mental Hospital vicino a Londra, e per i successivi trenta anni prosegu\u00ec la sua carriera di psichiatra in varie posizioni in Gran Bretagna. Tra il 1945 e il 1947 fu in India come ufficiale medico dell'esercito britannico.\nFu membro del Ratio Club e fu in contatto con il gruppo dei partecipanti alle Macy Conference on Cybernetics. Nel 1952 e nel 1956 aveva pubblicato le sue due opere maggiori, \"\"Design for a Brain - The origin of adaptive behaviour\" e \"An introduction to cybernetics\"\".\nDal 1960 e fino al 1970 si trasfer\u00ec negli Stati Uniti, come docente al Dipartimento di Biofisica e Ingegneria Elettronica dell'Universit\u00e0 dell'Illinois a Urbana, che in quegli anni era un importante centro di ricerca cibernetica guidato da Heinz von Foerster; in questo ruolo conobbe e influenz\u00f2 molti esponenti della cosiddetta \"cibernetica del secondo ordine\". Rientrato in patria, mor\u00ec nel 1972 dopo una breve malattia.\nAttivit\u00e0.\nIl diario.\nIl pensiero scientifico di Ashby \u00e8 contenuto, oltre che in circa 120 tra articoli e libri, in un diario (\"journal\"), che egli tenne per oltre 44 anni, registrandovi le sue riflessioni. Lo inizi\u00f2 a maggio 1928, da studente di medicina, e continu\u00f2 a riempirlo fino alla morte, producendo una serie di 25 volumi per un totale di 7.189 pagine. Nel 2003 i diari sono stati affidati alla British Library, e nel 2008 il loro contenuto \u00e8 divenuto disponibile online, assieme a tutto l'archivio di Ashby.\nEquilibrio, stabilit\u00e0 e adattamento.\nI temi fondamentali del pensiero di Ashby non si discostano da quelli che ispirarono Wiener, considerato il fondatore della cibernetica. Per ambedue, uno dei punti di partenza \u00e8 rappresentato dall'opera del fisiologo americano Cannon, che aveva messo in luce la capacit\u00e0 dei sistemi biologici di reagire agli stimoli provenienti dall'ambiente, mantenendo costanti i valori delle proprie grandezze caratteristiche. A questa capacit\u00e0 Cannon aveva assegnato il nome di omeostasi.\nAshby ritiene che l'omeostasi permetta di spiegare in termini puramente meccanici le funzioni dei sistemi biologici, e del sistema nervoso in particolare; essa \u00e8 all'origine della capacit\u00e0 di adattamento di un organismo, che gli permette di mantenersi in una situazione di equilibrio, e quindi della sua stabilit\u00e0 e della sua apparente teleologia.\nAshby individua poi in alcuni sistemi, in particolare il sistema nervoso, un'ulteriore caratteristica, pi\u00f9 stringente della stabilit\u00e0, che egli chiama ultrastabilit\u00e0. Un sistema ultrastabile si mantenere in equilibrio con l'ambiente circostante anche attraverso il cambiamento del proprio modo di funzionare, tramite una riconfigurazione che genera una nuova modalit\u00e0 di comportamento della macchina, indotta dall'interazione con l'ambiente. L'ultrastabilit\u00e0, secondo Ashby, pu\u00f2 essere considerata come l'effetto di un processo di apprendimento.\nL'omeostato.\nPer illustrare il concetto di ultrastabilit\u00e0, Ashby concep\u00ec e realizz\u00f2 un dispositivo elettromeccanico che chiam\u00f2 \"omeostato\" e che divenne presto popolare. Le prime tracce dell'omeostato negli appunti di Ashby risalgono al 1946, mentre il primo esemplare fu completato nel marzo del 1948, utilizzando materiale militare di recupero; una prima descrizione tecnica del dispositivo venne pubblicata su una rivista nel dicembre 1948. Nel 1949 la rivista \"Time\" gli dedic\u00f2 un articolo descrivendolo come \"l'oggetto pi\u00f9 vicino ad un cervello sintetico sinora progettata dall'uomo\". Nel 1952, Ashby ne dette una dimostrazione alla nona \"Macy conference on cybernetics\" a New York.\nL'omeostato \u00e8 formato da quattro unit\u00e0 tra loro uguali. In ciascuna di esse \u00e8 presente un magnete mobile, la cui posizione \u00e8 visibile mediante un indicatore che scorre su una scala graduata; lo \"stato\" dell'omeostato \u00e8 rappresentato, anche visualmente, dalla posizione dei quattro indicatori. Per controllare il movimento dei magneti, ogni unit\u00e0 comprende due circuiti elettrici: il primo genera una corrente, che rappresenta l'\"uscita\" dell'unit\u00e0, proporzionale alla deviazione del magnete dalla posizione centrale; il secondo produce, tramite una serie di avvolgimenti elettrici, il campo magnetico che determina la posizione del magnete. La corrente che scorre negli avvolgimenti (l'\"ingresso\" dell'unit\u00e0) \u00e8 costituita dalla combinazione tra le correnti di uscita dell'unit\u00e0 stessa e delle altre tre: le quattro unit\u00e0 sono quindi interconnesse tra loro da una serie di circuiti di retroazione, che fanno in modo che esse si influenzino reciprocamente. \nL'omeostato pu\u00f2 essere \"configurato\" modificando, tramite appositi componenti variabili, i circuiti che combinano tra loro le correnti in ingresso alle unit\u00e0. A seconda della configurazione prescelta dall'operatore, l'omeostato, dopo un transitorio pi\u00f9 o meno lungo, pu\u00f2 trovare una situazione di equilibrio (i magneti restano stabilmente nella loro posizione centrale), o di non equilibrio (i magneti si muovono fino a fondo corsa e l\u00ec restano bloccati). Nel primo caso il sistema pu\u00f2 essere definito stabile, in quanto per determinati ambiti dei valori di ingresso (quelli permessi dalla configurazione scelta) resta in equilibrio. \u00c8 possibile fare in modo che la macchina si riconfiguri automaticamente; questo \u00e8 permesso dall'uso di speciali interruttori (\"uniselector\", in genere usati all'epoca nella commutazione telefonica) che possono assumere un numero molto elevato di configurazioni, passando dall'una all'altra automaticamente, senza richiedere l'intervento dell'operatore. In questo caso, se l'omeostato si trova in una configurazione di non equilibrio, un sistema di temporizzazione permette di generarne automaticamente una nuova dopo alcuni secondi; la macchina prova cos\u00ec sequenzialmente una serie di possibili configurazioni e si arresta solo quando ne trova una di equilibrio. Questo comportamento pu\u00f2 essere definito secondo Ashby ultrastabile, in quanto in grado di pervenire a una situazione di equilibrio variando le modalit\u00e0 di funzionamento del sistema. Questo processo, che simula molti comportamenti del sistema nervoso, viene paragonato da Ashby all'apprendimento.\n\u00c8 interessante notare che, quando Alan Turing venne a conoscenza, nel 1946, dell'intenzione di Ashby di costruire l'omeostato, gli scrisse suggerendo di evitare la realizzazione di un dispositivo fisico, e di simularne invece il funzionamento sull'Automatic Computing Engine (ACE), il calcolatore che lo stesso Turing stava costruendo per il National Physical Laboratory britannico."}
{"id": "2374933", "revid": "125982242", "url": "https://it.wikipedia.org/wiki?curid=2374933", "title": "Iron Ladies of Liberia", "text": "Iron Ladies of Liberia \u00e8 un film documentario del 2007 diretto da Daniel Junge e Siatta Scott-Johnson, e prodotto negli Stati Uniti d'America.\n\u00c8 stato presentato al 28\u00ba Festival di Cinema Africano di Verona."}
{"id": "2374944", "revid": "2184720", "url": "https://it.wikipedia.org/wiki?curid=2374944", "title": "Porto di Maratea", "text": "Il porto di Maratea \u00e8 la struttura portuale del comune di Maratea, situato alle falde occidentali del \"monte San Biagio\", nei pressi della frazione omonima. \u00c8 un rinomato approdo turistico del Golfo di Policastro.\nQuello marateota \u00e8 stato anche il primo porto italiano ad essere capitanato da una donna.\nCaratteristiche.\nLa struttura portuale comprende due grandi moli, piegati ad angolo acuto verso la costa. Il disegno originale prevedeva un solo grande molo (quello settentrionale) e un altro molto piccolo, che separava la zona portuale da un lido balneare. Negli anni '70 fu ingrandito con un nuovo molo, che chiuse completamente il lido e ingrand\u00ec la capienza.\nIl porto offre servizi di raccolta dei rifiuti solidi urbani, stoccaggio oli esausti e di batterie, alaggio e varo con gr\u00f9 fissa e \"travel lift\", idropulitura carena e applicazione antivegetativa \"hi performance\", sabbiatura, carena con macchina tecno suplly, locazione unit\u00e0 da diporto, lavanderia, servizio sub, docce e servizi igienici.\nStoria.\nIl nome \"Porto\" \u00e8 presente a Maratea almeno dal XVIII secolo. In questo periodo non esisteva una struttura portuale, ma solo un approdo, malsicuro nella stagione invernale.\nNel 1962 venne completato il primo lotto per la costruzione del moderno porto. Nel 1987 sub\u00ec gravissimi danni a causa di una violenta mareggiata, forza 7-8, durata tre giorni."}
{"id": "2374949", "revid": "767487", "url": "https://it.wikipedia.org/wiki?curid=2374949", "title": "Devil Gate Drive", "text": "Devil Gate Drive \u00e8 una canzone di Suzi Quatro, scritta e prodotta da Nicky Chinn e Mike Chapman.\n\u00c8 stata la sua seconda ed ultima canzone a raggiungere il primo posto in classifica nel Regno Unito, rimanendoci per due settimane nel febbraio del 1974. Riscosse cos\u00ec un buon successo in tutta Europa e in Australia.\nLa canzone viene utilizzata nella serie televisiva Happy Days durante la stagione 5 nell'episodio \"Fonzie e Leather Tuscadero, Parte II\"."}
{"id": "2374953", "revid": "1452073", "url": "https://it.wikipedia.org/wiki?curid=2374953", "title": "Metroid Prime Pinball", "text": "Metroid Prime Pinball \u00e8 un simulatore di flipper facente parte della serie \"Metroid\". Pubblicato nel 2005 da Nintendo, il titolo \u00e8 basato sul videogioco \"Metroid Prime\".\nModalit\u00e0 di gioco.\nIl gioco usa le stesse meccaniche del flipper. Vi sono in tutto sei scenari presi dalla serie \"Metroid Prime\"; il touch screen pu\u00f2 essere usato per scuotere il tavolo da flipper, per muovere la pallina quando si blocca, oppure per modificarne la traiettoria. Per passare al livello successivo, bisogner\u00e0 sconfiggere un boss.\nObiettivo principale del gioco \u00e8 quello di collezionare 12 artefatti, recuperabili tramite il completamento di minigiochi. Dopo averli collezionati, il giocatore verr\u00e0 trasportato in uno scenario particolare; qui bisogner\u00e0 colpire dodici obiettivi con dodici palline disponibili, mentre si verr\u00e0 attaccati da Ridley, uno degli antagonisti della serie. Se lo si completer\u00e0, verr\u00e0 sbloccato lo scenario finale, che se viene completato, a sua volta sblocca una difficolt\u00e0 superiore, l'Expert Mode.\nSviluppo.\n\"Metroid Prime Pinball\", noto con il nome in codice \"Project Code: Metroid Pinball\"', \u00e8 stato annunciato nel corso dell'E3 2005. Il titolo \u00e8 stato il primo videogioco per Nintendo DS a supportare la periferica Rumble Pak."}
{"id": "2374954", "revid": "266222", "url": "https://it.wikipedia.org/wiki?curid=2374954", "title": "Diagora l'Ateo", "text": ""}
{"id": "2374957", "revid": "110157", "url": "https://it.wikipedia.org/wiki?curid=2374957", "title": "The Day the Country Died", "text": "The Day the Country Died \u00e8 il primo album della punk band inglese Subhumans. L'album fu registrato in cinque giorni nel giugno 1982 e pubblicato nel 1983 dall'etichetta Spiderleg Records. In seguito \u00e8 stato ripubblicato da Bluurg Records, l'etichetta di propriet\u00e0 della band.\n\"The Day the Country Died\" \u00e8 stato influenzato dal romanzo \"1984\" di George Orwell. Il segno pi\u00f9 evidente di questa influenza \u00e8 il brano \"Big Brother\" (il nome del dittatore nel libro di Orwell) in cui si parla dell'eccessivo controllo esercitato dai media sulla vita delle persone."}
{"id": "2374965", "revid": "287204", "url": "https://it.wikipedia.org/wiki?curid=2374965", "title": "John Esslemont", "text": "John Esslemont, che era un medico e un esperto conoscitore delle lingue occidentali e orientali, scrisse il libro \"Bah\u00e1'u'll\u00e1h e la nuova era\", tuttora pubblicato, che rappresenta un testo base per chi vuole conoscere o avvicinarsi alla Fede Bahai.\nFu nominato, postumo, Mano della Causa da Shoghi Effendi, la prima che Shoghi Effendi nomin\u00f2, e Discepolo di `Abdu'l-Bah\u00e1.\nPrimi anni.\nJohn Esslemont proveniva da una famiglia di mercanti che ne cur\u00f2 particolarmente l'educazione. Frequent\u00f2 la \"Ferryhill School\", quindi l'universit\u00e0 di Aberdeen.\nSi laure\u00f2 in medicina nel 1898, ma a causa di una malattia polmonare che lo colp\u00ec durante gli anni del \"college\" non pot\u00e9 seguire la carriera di ricercatore medico che avrebbe voluto esercitare.\nDopo avere compiuto diversi viaggi all'estero fu nominato sopraintendente del sanatorio di Bournemouth.\nBahai.\nEsslemont abbracci\u00f2, all'inizio del 1915, gli insegnamenti di Bah\u00e1'u'll\u00e1h, il fondatore della religione bahai, divenendo esso stesso Bahai.\nLa notizia della sua adesione alla fede bahai e il suo libro stimolarono la diffusione della fede bahai in Australia.\nEsslemont conosceva il francese, il tedesco, lo spagnolo oltre che l'esperanto.\nNel 1916 inizi\u00f2 a lavorare al libro \"Bah\u00e1'u'll\u00e1h e la Nuova Era\", uno dei libri pi\u00f9 famosi tra i Bahai per il primo approccio alla religione bahai e tradotto in decine di lingue.\nIl leader della fede bahai, 'Abdu'l-Bah\u00e1, incoraggi\u00f2 Esslemont a portare avanti l'opera.\nHaifa.\nDopo il trapasso di `Abdu'l-Bah\u00e1, Esslemont si trasfer\u00ec permanentemente in Palestina per coadiuvare Shoghi Effendi, il nuovo leader della religione bahai, che, oltre tutto, lo aiut\u00f2 nella rifinitura del libro.\nEsslemont \u00e8 sepolto nel cimitero bahai di Haifa assieme ad altri eminenti Bahai.\nNella regione di Grampian, nel nord-est della Scozia c'\u00e8 una scuola bahai dedicata a Esslemont, la \"John Esslemont School\"."}
{"id": "2374966", "revid": "30610", "url": "https://it.wikipedia.org/wiki?curid=2374966", "title": "Eterosfera", "text": ""}
{"id": "2374969", "revid": "1564499", "url": "https://it.wikipedia.org/wiki?curid=2374969", "title": "Asclettino I Drengot", "text": "Biografia.\nNato in Normandia, Asclettino arriv\u00f2 in Italia meridionale intorno al 1016 con i fratelli Gilberto, Rainulfo, Rodolfo e Osmondo. Quest'ultimo avrebbe ucciso una persona vicina al duca Riccardo II di Normandia e perci\u00f2, con l'accusa di tale assassinio, bandito dal regno. Cos\u00ec tutti i fratelli Drengot accompagnarono Osmondo (insieme ad una masnada di 250 guerrieri composta da altri esiliati, militari senza terra e avventurieri simili) in un pellegrinaggio a Monte Sant'Angelo sul Gargano, al santuario dell'arcangelo-soldato Michele. Alcune fonti affermano che i guerrieri Normanni fecero una tappa anche a Roma per incontrare papa Benedetto VIII.\nAsclettino assieme ai fratelli venne in contatto con i principi longobardi del sud Italia, in particolare con Guaimario III di Salerno e con Pandolfo IV di Capua, ai quali essi prestarono i loro servigi come mercenari (inizialmente forse come scorte armate nel cammino di pellegrinaggio verso il santuario del Gargano). Determinante fu poi l'incontro con Melo di Bari, che nel 1017 si era posto alla guida di una seconda insurrezione antibizantina in Puglia. I normanni, ingaggiati come mercenari, registrarono alcune vittorie iniziali, ma furono sbaragliati a Canne nel 1018 dal catapano bizantino Basilio Boioannes: le truppe furono decimate e il loro capo, Gilberto, cadde in battaglia. I superstiti della banda trovarono comunque rifugio ad Ariano, sull'Appennino campano, sede di un'importante contea longobarda; qui, nel giro di qualche anno, riuscirono a usurpare il potere, tanto che la contea normanna di Ariano venne formalmente riconosciuta dall'imperatore Enrico II di Franconia gi\u00e0 nel 1022.\nSuccessivamente Rainulfo Drengot sarebbe emerso come capo indiscusso delle rimanenti milizie normanne che, a loro volta, dalla Puglia dovettero ritirarsi in Campania. Negli anni successivi Asclettino fu probabilmente al seguito del fratello Rainulfo nelle vicende che portarono quello a diventare signore di Aversa (1030).\nSuccessivamente Asclettino partecip\u00f2 con successo alle battaglie con le quali gli Altavilla si erano impossessati di ampi territori in Puglia, e cos\u00ec gli fu riconosciuta la contea di Acerenza nella spartizione tra i dodici capi normanni fatta a Melfi nel 1042: Guglielmo Braccio di Ferro, rientrato nel settembre 1042 a Melfi, da tutti i Normanni eletto capo supremo, si rivolse a Guaimario V, principe Longobardo di Salerno e a Rainulfo Drengot, Conte di Aversa, e propose ad entrambi un'alleanza alla pari. L'unificazione delle due Casate, Altavilla e Drengot, era motivo di forza, perch\u00e9 esse si basavano concretamente sui possedimenti di Aversa e di Melfi. Guaimario offr\u00ec il riconoscimento ufficiale e alla fine dell'anno con Rainulfo e Guglielmo si recano insieme a Melfi e riunirono un'assemblea dei baroni longobardi e normanni. L'assise termin\u00f2 al principio dell'anno successivo (1043) e vi partecip\u00f2 lo stesso Asclettino. Va rilevato che egli fu l'unico della casata Drengot ad essere insignito di una Signoria nella contea di Puglia, tra undici diversi altri cavalieri che appartenevano tutti alla famiglia Altavilla. \nTutti offrirono un omaggio come vassalli a Guaimario, che riconferm\u00f2 il titolo di conte allo stesso Rainulfo. L'intera area, ad eccezione di Melfi, venne suddivisa in dodici baronie, costituite a beneficio dei capi Normanni e assegnate nei territori di Capitanata, Gargano, Apulia e Irpinia, fino al Vulture-Melfese. Guglielmo stabil\u00ec infatti che la sede della Contea di Puglia fosse Melfi, che rimaneva al di fuori dalla spartizione: il centro della citt\u00e0 fu diviso in dodici quartieri, in ognuno dei quali ciascun Conte (compreso, ovviamente lo stesso Asclettino) possedeva un palazzo e controllava un settore dell'abitato. I Normanni divisero in dodici contee le terre conquistate o da conquistare. Asclettino, che risiedeva nel castello di Genzano, prese il titolo di conte di Acerenze.\nLe vicende della contea di Puglia e della casata Altavilla si intrecciano con quelle di Aversa e dei Drengot. Questi ultimi, infatti, all'interno della stessa Contea, sono presenti nelle zone di Vieste (promontorio del Gargano), Acerenza e Genzano proprio con Asclettino I."}
{"id": "2374972", "revid": "287204", "url": "https://it.wikipedia.org/wiki?curid=2374972", "title": "Annalena Bilsini", "text": "Annalena Bilsini \u00e8 un romanzo di Grazia Deledda pubblicato nel 1927 dai Fratelli Treves. \u00c8 stato tradotto in spagnolo, polacco, inglese, tedesco e svedese.\nTrama.\nAnnalena Bilsini \u00e8 una vedova a capo di una famiglia veneta che comprende cinque figli maschi, lo zio Dionisio, la nuora Gina e due nipotini. Il secondogenito, Pietro, \u00e8 nell'esercito. La famiglia ha la possibilit\u00e0 di affittare un nuovo fondo a delle buone condizioni, vi si trasferisce, e trascorre l'inverno lavorando duramente la terra, da molto tempo abbandonata. Il loro obiettivo \u00e8 di ripristinare la loro situazione economica, in notevole declino a causa degli sperperi della generazione precedente. L'inverno \u00e8 particolarmente freddo, e sembra che possa distruggere i frutti del loro lavoro. Per Natale, per\u00f2, la tanto attesa neve arriva a proteggere le colture.\nDurante la cena di Natale, inaspettatamente Pietro torna a casa in licenza, accompagnato dalla giovane sorella di Gina, Isabella. Pietro prova a sedurre Gina, scontenta del suo matrimonio, ma lei gli resiste. Annalena sembra accorgersene, ma la faccenda viene taciuta da tutti. Per sviare i sospetti, Pietro decide di fidanzarsi con Isabella, la cui famiglia \u00e8 benestante.\nNella primavera le coltivazioni della famiglia sono molto buone, e il ricavato pu\u00f2 permettere loro di pagare il fitto della terra e acquistare altri capi di bestiame. Il padrone, il ricco commerciante di scope Urbano Giannini, diventa un amico di famiglia, colpito particolarmente dalla forza d'animo di Annalena. Il suo matrimonio \u00e8 in crisi, la moglie \u00e8 sull'orlo della pazzia, e la sua unica figlia Lia ha intenzione di diventare monaca. Egli cerca di stabilire una relazione con Annalena, ma quest'ultima, per quanto attratta e tentata, mantiene le distanze.\nPietro torna a casa al termine del servizio di leva. Il suo fidanzamento con Isabella non lo rende felice. Confida a un fratello la sua intenzione di lasciare Isabella e mettersi assieme a Lia, anch'essa molto ricca. Una sera, dopo essere stata in un villaggio vicino a trovare i nonni, Lia scompare. Suo padre trascorre i giorni successivi alla sua ricerca, senza frutto. La voce giunge a casa della famiglia Bilsini: i sospetti sembrano cadere su Pietro, che nel giorno della scomparsa di Lia era fuori casa. Lo zio Dioniso ha un alterco con lui, in seguito al quale le sue condizioni di salute precipitano e lo portano alla morte. Lia viene trovata sana e salva in un convento vicino. Pietro, sentendosi colpevole della morte dello zio, sembra maturare e a cominciare a voler bene a Isabella."}
{"id": "2374973", "revid": "154893", "url": "https://it.wikipedia.org/wiki?curid=2374973", "title": "Electro pop", "text": ""}
{"id": "2374975", "revid": "154893", "url": "https://it.wikipedia.org/wiki?curid=2374975", "title": "Electropop", "text": ""}
{"id": "2374986", "revid": "92723", "url": "https://it.wikipedia.org/wiki?curid=2374986", "title": "Status Athens Open", "text": "Lo Status Athens Open \u00e8 stato un torneo professionistico di tennis giocato sul cemento. Faceva parte dell'ATP Challenger Tour. Si giocava annualmente ad Atene, in Grecia, dal 2008 al 2012."}
{"id": "2374993", "revid": "964", "url": "https://it.wikipedia.org/wiki?curid=2374993", "title": "Miragno", "text": ""}
{"id": "2375000", "revid": "767487", "url": "https://it.wikipedia.org/wiki?curid=2375000", "title": "Frl. Menke", "text": "Biografia.\nFiglia del musicista Joe Menke e di una corista dell'orchestra di Bert Kaempfert, Frl. Menke \u00e8 stata insieme a Nena e Nina Hagen una delle voci femminili pi\u00f9 significative della Neue Deutsche Welle. La sua fortuna \u00e8 dovuta alla canzone \"Hohe Berge\" (1982) che facendo da traino al suo primo album \"Frl.Menke\" (contenente anche il singolo d'esordio \"Wie Du bist\", gi\u00e0 uscito nel 1980) l'ha resa per circa un triennio la cantante pi\u00f9 trasmessa dalle radio tedesche, e una delle regine delle classifiche.\nNei dieci anni successivi l'artista ha preferito restare lontana dalle sale d'incisione per dedicarsi alla famiglia. Non \u00e8 per\u00f2 rimasta del tutto inattiva: ha composto infatti numerosi jingle per spot radiofonici e televisivi.\nNel 1992 Frl. Menke ha inciso finalmente un secondo album, contenente tra l'altro un remix di \"Hohe Berge\" (pubblicato come singolo due anni prima), la cui accoglienza \u00e8 stata per\u00f2 piuttosto tiepida. La cantante ha successivamente partecipato a vari musical, ottenendo i consensi di pubblico e di critica. Frl. Menke non ha mancato di riproporre dal vivo \"Hohe Berge\" nell'ambito di diversi eventi musicali.\nNel 2005 \u00e8 uscito il suo terzo album. Nel 2010 Frl. Menke ha festeggiato i suoi cinquant'anni realizzando un nuovo singolo, \"Freunde\".\nVita privata.\nDal suo unico matrimonio, terminato nel 1998 con un divorzio, sono nati due figli: una femmina nel 1986 e un maschio nel 1989."}
{"id": "2375002", "revid": "838137", "url": "https://it.wikipedia.org/wiki?curid=2375002", "title": "X Giochi del Mediterraneo", "text": "I X Giochi del Mediterraneo si sono svolti a Laodicea, in Siria, dall'11 al 25 settembre 1987.\nAll'edizione parteciparono 18 nazioni i cui 2180 atleti gareggiarono in 162 eventi di 19 diverse discipline sportive."}
{"id": "2375003", "revid": "62004", "url": "https://it.wikipedia.org/wiki?curid=2375003", "title": "Milano-Sanremo 1907", "text": "La Milano-Sanremo 1907, prima edizione della corsa, si disput\u00f2 il 14 aprile 1907, per un percorso totale di 286\u00a0km, e fu vinta dal francese Lucien Petit-Breton con il tempo di 11h04'15\".\nAlle 4.30 a Milano erano presenti 62 iscritti, ma alle 5.17 partirono solo in 33 di cui 14 portarono a termine il percorso."}
{"id": "2375017", "revid": "25152", "url": "https://it.wikipedia.org/wiki?curid=2375017", "title": "John Ebenezer Esslemont", "text": ""}
{"id": "2375018", "revid": "729019", "url": "https://it.wikipedia.org/wiki?curid=2375018", "title": "Domino Records", "text": "Domino Recording Company, generalmente conosciuta come Domino Records, \u00e8 un'etichetta discografica indipendente inglese fondata a Londra nel 1993. Vi \u00e8 anche una consociata con sede a Brooklyn negli Stati Uniti. In aggiunta, controlla l'etichetta Geographic Music, che pubblica dischi di generi pi\u00f9 insoliti come quelli di world music."}
{"id": "2375020", "revid": "25152", "url": "https://it.wikipedia.org/wiki?curid=2375020", "title": "John E. Esslemont", "text": ""}
{"id": "2375022", "revid": "539155", "url": "https://it.wikipedia.org/wiki?curid=2375022", "title": "George Szell", "text": "Egli \u00e8 ricordato oggi per la sua lunga permanenza alla guida della Cleveland Orchestra, e per i dischi incisi con la stessa e con altre orchestre.\nSzell arriv\u00f2 a Cleveland nel 1946 per dirigere una buona orchestra, ma non adeguatamente dimensionata nel numero degli elementi, a seguito delle defezioni causate dalla seconda guerra mondiale. Alla sua morte venne accreditato dalla critica, secondo quanto scrisse Donal Henahan, di aver costruito \"quello che molti critici auspicano sentire da un'orchestra sinfonica\". Attraverso le sue incisioni, Szell rimarr\u00e0 presente per lungo tempo nel mondo della musica classica dopo la sua morte, ed in alcuni circoli il suo nome rimarr\u00e0 inscindibilmente legato a quello della Cleveland Orchestra. Mentre era in tourn\u00e9e con l'Orchestra negli anni ottanta, il direttore Christoph von Dohn\u00e1nyi disse: \"Noi diamo un gran concerto, George Szell riceve una grande recensione\".\nBiografia.\nI primi anni.\nSzell nacque a Budapest da una famiglia ebraica convertita al cattolicesimo, ma trascorse la sua infanzia a Vienna. Inizi\u00f2 lo studio del pianoforte con Richard Robert. Un altro degli allievi di Robert fu Rudolf Serkin; Szell e Serkin divennero amici e collaboratori per la vita. Oltre allo studio del pianoforte, Szell segu\u00ec corsi di composizione con Eusebius Mandyczewski (un amico personale di Brahms), e con il compositore Max Reger per un breve periodo. Appena quattordicenne firm\u00f2 un contratto di dieci anni con la \"Universal Edition\" di Vienna. La produzione musicale di Szell risulta comunque sconosciuta ai giorni nostri. Oltre a scrivere musica originale egli realizz\u00f2 un arrangiamento per orchestra, denominato \"From My Life\", dal Quartetto n. 1 di Bed\u0159ich Smetana.\nAll'et\u00e0 di undici anni, Szell inizi\u00f2 a girare per l'Europa come pianista e compositore, debuttando a Londra giovanissimo. I giornali britannici lo dichiararono il \"nuovo Mozart\". Nonostante la sua giovane et\u00e0, egli si esib\u00ec con grandi orchestre nel duplice ruolo di compositore e pianista, debuttando con i Berliner Philharmoniker all'et\u00e0 di diciassette anni.\nSzell decise subito che non avrebbe voluto continuare la carriera come compositore e pianista, e decise quindi di dedicarsi alla direzione d'orchestra. Fece il suo debutto, non programmato, come direttore d'orchestra all'et\u00e0 di sedici anni. Un'estate, mentre era in vacanza con la famiglia, l'orchestra della localit\u00e0 di villeggiatura in cui soggiornava, venne a trovarsi improvvisamente senza direttore (a seguito di un infortunio alle braccia del titolare). A Szell venne proposto di sostituirlo ed egli dopo quell'esperienza decise che quella sarebbe stata la sua professione futura. Smise immediatamente di comporre musica e suon\u00f2 soltanto saltuariamente il pianoforte con qualche formazione di musica da camera. Nonostante le rare esibizioni come pianista, dopo l'adolescenza, egli rimase un ottimo esecutore. Durante la sua permanenza alla guida della Cleveland Orchestra, spesso mostr\u00f2 ai pianisti come avrebbe voluto che eseguissero qualche particolare passaggio di una composizione.\nNel 1915, all'et\u00e0 di diciotto anni, Szell ottenne un incarico dalla \"Berlin Royal Court Opera\" (ora Staatsoper). L\u00ec divenne amico del compositore Richard Strauss. Strauss riconobbe immediatamente il talento di Szell e rimase molto impressionato di come dirigeva la sua musica. Un giorno Strauss disse che sarebbe potuto morire felice, sapendo che vi era qualcuno che dirigeva cos\u00ec bene la sua musica. Infatti, Szell fin\u00ec col dirigere parte della prima registrazione mondiale dell'opera \"Don Juan\" dello stesso Strauss. Essendo rimasto addormentato, Strauss si present\u00f2 in ritardo alla sessione di registrazione. Il compositore aveva Szell come assistente, e siccome la sessione di incisione era stata pagata in anticipo, Szell decise di dirigere la prima met\u00e0 dell'opera (poich\u00e9 un lato di un disco a 78 giri non conteneva pi\u00f9 di cinque minuti di musica, il pezzo venne suddiviso in quattro parti). Strauss arriv\u00f2 quando Szell stava finendo di dirigere la seconda parte; egli esclam\u00f2 che quello che aveva ascoltato era cos\u00ec buono che poteva essere presentato sotto il suo nome. Strauss prosegu\u00ec dirigendo le ultime due parti, lasciando la met\u00e0 diretta da Szell, come parte integrante della prima incisione del \"Don Juan\".\nSzell disse di Strauss che era stato l'esempio che aveva pi\u00f9 influenzato il suo stile direttoriale. Gran parte della sua gestualit\u00e0, il suono cristallino della \"Cleveland Orchestra\" e la sua volont\u00e0 di costruire l'orchestra, gli vennero dall'insegnamento di Strauss. I due rimasero dopo che Szell lasci\u00f2 l'Opera nel 1919. Anche dopo la seconda guerra mondiale, quando Szell si stabil\u00ec negli Stati Uniti, Strauss si tenne informato sull'attivit\u00e0 del suo discepolo-amico.\nNel corso degli anni venti e trenta, gir\u00f2 l'Europa dirigendo nei teatri d'opera a Berlino, Strasburgo dove succedette a Otto Klemperer al \"Municipal Theatre\", Praga, Darmstadt, D\u00fcsseldorf e Glasgow prima di divenire direttore principale, nel 1924, della Berliner Staatsoper, che nel frattempo aveva sostituito la \"Royal Opera\". Nel 1930, Szell fece il suo debutto negli Stati Uniti a capo della Saint Louis Symphony Orchestra. In quel periodo era comunque noto pi\u00f9 come direttore di opere che come direttore di musica sinfonica.\nDal 1937 al 1939 dirige la Royal Scottish National Orchestra.\nIl trasferimento negli Stati Uniti.\nAll'inizio della guerra in Europa, nel 1939, Szell, di ritorno da una tourn\u00e9e in Australia, decise di stabilirsi negli Stati Uniti a New York City. Dopo un anno trascorso ad insegnare, Szell inizi\u00f2 a ricevere frequenti inviti a dirigere da parte di diverse orchestre. Fra questi, di particolare importanza, furono una serie di quattro concerti alla guida della NBC Symphony Orchestra nel 1941. Nel dicembre 1942 fece il suo debutto alla Metropolitan Opera dirigendo Salom\u00e8 con Frederick Jagel ed Alessio De Paolis, poi Tanhauser con Lauritz Melchior, Helen Traubel, Kerstin Thorborg, Alexander Kipnis e Boris Godunov con Ezio Pinza, Nicola Moscona, Leonard Warren e Salvatore Baccaloni; nel 1943 diresse Der Rosenkavalier con Ris\u00eb Stevens, Eleanor Steber, Kurt Baum e Die Walk\u00fcre, nel 1944 Das Rheingold con Jarmila Novotn\u00e1, Sigfrido, Il crepuscolo degli dei con Astrid Varnay, Margaret Harshaw e Don Giovanni, nel 1945 Die Meistersinger von N\u00fcrnberg, nel 1946 Otello di Verdi con Stella Roman, dirigendo la compagine orchestrale fino al 1954.\nNel 1943 debutt\u00f2 anche alla guida della New York Philharmonic e nel 1946 divenne cittadino degli Stati Uniti.\nLa Cleveland Orchestra: 1946 - 1970.\nNel 1946, gli venne proposto di divenire il direttore della Cleveland Orchestra. A quel tempo, questa era un'orchestra come tante altre; le pi\u00f9 famose orchestre statunitensi erano allora l'Orchestra di Filadelfia, la Boston Symphony Orchestra, la Chicago Symphony Orchestra, la New York Philharmonic e la NBC Symphony Orchestra). Per Szell, lavorare a Cleveland divenne un'opportunit\u00e0 per costruire l'orchestra forgiandola secondo la sua personalit\u00e0, combinando il virtuosismo delle migliori orchestre statunitensi con l'omogeneit\u00e0 di suono delle migliori orchestre europee. Szell mise subito in chiaro che avrebbe voluto carta bianca nell'organizzazione artistica dell'orchestra se lo avessero voluto come prossimo direttore. A seguito dell'accettazione delle sue condizioni preliminari, da parte della presidenza dell'orchestra, accett\u00f2 l'incarico che mantenne fino alla sua morte.\nIl primo decennio fu speso nella scelta di bravi strumentisti, aumentando l'organico dell'orchestra a pi\u00f9 di cento professori ed esercitandosi a lungo con il complesso. Le prove di Szell erano leggendarie per la loro intensit\u00e0. Egli chiese la perfezione assoluta ad ogni strumentista e licenzi\u00f2 in tronco diversi musicisti per aver commesso degli errori o per aver avuto degli scontri con lui. Anche se Szell non era l'unico direttore con questo carattere \u2014 Toscanini aveva un carattere dittatoriale \u2014 questo non potrebbe accadere ai nostri giorni. Oggi le organizzazioni sindacali dei musicisti sono molto potenti e tutelano i loro interessi. Se Szell sentiva uno strumentista provare prima dell'esecuzione e non gradiva ci\u00f2 che stava ascoltando, non esitava a riprendere il musicista e dargli dei consigli su come eseguire il passaggio, nonostante si fosse a pochi minuti dall'inizio dell'esecuzione. Lo stile autoritario di Szell si estese a questioni tutt'altro che artistiche, come dare disposizioni sul come lavare i pavimenti della Sala a quale marca di carta igienica usare nelle toilette del teatro.\nSzell orgogliosamente disse che: \"la Cleveland Orchestra d\u00e0 sette concerti a settimana ed il pubblico \u00e8 invitato a due.\" Alcuni critici trovarono che l'Orchestra suonava in concerto subito dopo aver provato, e mancava di spontaneit\u00e0. Szell accett\u00f2 questa critica, dicendo che l'orchestra faceva molto del suo miglior lavoro durante le prove. Ma gli standard elevati di Szell alla fine pagarono. Dalla fine degli anni cinquanta divenne chiaro al mondo che l'Orchestra di Cleveland, celebre per la sua precisione integra e dal suono cristallino, avrebbe a lungo dato filo da torcere alle pi\u00f9 rinomate orchestre degli Stati Uniti e dell'Europa.\nOltre ad una serie di concerti annuali alla Carnegie Hall e sulla \"East Coast\", Szell condusse l'orchestra nella sua prima tourn\u00e9e in Europa, Unione Sovietica, Australia e Giappone.\nStile direttoriale.\nLo stile di Szell, durante le prove, \u00e8 descritto da un aristocratico osservatore. Egli prepara meticolosamente le prove ed \u00e8 capace di eseguire l'intera opera al pianoforte per ricordarla. Egli era particolarmente attento al fraseggio, alla trasparenza, al bilanciamento dell'architettura sonora e chiedeva il maggior livello di precisione possibile e disciplina ritmica ai suoi orchestrali. Il risultato che ne scaturiva era un livello di precisione che si pu\u00f2 trovare soltanto nei migliori quartetti d'archi. Nonostante Szell fosse molto esigente, molti componenti della \"Cleveland Orchestra\" erano orgogliosi dell'integrit\u00e0 del suono alla quale Szell aspirava. Alcuni filmati delle prove ci dicono che Szell spiegava all'orchestra ci\u00f2 che desiderava e perch\u00e9, esprimendo soddisfazione quando i suoi suggerimenti venivano messi in opera, ed evitando di riprovare le parti che erano risultate soddisfacenti. La sua mano sinistra, che egli usava per dar forma ad ogni suono, venne spesso detta la pi\u00f9 graziosa nel campo musicale.\nIn conseguenza della precisione di Szell nelle prove particolarmente accurate, molti criticarono la sua musica come manchevole d\u2019emozione. In risposta a tale critica, Szell chios\u00f2 cos\u00ec: \u201cLa linea di demarcazione \u00e8 molto sottile tra chiarezza e freschezza, autodisciplina e severit\u00e0. Esistono sfumature diverse di calore; dal calore casto di Mozart al calore sensuale di P\u00ebtr Il'i\u010d \u010cajkovskij, dalla passione nobile di \"Fidelio\" alla passione lasciva di \"Salom\u00e9\". Non posso versare la salsa di cioccolato sugli asparagi.\u201d\nPur essendo stato descritto come un esecutore molto legato alla lettura precisa delle opere che eseguiva, Szell non esit\u00f2 ad eseguire musica in modo anticonvenzionale quando pensava che questo lo richiedesse; e fece diverse modifiche all'orchestrazione in alcuni pezzi di Beethoven, Schubert ed altri musicisti.\nRepertorio.\nIl repertorio principale di Szell era imperniato principalmente sulle opere austro-tedesche del genere classico e romantico, da Haydn, Mozart e Beethoven, attraverso Mendelssohn, Schumann e Brahms fino a Bruckner, Mahler e Strauss. Egli disse una volta che man mano che passavano gli anni restringeva consapevolmente il suo repertorio, dicendo che era \"davvero il mio compito eseguire quei lavori che penso di essere qualificato a fare meglio, e perch\u00e9 sta scomparendo una certa tradizione con la scomparsa dei grandi direttori che sono stati i miei contemporanei, i miei idoli ed i miei impagabili insegnanti.\"\nEgli diresse anche musica contemporanea; realizzando numerose prime esecuzioni con la \"Cleveland Orchestra\", e fu particolarmente in sintonia con compositori come Dutilleux, Walton, Prokofiev, Hindemith e Bart\u00f3k. Szell promosse anche la collaborazione della \"Cleveland Orchestra\"' con compositori e direttori di avanguardia musicale come Pierre Boulez. Allo stesso tempo, Szell fece assurgere a campioni di ascolto compositori come Haydn e Mozart in un periodo in cui le loro opere erano poco eseguite nei programmi dei concerti.\nAltre orchestre.\nDopo la seconda guerra mondiale Szell fu particolarmente legato all'Orchestra reale del Concertgebouw di Amsterdam, dove fu frequentemente direttore ospite realizzando un certo numero di incisioni. Fu regolarmente sul podio della London Symphony Orchestra, dei Wiener Philharmoniker, e del Festival di Salisburgo. Dal 1942 al 1955, fu tutti gli anni sul podio della New York Philharmonic dove fu consigliere musicale dal 1969 al 1970 e direttore anziano negli ultimi anni della sua vita.\nVita familiare.\nSzell si spos\u00f2 due volte. La prima nel 1920 con Olga Band, divorziando poi nel 1926. Il suo secondo matrimonio avvenne nel 1938 con Helene Schultz Teltsch, originaria di Praga; fu molto felice e dur\u00f2 fino alla sua morte. Quando non lavorava, egli era un abile cuoco ed un patito delle automobili. Rifiut\u00f2 regolarmente i servigi dell'autista che gli aveva messo a disposizione l'orchestra e amava guidare la sua Cadillac, per recarsi alle prove, quasi fino al termine della sua vita. Mor\u00ec a Cleveland nel 1970.\nDiscografia.\nLa maggior parte delle incisioni di Szell vennero realizzate con la Cleveland Orchestra per la Epic Records/Columbia Masterworks Records/CBS Masterworks Records (ora Sony Classical). Egli realizz\u00f2 anche incisioni con la New York Philharmonic, i Wiener Philharmoniker e la Royal Concertgebouw Orchestra. Poche delle sue incisioni mono sono state riedite. Esistono molte incisioni dal vivo di opere che Szell non ha mai registrato in studio, anch'esse realizzate con la \"Cleveland Orchestra\" ed altre orchestre.\nQui di seguito \u00e8 indicato un elenco delle incisioni pi\u00f9 famose di Szell (tutte con la Cleveland Orchestra, e realizzate da Sony, l\u00e0 dove non diversamente indicato).\nLudwig van Beethoven:\nJohannes Brahms:\nAnton Bruckner:\nAnton\u00edn Dvo\u0159\u00e1k:\nJoseph Haydn:\nZolt\u00e1n Kod\u00e1ly:\nGustav Mahler:\nFelix Mendelssohn:\nWolfgang Amadeus Mozart:\nModest Petrovi\u010d Musorgskij:\nSergej Prokof'ev:\nFranz Schubert:\nRobert Schumann:\nJean Sibelius:\nBed\u0159ich Smetana:\nRichard Strauss:\nIgor' F\u00ebdorovi\u010d Stravinskij:\nP\u00ebtr Il'i\u010d \u010cajkovskij:\nRichard Wagner:\nWilliam Walton:"}
{"id": "2375025", "revid": "2021629", "url": "https://it.wikipedia.org/wiki?curid=2375025", "title": "Jennifer Michael Hecht", "text": "Biografia.\nStudentessa presso la Adelphi University e la Columbia University di New York, ha conseguito dottorato presso quest'ultima in Storia della scienza nel 1995; ha anche frequentato, seppur per un breve periodo, corsi presso la Universit\u00e9 de Caen Basse-Normandie e la Universit\u00e9 d\u2019Angers in Normandia (Francia), pertanto parla discretamente Francese. Attualmente insegna Poesia e Filosofia presso la The New School di New York e prende attivamente parte alle iniziative dell'organizzazione accademica New York Institute for the Humanities .\nNel 2002 ha pubblicato \"The Next Ancient World\", la sua prima raccolta di poesie, premiata con il Norma Farber First Book Award nello stesso anno. Ottiene cos\u00ec grande attenzione a livello nazionale, poich\u00e9 negli Stati Uniti la Poesia \u00e8 molto pi\u00f9 seguita che in Europa. La sua seconda raccolta, \"Funny\" (2005), le ha permesso di essere insignita del Premio Felix Pollak dalla University of Wisconsin Press.\nNel 2003 ha pubblicato due saggi di Storia e Filosofia: \"Doubt: A History\" (tradotto in Portoghese \"D\u00favida: uma Hist\u00f3ria\", 2005), sottointitolato \"The Great Doubters and Their Legacy of Innovation from Socrates and Jesus to Thomas Jefferson and Emily Dickinson\", sui dubbi religiosi che hanno portato alle varie eresie e all'Ateismo, e \"The End of the Soul\", sottointitolato \"Scientific Modernity, Atheism, And Anthropology in France, 1876-1936\", sulla morfologia del cervello umano. Le \u00e8 stato conferito nel 2004 per quest'ultimo il Ralph Waldo Emerson Award dalla Phi Beta Kappa Society, con la seguente motivazione: \"is an important contribution to knowledge, serious scholarship with a broad pertinence to the human condition\". Nel 2007 ha pubblicato \"The Happiness Myth: Why What We Think Is Right Is Wrong\""}
{"id": "2375028", "revid": "1305772", "url": "https://it.wikipedia.org/wiki?curid=2375028", "title": "Stura di Valgrande", "text": "La Stura di Valgrande \u00e8 un torrente del Piemonte che, confluendo a Ceres con la Stura di Ala, d\u00e0 origine alla Stura di Lanzo. Il suo corso \u00e8 interamente compreso nel territorio della Citt\u00e0 Metropolitana di Torino ed interessa la Val Grande di Lanzo.\nIl bacino ha un perimetro di 70\u00a0km.\nPercorso.\nLa Stura di Valgrande nasce a Forno Alpi Graie dalla confluenza di due rami sorgentizi. Quello settentrionale \u00e8 pi\u00f9 breve e nasce dal versante piemontese della Levanna Orientale e delle punte immediatamente a sud-ovest della stessa; il ramo meridionale, pi\u00f9 lungo, prende il nome di \"Stura di Sea\" e percorre l'omonimo vallone. A valle di Forno il corso del torrente non presenta affluenti di particolare rilievo.\nLa Stura procede inizialmente verso est con pendenza non eccessiva e attraversa le varie frazioni che compongono il comune di Groscavallo; raggiunto il capoluogo di Chialamberto, il corso del torrente inizia poi gradualmente a deviare verso sud.\nAttraversato il territorio comunale di Cantoira il torrente lambisce Ceres e la sua frazione Procaria, al confine con il comune di Mezzenile, e confluisce infine a quota 673\u00a0m con la Stura di Ala dando origine alla Stura di Lanzo.\nTra i molti piccoli laghi naturali presenti nel suo bacino idrografico spiccano per le dimensioni pi\u00f9 ragguardevoli i Laghi della Fert\u00e0 e quelli di Unghiasse.\nPrincipali Affluenti.\nA valle di Forno Alpi Graie gli affluenti in sinistra idrografica danno in genere danno in genere apporti pi\u00f9 significativi di quelli di destra perch\u00e9 i loro bacini di raccolta sono pi\u00f9 vasti.\nTra questi si possono ricordare:\nRegime.\nIl regime idrologico \u00e8 tipicamente torrentizio, con un lunghi periodi di magra estivi o invernali e con piene a volte devastanti.\nTra queste una delle pi\u00f9 rovinose avvenne nel settembre 1993 quando, per il crollo della morena del ghiacciaio Mulinet dovuto alle intense precipitazioni, il sottostante paese di Forno Alpi Graie fu letteralmente sepolto da una enorme massa di detriti.\nAnche tra il 13 e il 16 ottobre 2000 una piena del torrente provoc\u00f2 gravi danni a Chialamberto e rese necessaria l'evacuazione di molti abitanti della valle."}
{"id": "2375038", "revid": "599013", "url": "https://it.wikipedia.org/wiki?curid=2375038", "title": "Hubert Leitgeb", "text": "Biografia.\nIn Coppa del Mondo esord\u00ec il 16 gennaio 1986 nell'individuale di Anterselva, dove chiuse al 29\u00ba posto. Conquist\u00f2 il primo podio nel 1992 nell'individuale di Novosibirsk (3\u00b0) e l'unica vittoria il 17 marzo 1994 nell'individuale di Canmore. Complessivamente, in carriera ottenne diciotto piazzamenti nei primi dieci.\nPartecip\u00f2 a due edizioni dei Giochi olimpici invernali, (26\u00b0 in sprint, 4\u00b0 in staffetta con i compagni di squadra Pieralberto Carrara, Johann Passler e Andreas Zingerle) e (35\u00b0 in sprint) e a sei dei Mondiali, in cui vinse due medaglie d'oro, a Lahti 1991 e Canmore 1994, ed una di bronzo, a Ruhpolding 1996, tutte nella specialit\u00e0 della gara a squadre. Sempre per quanto concerne i campionati iridati tra i piazzamenti di rilievo si annoverano il 14\u00ba posto nell'individuale di Feistritz 1988, il 4\u00ba posto in staffetta ad Anterselva 1995, il 4\u00ba posto nell'individuale di Ruhpolding 1996 e il 10\u00ba posto nella gara a squadre di Osrblie 1997.\nIl 4 febbraio 2012 \u00e8 deceduto durante un'escursione di scialpinismo sul Passo Stalle in Val Pusteria, travolto da una valanga.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale"}
{"id": "2375040", "revid": "178076", "url": "https://it.wikipedia.org/wiki?curid=2375040", "title": "Stura di Val Grande", "text": ""}
{"id": "2375043", "revid": "339392", "url": "https://it.wikipedia.org/wiki?curid=2375043", "title": "10,5 cm leFH 18/40", "text": ""}
{"id": "2375044", "revid": "71433", "url": "https://it.wikipedia.org/wiki?curid=2375044", "title": "The Suburbans", "text": ""}
{"id": "2375047", "revid": "324090", "url": "https://it.wikipedia.org/wiki?curid=2375047", "title": "Itztapaltotec", "text": "Nella religione azteca, Itztapaltotec (chiamato a volte Iztapaltotec) \u00e8 un aspetto del dio della fertilit\u00e0 Xipe Totec.\nDescrizione.\nNel calendario azteco \u00e8 uno dei patroni del trecena che iniziava dal giorno \"Uno Coniglio\" (\"ce tochtli\" in lingua nahuatl), in coppia con Xiuhtecuhtli, dio del fuoco. Il vero Xipe Totec \u00e8 il patrono del trecena che iniziava dal giorno \"Uno Cane\" (\"ce itzcuintli\"). Itztapaltotec \u00e8 una figura oscura, nota solo grazie ai \"tonalamatl\" (calendari). Brevi e confuse informazioni su di lui vengono fornite in due manoscritti collegati tra loro, il Codice Telleriano-Remensis ed il Codice R\u00edos (o Codice Vaticanus A).\nItztapaltotec viene raffigurato con un gigante coltello sacrificale o come ornamento della testa, o come parte stessa del suo corpo. Indossa la pelle scotennata di un uomo, e brandisce un coltello ed un aggeggio simile ad un sonaglio associato alla fertilit\u00e0. Sia il grande che il piccolo coltello che porta con s\u00e9 potevano essere antropomorfizzati dotandoli di occhi e denti. Questa cosa veniva spesso fatta con i coltelli veri, tranne quelli usati per i sacrifici umani, i quali non erano decorati. Secondo il Codice Telleriano-Remensis ed il Codice R\u00edos, la sua bocca \u00e8 aperta per poter divorare le persone.\nItztapaltotec \u00e8 probabilmente collegato con Itztli, un altro personaggio del calendario azteco raffigurato come personalizzazione di un coltello."}
{"id": "2375050", "revid": "19933", "url": "https://it.wikipedia.org/wiki?curid=2375050", "title": "Iztapaltotec", "text": ""}
{"id": "2375052", "revid": "30610", "url": "https://it.wikipedia.org/wiki?curid=2375052", "title": "La Snavra", "text": ""}
{"id": "2375053", "revid": "287204", "url": "https://it.wikipedia.org/wiki?curid=2375053", "title": "Status Athens Open 2009", "text": "Lo Status Athens Open 2009 \u00e8 stato un torneo di tennis svoltosi ad Atene in Grecia dal 6 aprile al 12 aprile 2009.\nVincitori.\nSingolare.\n Rui Machado ha battuto in finale Daniel Mu\u00f1oz de la Nava 6-3,7-6(4).\nDoppio.\n Rameez Junaid Philipp Marx ha battuto in finale Jesse Huta Galung Rui Machado 6-4, 6-3."}
{"id": "2375062", "revid": "767487", "url": "https://it.wikipedia.org/wiki?curid=2375062", "title": "Peter Takeo Okada", "text": "Biografia.\nNasce il 24 ottobre 1941 ad Ichikawa.\nRiceve l'ordinazione sacerdotale il 3 novembre 1973.\nIl 15 aprile 1991 viene nominato vescovo di Urawa: riceve l'ordinazione episcopale il 16 settembre dello stesso anno.\nIl 17 febbraio 2000 viene promosso arcivescovo di Tokyo in sostituzione del dimissionario arcivescovo cardinale Peter Seiichi Shirayanagi.\nDal 2007 e fino al 2011 \u00e8 stato presidente della Conferenza episcopale giapponese. In questo ruolo nell'aprile del 2008 ha chiesto a papa Benedetto XVI la chiusura del seminario Redemptoris Mater della diocesi di Takamatsu, lamentando il comportamento settaristico dei membri del Cammino neocatecumenale. Successivamente il seminario \u00e8 stato trasformato in un seminario pontificio, sotto il diretto controllo della Santa Sede.\nIn qualit\u00e0 di presidente della Conferenza episcopale giapponese ed essendo arcivescovo della capitale, ha gestito economicamente e moralmente la crisi successiva al devastante terremoto dell'11 marzo 2011.\nIl 27 luglio 2013 viene nominato amministratore apostolico \"sede vacante et ad nutum Sanctae Sedis\" della diocesi di Saitama, carica mantenuta fino al 24 settembre 2018.\nIl 25 ottobre 2017 viene accolta la sua rinuncia al governo pastorale dell'arcidiocesi di Tokyo per raggiunti limiti di et\u00e0.\nMuore il 18 dicembre 2020 al Tokyo Medical and Dental University Hospital di Tokyo, dov'era ricoverato a causa di un tumore, all'et\u00e0 di 79 anni. Le spoglie sono state cremate il 20 dicembre prima delle solenni esequie, che sono state celebrate dall'arcivescovo Tarcisius Isao Kikuchi il 23 dicembre presso la cattedrale di Santa Maria.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2375071", "revid": "115549", "url": "https://it.wikipedia.org/wiki?curid=2375071", "title": "Serie B Alta Italia 1945-1946", "text": ""}
{"id": "2375079", "revid": "124069226", "url": "https://it.wikipedia.org/wiki?curid=2375079", "title": "Cineplexx", "text": "La Cineplexx Kinobetriebs Ges.m.b.H. \u00e8 la pi\u00f9 grande societ\u00e0 in Austria che gestisce sale cinematografiche ed \u00e8 un'impresa controllata dalla Costantin Film-Holding con sede a Vienna. Fondata nel 1993, opera con il nome \"Cineplexx\" 18 multisale cinematografiche di cui due in Italia (Bolzano e Lagundo (BZ)), cos\u00ec come altri 13 cinematografi con una o pi\u00f9 sale. Oltre alla Constantin, le pi\u00f9 grandi societ\u00e0 che gestiscono cinematografi in Austria sono la United Cinemas International e Hollywood Megaplex.\nStoria.\nIl primo cinematografo \"Cineplexx\" \u00e8 stato inaugurato il 31 ottobre 1996 a Graz.\n Si trattava della seconda struttura cinematografica della Constantin Film-Holding, dopo il cinema Apollo di Vienna, che all'epoca venne ristrutturato dalla \"Cineinvest\", un'affiliata della Constantin Film-Holding e della Kiba. Il \"Cineplexx\" pi\u00f9 grande venne costruito sulla cosiddetta Donauplatte nel novembre 1999 con il nome \"Cineplexx Reichsbr\u00fccke\" con 13 sale e 3.400 posti a sedere. Dal fallimento della Kiba nel 1999, la catena \"Cineplexx\" \u00e8 diventata la pi\u00f9 grande societ\u00e0 austriaca nel settore.\nNel marzo 2001 la casa madre di \"Cineplexx\", la Constantin, ha rilevato il cinema multiplex ad Auhof (attualmente \"Cineplexx Wien-Auhof\") inaugurato dal gruppo Loews, mentre nel dicembre 2002 ha acquisito dal gruppo tedesco Cinestar il cinematografo situato nelle Vienna Twin Towers, rinominandolo \"Cineplexx Wienerberg\". Nel 2004 la Constantin assume la gestione del cinema multiplex nel Donauzentrum, il \"Donauplex\".\nLa quota di mercato dei cinema \"Cineplexx\" sulla frequentazione e sugli incassi nel 2000 e nel 2001 \u00e8 stata fra il 22 e il 25%, nel 2002 e 2003 di circa il 12%.\nNel 2006 la catena \"Cineplexx\" disponeva di pi\u00f9 di 24 cinematografi con 56 sale e poco meno di 33.000 posti a sedere su un totale di 176 cinematografi con 560 e 101.000 posti in tutta l'Austria. Da ci\u00f2 risulta per il 2006 una quota del 33% sulla capacit\u00e0 totale dei cinema austriaci. Da allora il numero di cinematografi \u00e8 salito a 31, di cui 18 sono complessi \"Cineplexx\".\nIl 12 maggio 2009 \u00e8 stato inaugurato a Bolzano il primo cinema \"Cineplexx\" al di fuori dell'Austria, con 7 sale di proiezione e un totale di 1.416 posti a sedere. Si tratta del primo cinematografo multisala completamente digitalizzato in Italia, comunque l'amministrazione ha dichiarato di disporre anche di proiettori analogici. La struttura bolzanina \u00e8 controllata dalla sede centrale, ma \u00e8 registrata con il nome Cineplexx Bolzano S.r.l/Cineplexx Bozen GmbH.\nCinematografi.\nI 18 centri cinematografici Cineplexx sono:\nGli altri 13 cinema della Cineplexx Kinobetriebs Gmbh sono:"}
{"id": "2375082", "revid": "838137", "url": "https://it.wikipedia.org/wiki?curid=2375082", "title": "Nuoto ai X Giochi del Mediterraneo", "text": "Il nuoto ai Giochi del Mediterraneo 1987 ha visto lo svolgimento di 29 gare, 15 maschili e 14 femminili."}
{"id": "2375093", "revid": "1342115", "url": "https://it.wikipedia.org/wiki?curid=2375093", "title": "Castoldi", "text": "Persone.\nInoltre Castoldi compare nelle seguenti denominazioni"}
{"id": "2375094", "revid": "27723", "url": "https://it.wikipedia.org/wiki?curid=2375094", "title": "Biblioteca di esperanto", "text": ""}
{"id": "2375097", "revid": "916580", "url": "https://it.wikipedia.org/wiki?curid=2375097", "title": "Barbo a cinque bande", "text": ""}
{"id": "2375098", "revid": "277167", "url": "https://it.wikipedia.org/wiki?curid=2375098", "title": "SFRC", "text": ""}
{"id": "2375100", "revid": "916580", "url": "https://it.wikipedia.org/wiki?curid=2375100", "title": "Barbus pentazona", "text": ""}
{"id": "2375101", "revid": "1573940", "url": "https://it.wikipedia.org/wiki?curid=2375101", "title": "Hexanchus griseus", "text": "Lo squalo capopiatto (Hexanchus griseus ), noto anche come squalo vacca, appartiene al genere Hexanchus ed \u00e8 il pi\u00f9 grande squalo della famiglia Hexanchidae, in quanto pu\u00f2 raggiungere i 5,4 metri.\nEvoluzione.\nCome gi\u00e0 detto appartiene agli Hexanchidae. Molti dei membri di questa famiglia sono oggi estinti, mentre gli squali oggi esistenti pi\u00f9 vicini geneticamente allo squalo capopiatto sono gli Scyliorhinidae, gli Squalidae, i Dalatiidae ed il \"Somniosus microcephalus\", nonch\u00e9 le altre specie con 6 e 7 fessure branchiali. Si possono comunque trovare molte pi\u00f9 specie somiglianti a questa tra i fossili che tra le specie viventi. Alcuni di queste specie estinte risalgono a 200milioni di anni fa, e l\"'Hexanchus griseus\" ha caratteristiche peculiari sia primitive che tipiche di squali pi\u00f9 moderni.\nAspetto.\nIl colore del corpo varia dal rossastro al marrone fino al nero. Ha una linea laterale luminosa lungo i fianchi e sulle punte delle pinne. Sui fianchi ci sono anche dei punti pi\u00f9 scuri. In genere il corpo appare pesante e potente e fusiforme, con la testa tozza, arrotondata e dei piccoli occhi. Mentre la pupilla \u00e8 nera il resto dell'occhio \u00e8 di un blu marino fluorescente. Questi squali hanno sei paia di fessure branchiali molto allungate, mentre sappiamo che la maggior parte degli squali odierni ne ha 5. La bocca \u00e8 ventrale con sei file di denti disposti a pettine e simili a lame. La pinna anale \u00e8 pi\u00f9 piccola di quella dorsale. Sono dotati di una sola di queste ultime, posta vicino alla pinna caudale. Le pinne pettorali sono allargate e con le punte arrotondate. Negli adulti le dimensioni possono diventare considerevoli, e variano in base al genere. Il maschio \u00e8 infatti al massimo lungo tra i 309 ed i 330\u00a0cm, mentre la femmina \u00e8 in media lunga tra i 350 ed i 420\u00a0cm. Si sono registrati comunque dei casi di lunghezza pari a 482\u00a0cm. La massa corporea pi\u00f9 grande mai misurata \u00e8 invece di 590\u00a0kg. La specie assomiglia a molti dei fossili di squalo del Triassico. Sono infatti pi\u00f9 numerosi gli Hexanchus estinti che quelli ancora viventi.\nAreale e habitat.\nLa specie vive soprattutto negli oceani. Si trovano in tutto il globo in acque tropicale e temperate. Nell'Atlantico Occidentale abitano le acque dalla Carolina del Nord alla Florida negli Stati Uniti e dal Golfo del Messico Settentrionale al Nord dell'Argentina. Nell'Atlantico Orientale invece si trovano dalla zona di Islanda e Norvegia fino alla Namibia, ed anche nel Mediterraneo. Nell'Oceano Indiano vivono nei pressi di Madagascar e Mozambico fino al Sudafrica. Nel Pacifico Occidentale vivono dal Giappone alla Nuova Zelanda fino alle Hawaii, in quello Orientale dalle Isole Aleutine in Alaska fino alla Baja California in Messico ed in parte anche in Cile. Questo enorme areale \u00e8 giustificato dal fatto che la specie \u00e8 fortemente migratrice. Anche se \u00e8 stata osservata dalla superficie fino a 2500 metri di profondit\u00e0, la specie preferisce le acque tra i 180 ed i 1100. In generale gli esemplari pi\u00f9 giovani prediligono quelle poco profonde, gli adulti quelle pi\u00f9 fredde. Bench\u00e9 di solito viva in acque profonde, \u00e8 noto per spostarsi pi\u00f9 in superficie durante la notte, spesso per cercare cibo. Pu\u00f2 essere osservato a profondit\u00e0 di 30 metri o inferiori durante alcuni periodi dell'anno ed in alcune zone precise come Flora Islet, nei pressi di Hornby Island o durante la bassa marea serale al Whytecliff Park nel Distretto di West Vancouver nella Columbia Britannica, nel Puget Sound, nel Monterey Canyon al largo di Monterey, tra i fiordi in Norvegia.\nAlimentazione.\nAnche se normalmente \u00e8 molto lento nei movimenti, \u00e8 in grado di rapidi scatti per inseguire e catturare la preda. Visto l'immenso areale hanno una grande variet\u00e0 di prede, che vanno dai molluschi ai crostacei, dagli agnati alle lamprede. Si nutrono anche di acciughe, salmoni del Pacifico e varie specie di merluzzo. Molti altri animali attraverso l'areale fanno parte della dieta di questo squalo. Possono arrivare a mangiare altri squali, razze, chimere, gamberi, granchi, seppie, carogne di pesci ed addirittura foche.\nRiproduzione.\nNon si sa molto sulla riproduzione di questa specie, e quel poco che si sa \u00e8 fonte di dibattito scientifico. Sembra che la specie sia ovovivipara, cio\u00e8 i piccoli sono conservati nel corpo materno finch\u00e9 le uova che li accolgono non si schiudono. I cuccioli si sviluppano senza l'aiuto di una placenta. In questo squalo si sono registrati parti di cucciolate comprese tra i 22 ed i 108 esemplari, ed in genere la femmina mette al mondo circa 100, di dimensioni comprese tra 65 e 74\u00a0cm. Quando vengono alla luce, i cuccioli presentano un ventre di colore pi\u00f9 chiaro rispetto a quello degli adulti, in un meccanismo di camuffamento che favorisce il mimetismo dei cuccioli. Le dimensioni della cucciolata permettono di dedurre come il tasso di mortalit\u00e0 nei giovani esemplari sia molto alto. Molti biologi credono che i denti del maschio si siano adattati ai rituali di corteggiamento. Le lunghe cuspidi gli permettono infatti di aggrapparsi alle fessure branchiali della femmina per spingerla all'accoppiamento. Prove di questa teoria sono date dal fatto che sono state osservate femmine con graffi stagionali sulla zona delle fessure branchiali, apparentemente derivanti dall'accoppiamento. La femmina raggiunge la maturit\u00e0 sessuale tra i 18 ed i 35 anni di et\u00e0, il maschio molto prima, tra gli 11 ed i 14. Sembra, anche se non \u00e8 certo, che la coppia si incontri per la riproduzione secondo logiche stagionali nel periodo compreso tra maggio e novembre. Sembra che la gestazione possa durare pi\u00f9 di due anni.\nConservazione.\nLa specie \u00e8 considerata molto vulnerabile\nInterazioni con l'uomo.\nLa sua carne viene venduta fresca salata o surgelata. Viene anche pescato per ricavarne squalene ed esche. La ricercatrice e sub Jenny Oliver ha subito un'aggressione da parte di questa specie senza gravi danni, che l'hanno portata ad eseguire ricerche pi\u00f9 approfondite sull'animale."}
{"id": "2375107", "revid": "124123", "url": "https://it.wikipedia.org/wiki?curid=2375107", "title": "Ixtlilxochitl I", "text": "Primi anni come tlatoani.\nEssendo discendente dei leggendari capi Chichimechi Xolotl e Nopaltzin, Ixtlixochitl divenne \"tlatoani\" di Texcoco nel 1409 in seguito alla morte del padre, Techotlala. Per molti anni Ixtlilxochitl continu\u00f2 a pagare i tributi alla potente citt\u00e0 tepaneca di Azcapotzalco ed al suo \"tlatoani\" Tezoz\u00f3moc. Ixtlilxochitl era agitato per questo, ed invece della figlia di Tezozomoc prefer\u00ec sposare la principessa Mexica Matlalcihuatzin, figlia di Huitzil\u00edhuitl, \"tlatoani\" di Tenochtitl\u00e1n. \nNel 1414 Ixtlilxochitl assunse il titolo di \"Chichimeca Tecuhtli\" (\"Signore dei Chichimechi\") esortando i Mexica ad allearsi con lui in una ribellione contro Azcapotzalco. Huitzil\u00edhuitl, forse per rispetto della moglie, figlia di Tezozomoc, mantenne il suo supporto a Tezozomoc e ad Azcapotzalco.\nGli attacchi di Tezozomoc.\nIn risposta alla sfida di Ixtlilxochitl, Tezozomoc guid\u00f2 un grande esercito comprendente anche forze Mexica contro Texcoco. Nonostante un iniziale successo, Tezozomoc fu respinto. Ixtlilxochitl reag\u00ec a questa vittoria sfidando Azcapotzalco in battaglia, ed assediandola per molti mesi. Incapace di conquistare la citt\u00e0, Ixtlilxochitl tolse l'assedio tornando a Texcoco. \nNel 1417 Huitzil\u00edhuitl mor\u00ec, e gli succedette come \"tlatoani\" Mexica il figlio Chimalpopoca. Come il padre, Chimalpopoca rimase leale a Tezozomoc, suo nonno. \nL'anno seguente le forze tepaneche, con alcuni contingenti Mexica, ripresero l'assedio a Texcoco riuscendo a far fuggire Ixtlilxochitl, che fu messo alle corde ai piedi del Monte Tlaloc. Il giovane figlio, Acolmiztli Nezahualc\u00f3yotl, assistette alla sua morte dai rami di un vicino albero. \nTexcoco fu consegnata a Tenochtitlan come tributaria, e Nezahualcoyotl fugg\u00ec in esilio a Huexotzingo. Dieci anni dopo Nezahualcoyotl avrebbe vendicato la morte del padre riconquistando Texcoco grazie all'aiuto di Itzc\u00f3atl, successivo \"tlatoani\" di Tenochtitl\u00e1n."}
{"id": "2375108", "revid": "19933", "url": "https://it.wikipedia.org/wiki?curid=2375108", "title": "Ixtlilx\u00f3chitl I", "text": ""}
{"id": "2375109", "revid": "287204", "url": "https://it.wikipedia.org/wiki?curid=2375109", "title": "Mod rock", "text": ""}
{"id": "2375114", "revid": "13261", "url": "https://it.wikipedia.org/wiki?curid=2375114", "title": "Yahoo!", "text": "Yahoo! \u00e8 un portale web di servizi Internet rivolto al mondo \"business\" e \"consumer\", fondato nel 1994 da David Filo e Jerry Yang, allora studenti presso la Stanford University. Conosciuto principalmente per la sua funzione di motore di ricerca, si compone anche di molti altri servizi rivolti alla comunicazione (mail, messenger e chat) e grazie a partenariati si propone anche nel mercato dei media. La maggioranza dei suoi servizi sono offerti in venti lingue e la sua struttura \u00e8 localizzata in venticinque nazioni.\nDa giugno 2017 a maggio 2021 Yahoo! ha fatto parte di Verizon Media, societ\u00e0 controllata dal gruppo Verizon Communications.\nDa maggio 2021 Verizon Media \u00e8 stata acquisita da Apollo Global Management, societ\u00e0 di investimento americana e ha ripreso il nome di Yahoo!\nStoria.\nOrigini e anni novanta.\nIniziato come un hobby studentesco, David Filo e Jerry Yang crearono nel febbraio del 1994 un deposito di link in grado di tener traccia dei loro interessi personali su internet. Divenuta presto una lista troppo affollata e caotica, decisero di suddividerla in categorie, le quali a loro volta ed in breve tempo soffrirono dello stesso problema, portando alla successiva creazione di sotto-categorie e al concetto portante del neonato progetto Yahoo!.\nIl nome scelto originariamente per il sito fu \"Jerry and David's Guide to the World Wide Web\" (La guida di Jerry e David per il World Wide Web). Presto fu per\u00f2 sostituito in Yahoo!, acronimo di \"Yet Another Hierarchical Officious Oracle\", scelto, in base ai resoconti dei due fondatori, per il significato che la parola ha nella lingua inglese: rude, non sofisticato e selvaggio/sgraziato. Inizialmente venne ospitato sui due PC dei fondatori, chiamati Akebono e Konishiki come due leggendari lottatori di sumo.\nDivenuto in poco tempo, prima punto di riferimento per gli studenti della Stanford University, poi punto di riferimento per la comunit\u00e0 internet, Yahoo! raggiunse per la prima volta un milione di contatti al giorno nell'autunno del 1994, contando 100\u00a0000 visitatori unici.\nNel 1995, visto il grande successo riscontrato, David e Jerry andarono in cerca di un investitore in grado di supportare il loro progetto. Lo trovarono in Sequoia Capital, societ\u00e0 ben conosciuta grazie ai precedenti successi avuti con Apple, Atari, Oracle e Cisco Systems. E nell'aprile del 1995 fondarono Yahoo! con un investimento iniziale di 2 milioni di dollari.\nRendendosi sempre pi\u00f9 conto delle potenzialit\u00e0 della loro impresa, i due fondatori iniziarono la ricerca di personale necessario. Trovarono in Tim Koogle la figura di capo dell'ufficio esecutivo e in quella di Jeffrey Mallett quella di capo dell'ufficio operativo. Nell'autunno del 1995 trovarono altri investitori e nell'aprile del 1996 lanciarono un'IPO. La societ\u00e0 era composta a questo punto da 49 impiegati.\nDal 1996 a oggi la societ\u00e0 ha incrementato progressivamente la sua dimensione e conta ramificazioni nei settori della comunicazione, dei servizi internet e della diffusione di media. Ha una visibilit\u00e0 di 345 milioni di persone al mese e si trova ai vertici tra le societ\u00e0 del settore tecnologico informatico.\nAnni 2000.\nIl 13 dicembre 2003 Yahoo! Lancia Yahoo Answers, un sito di domanda e risposta molto utilizzato dagli utenti. Nel 2021 Yahoo! ha annunciato la chiusura definitiva del servizio, prevista per il 4 maggio 2021 (dal 20 aprile 2021 si potr\u00e0 accedere ad esso in sola modalit\u00e0 lettura). \nIl 1\u00ba febbraio 2008 Microsoft ha lanciato un'OPA da 44,6 miliardi di dollari su Yahoo!. Microsoft inizialmente ha offerto 31 dollari per azione, con un premio del 62% per azione rispetto ai valori di chiusura del titolo del 31 gennaio (19,18 dollari). L'11 febbraio il consiglio di amministrazione della societ\u00e0 ha rifiutato l'offerta di Microsoft ritenendola inferiore al reale valore della societ\u00e0.\nAll'epoca i cinque maggiori azionisti di Yahoo! Inc. erano nell'ordine: Capital Research &amp; Management CO (Los Angeles), Legg Mason Inc (Baltimora), Barclays Global Investors UK Holdings LTD (Londra), Vanguard Group Inc (Valley Forge) e Barclays Global Investors NA /CA/ (San Francisco). In seguito la Microsoft ha alzato l'offerta di 5 miliardi di dollari ma, ottenuto un nuovo rifiuto dalla societ\u00e0, Microsoft ha deciso di rinunciare all'acquisizione ritenendo che una scalata ostile sarebbe stata troppo onerosa. Il 17 novembre 2008 Jerry Yang lascia la carica dopo le critiche ricevute dagli azionisti per aver detto no a un'offerta da 44,5 miliardi di dollari da parte del colosso del software. Da quel momento, infatti, le azioni di Yahoo hanno gradatamente ma costantemente perso valore in borsa, passando dai 31 dollari per azione offerti da Microsoft in febbraio ai 10,63 dollari del 17 novembre. Alla notizia delle dimissioni di Yang il titolo ha guadagnato il 4,42% in un giorno, chiudendo a 11 dollari.\nDal 2008, Yahoo non \u00e8 pi\u00f9 aggiornato manualmente da una serie di operatori e dai siti segnalati dagli utenti. Si limita a proporre i risultati di Bing, il motore di ricerca di Microsoft, che dispone di un'indicizzazione automatica dei siti, come il principale concorrente Google.\nNel luglio 2009 Yahoo ha annunciato l'acquisto di Xoopit, una societ\u00e0 californiana che ha costruito un motore di ricerca che migliora le prestazioni del servizio di email. Xoopit \u00e8 stata fondata da un ex consulente del gruppo Telecom Italia.\nAnni 2010.\nIl 17 luglio 2012, Marissa Mayer viene nominata amministratore delegato della societ\u00e0.\nDal 2012 a inizio 2015 Yahoo ha licenziato quasi tre mila dipendenti (pari al 20% della forza lavoro). Nell'aprile 2015 Yahoo ha dichiarato un crollo degli utili di oltre il 90%, ridotti a 21 milioni di dollari rispetto ai 310 milioni del 2014. I dati finanziari di fine 2015 dichiarano un ulteriore grave crollo degli utili che corrispondono ad una perdita di oltre 4 miliardi di dollari. Per contenere i costi operativi, Yahoo dichiara di essere intenzionata a tagliare altri 1700 posti di lavoro e a chiudere numerose sedi dell'azienda nel mondo, tra cui quelle di Milano, Madrid e Dubai.\nIl 25 luglio 2016 Yahoo! ha annunciato di voler vendere le attivit\u00e0 operative a Verizon per 4,8 miliardi di $ L'obiettivo \u00e8 quello di fondere Yahoo! con AOL per formare un'unica organizzazione che possa competere con i giganti dei media digitali. L'operazione \u00e8 stata perfezionata nel giugno 2017 dando vita ad una filiale che prima si \u00e8 chiamata Oath e poi Verizon Media.\nDopo le cessioni di Flickr, Tumblr e HuffPost, anche i servizi AIM e Yahoo! Messenger sono stati chiusi, seguiti da Yahoo! Answers il 4 maggio 2021.\nAnni 2020.\nA settembre 2021 il gruppo Verizon cede il pacchetto di controllo al fondo Apollo Global Management per 5 miliardi di $: la nuova societ\u00e0 riprender\u00e0 il nome di Yahoo!\nMarchi.\nAlcuni marchi posseduti da Yahoo! sono:"}
{"id": "2375135", "revid": "1522738", "url": "https://it.wikipedia.org/wiki?curid=2375135", "title": "Partito Comunista di Slovacchia (1992)", "text": "Il Partito Comunista di Slovacchia (in slovacco: \"Komunistick\u00e1 strana Slovenska\" - KSS) \u00e8 un partito politico slovacco costituitosi nel 1992 dall'unione del Partito Comunista di Slovacchia - 91 e dalla Lega Comunista di Slovacchia.\nStoria.\nAlle elezioni parlamentari del 2002 il KSS ricevette circa il 6% dei voti, ottenendo 11 seggi al Consiglio nazionale della Repubblica Slovacca, il Parlamento nazionale; fu la prima volta che ottenne un seggio al Parlamento.\nAlle elezioni parlamentari del 2006 ottenne il 3,88% dei voti e, non avendo superato la soglia di sbarramento del 5%, perse tutta la rappresentanza parlamentare.\nIl partito \u00e8 un membro osservatore del Partito della Sinistra Europea."}
{"id": "2375140", "revid": "1318658", "url": "https://it.wikipedia.org/wiki?curid=2375140", "title": "NoitaminA", "text": ", ovvero la parola inglese \"Animation\" (\"animazione\") scritta al contrario, \u00e8 un contenitore della rete televisiva giapponese Fuji TV, all'interno del quale vengono trasmesse serie di anime. Va in onda ogni gioved\u00ec notte, ovvero nelle prime ore del venerd\u00ec.\nFu creato nel 2005, iniziando a trasmettere \"Honey and Clover\", che inizi\u00f2 il 14 aprile, con l'intenzione di avvicinare agli anime una fascia demografica pi\u00f9 ampia di quella abituale, composta da giovani maschi adulti.\nFino al 30 dicembre 2010 andava in onda dalle 00:45 all'1:15, ma dal 13 gennaio 2011 va in onda dalle 00:45 all'1:45, trasmettendo due anime invece che uno. Da aprile 2015 ritorna a trasmettere un solo anime e quindi riducendo la durata del blocco a solo mezz'ora di durata. \u00c8 momentaneamente tornata a un'ora di durata tra gennaio e marzo 2021."}
{"id": "2375142", "revid": "74668", "url": "https://it.wikipedia.org/wiki?curid=2375142", "title": "Noitamina", "text": ""}
{"id": "2375143", "revid": "287204", "url": "https://it.wikipedia.org/wiki?curid=2375143", "title": "Esther De Jong", "text": "Carriera.\nEsther de Jong inizia la propria carriera nel mondo della moda per caso, quando si trov\u00f2 a sostituire l'assenza di una modella che non si era presentata per un servizio fotografico della fotografa Anette Aurell, per la quale la de Jong stava lavorando come assistente. Quando le fotografie di Esther de Jong furono viste dal marito di Anette Aurell, l'uomo decise di presentare la giovane a Marilyn Gauthier, direttrice della prestigiosa agenzia di moda Marilyn Agency, che offr\u00ec un contratto alla de Jong.\nLa prima esperienza importante per la modella fu la copertina di \"Vogue Italia\" del gennaio 1996, a cui seguirono anche quelle di giugno 1996 e giugno 1997, oltre che quelle di \"Glamour Italia\" (1997), \"Vogue Germania\" (1997) e \"Spur\" (2002). Inoltre la modella ha sfilato per alcune fra le pi\u00f9 importanti case di moda internazionali come Alberta Ferretti, Anna Sui, Calvin Klein, Nino Cerruti, Chanel, Chlo\u00e9, Christian Dior SA, Christian Lacroix, DKNY, Dolce &amp; Gabbana, Fendi, Iceberg, John Galliano, Karl Lagerfeld, Marc Jacobs, Max Mara, Missoni, Miu Miu, Prada, Sonia Rykiel, Sportmax e Vivienne Westwood.\nEsther de Jong \u00e8 stata anche la protagonista delle campagne pubblicitarie di Adrienne Vittadini, Alberta Ferretti, Bazar de Christian Lacroix, Bloomingdale's, C\u00e9line, Cerruti 1881, Chanel, Christian Dior \"Lunettes\", Clinique \"Happy\", DKNY, Gianfranco Ferr\u00e9, Guerlain, Hermes, Nicole Farhi, Prada, Cavalli, Rochas, Saks Fifth Avenue e Sonia Rykiel. Grazie a queste esperienze la modella ha avuto l'opportunit\u00e0 di lavorare con fotografi di Steven Meisel e Nick Knight.\nDal 2001, in seguito alla nascita del figlio Oscar, ha ridotto progressivamente le sue apparizioni sulle passerelle, salvo comparire nel 2004 sul calendario Pirelli."}
{"id": "2375144", "revid": "599", "url": "https://it.wikipedia.org/wiki?curid=2375144", "title": "Cavalerius", "text": ""}
{"id": "2375147", "revid": "599", "url": "https://it.wikipedia.org/wiki?curid=2375147", "title": "Bonaventura Francesco Cavalieri", "text": ""}
{"id": "2375156", "revid": "70217", "url": "https://it.wikipedia.org/wiki?curid=2375156", "title": "Dr. House (Mai dire...)", "text": ""}
{"id": "2375158", "revid": "117706", "url": "https://it.wikipedia.org/wiki?curid=2375158", "title": "Sintetizzatore di frequenza", "text": ""}
{"id": "2375161", "revid": "287204", "url": "https://it.wikipedia.org/wiki?curid=2375161", "title": "Tanya Vannini", "text": "Carriera.\nStileliberista specializzata nelle distanze pi\u00f9 lunghe, ebbe un inizio precoce di carriera: ha debuttato sul podio dei campionati italiani primaverili nel 1982 pochi giorni dopo aver compiuto i tredici anni; l'esordio con la squadra nazionale \u00e8 avvenuto l'anno successivo, dopo aver vinto il suo primo titolo assoluto negli 800\u00a0m, agli europei giovanili di Mulhouse, in Alsazia (Francia), di inizio agosto in cui ha vinto quattro medaglie, due bronzi nei 200 e 400\u00a0m e due argenti negli 800\u00a0m e con la staffetta 4\u00d7200\u00a0m stile libero. Due settimane dopo \u00e8 stata convocata per i campionati europei assoluti di Roma, e con la staffetta 4\u00d7200\u00a0m \u00e8 entrata in finale con Monica Olmi, Carla Lasi e Silvia Persi.\n\u00c8 tornata ai campionati europei nel 1985 a Sofia, dove ha dato ancora il suo contributo in finale alle staffette a stile libero soprattutto nella 4\u00d7200\u00a0m che \u00e8 arrivata quarta a sette decimi dal podio. Ha cambiato squadra nel 1986 passando dagli Amici del nuoto alla Fiorentina Nuoto e vinto cinque titoli italiani facendo il primato italiano dei 200\u00a0m agli estivi e andando sul podio anche in distanze non sue come i 50 e 100 metri: ha confermato lo stato di forma quando, partecipando ai campionati mondiali di Madrid, \u00e8 entrata in finale B nei 400\u00a0m ed \u00e8 attivata settima nei 200\u00a0m e con la staffetta 4\u00d7100\u00a0m stile assieme a Silvia Persi, Ilaria Tocchini e Manuela Dalla Valle.\nL'anno dopo vince ancora quattro volte ai campionati italiani; convocata agli europei di Strasburgo in agosto ottiene i suoi migliori risultati nella manifestazione arrivando quarta nei 200\u00a0m e quinta nei 400\u00a0m , migliorando il primato italiano in batteria e in finale, dietro alle nuotatrici dell'est europeo: \u00e8 arrivata quinta anche con la 4\u00d7200\u00a0m. Un mese dopo, ai Giochi del Mediterraneo di Latakia ha vinto i suoi primi ori internazionali arrivando prima nei 200, 400, 800 e nella 4\u00d7100\u00a0m stile libero. Nel 1988 ha avuto meno successo e non \u00e8 stata convocata ai Giochi olimpici di Seul.\nTornata in nazionale nella Coppa Latina del 1989, ha poi partecipato ai suoi quarti campionati europei a Bonn dove \u00e8 riuscita a vincere la medaglia di bronzo con la 4\u00d7200\u00a0m con Orietta Patron, Silvia Persi e Manuela Melchiorri. Il suo ultimo anno con la nazionale \u00e8 stato il 1991: a fine giugno ha partecipato ai Giochi del Mediterraneo di Atene, ancora con risultati positivi: oro nei 200\u00a0m, argento nei 400\u00a0m e bronzo con la 4\u00d7100\u00a0m stile libero. Sempre ad Atene un mese dopo agli europei \u00e8 arrivata quarta in finale della 4\u00d7200\u00a0m con Cristina Sossi, Cecilia Vianini e Manuela Melchiorri. Ritiratasi dalle gare, \u00e8 diventata istruttrice di nuoto nel Nuoto Club Brescia e si \u00e8 sposata con Giorgio Lamberti.\nDal settembre del 2011 \u00e8 divenuta istruttrice della squadra agonistica G.A.M. team diretta dal marito Lamberti.\nPalmar\u00e8s.\nCampionati italiani.\n14 titoli individuali e 1 in staffetta, cos\u00ec ripartiti:"}
{"id": "2375162", "revid": "330183", "url": "https://it.wikipedia.org/wiki?curid=2375162", "title": "Stelio Martelli", "text": ""}
{"id": "2375165", "revid": "767487", "url": "https://it.wikipedia.org/wiki?curid=2375165", "title": "Eugenio Ventura", "text": ""}
{"id": "2375168", "revid": "330183", "url": "https://it.wikipedia.org/wiki?curid=2375168", "title": "Guglielmo Milani", "text": ""}
{"id": "2375169", "revid": "339392", "url": "https://it.wikipedia.org/wiki?curid=2375169", "title": "Elliniki Radiophonia Tileorassi", "text": ""}
{"id": "2375177", "revid": "339392", "url": "https://it.wikipedia.org/wiki?curid=2375177", "title": "Internazionali di Bergamo", "text": ""}
{"id": "2375183", "revid": "339392", "url": "https://it.wikipedia.org/wiki?curid=2375183", "title": "UEFA Team of the Year", "text": ""}
{"id": "2375184", "revid": "28592", "url": "https://it.wikipedia.org/wiki?curid=2375184", "title": "Conquistadores spagnoli", "text": ""}
{"id": "2375186", "revid": "109820872", "url": "https://it.wikipedia.org/wiki?curid=2375186", "title": "Legge 20 luglio 2004, n. 215", "text": "La legge 20 luglio 2004, n. 215 - nota anche come legge Frattini dal suo ispiratore, Franco Frattini - \u00e8 una legge della Repubblica Italiana.\nApprovata il 13 luglio di quell'anno, recava disposizioni in tema di conflitto di interessi.\nCaratteristiche.\nDerivata praticamente \"in toto\" da un disegno di legge governativo presentato dal ministro Franco Frattini all'epoca responsabile del Dipartimento per la funzione pubblica, l'iter di approvazione della norma vide numerose interruzioni e polemiche.\nLa norma regolamenta uno dei temi pi\u00f9 scottanti della politica italiana a partire dagli anni novanta, ossia la possibile commistione fra interessi privati (perlopi\u00f9 economici) ed azione politica dei titolari di cariche di governo, assicurando che questi ultimi svolgano la loro attivit\u00e0 nell'esclusivo interesse pubblico.\nNucleo centrale della norma \u00e8 l'articolo 2, che definisce come incompatibile la posizione di un titolare di cariche governative con l'assunzione di impegni all'interno di Consigli di Amministrazione, di amministratore delegato o direttore generale, e pi\u00f9 in generale di svolgere l'attivit\u00e0 di imprenditore. Tale incompatibilit\u00e0 si spinge fino al sostanziale divieto ad esercitare il diritto di voto in assemblea nel momento in cui il governante sia socio di un'impresa.\nL'art. 3 stabilisce che la sussistenza del conflitto d'interessi si ha di fronte ad un'incidenza, derivante da un atto od omissione del soggetto, sul proprio patrimonio, su quello del coniuge, o su quello dei parenti entro il secondo grado, con danno per l'interesse pubblico.\nCriticit\u00e0.\nIl testo varato dal Parlamento Italiano venne duramente criticato per disporre in sostanza norme per punire il conflitto d'interesse, senza per\u00f2 prevenirlo. Nel 2004 l'Assemblea parlamentare del Consiglio d'Europa espresse il timore che la legge, in combinato con la cosiddetta \"legge Gasparri\", potesse ledere sia di fatto che in termini di diritto il pluralismo informativo.\nSecondo alcuni pareri espressi dalla Commissione di Venezia, un organo tecnico\u2013giuridico dello stesso Consiglio, i principali punti di criticit\u00e0 sono rappresentati dal fatto che la legge non prevede \"l'ineleggibilit\u00e0\" di un soggetto sottoposto ad un potenziale conflitto di interessi, ma solamente \"l'incompatibilit\u00e0\" nell'assumere incarichi differenti da quelli di governo, o nell'adottare atti od omissioni da cui deriverebbe \"\"un'incidenza specifica e preferenziale sul patrimonio\".\nQuest'ultimo aspetto \u00e8 definito come \"conflitto d'interessi\" solo quando da un atto od omissione deriverebbe un \"danno per l'interesse pubblico\". Inoltre un secondo punto di particolare problematicit\u00e0 risiederebbe nel fatto che \"che la legge 215 non ricomprende la \u201cmera propriet\u00e0\u201d di un'impresa n\u00e9 tra le ipotesi di incompatibilit\u00e0 n\u00e9 tra le ipotesi di conflitto di interessi\".\nUn altro argomento di critica \u00e8 rappresentato dalla determinazione del \"danno per l'interesse pubblico\"\", valutazione sostanzialmente politica che esula dalla sfera di competenza dell'Autorit\u00e0 Garante per la Concorrenza e il Mercato, dotata di strumenti di analisi tipicamente economici."}
{"id": "2375187", "revid": "120628073", "url": "https://it.wikipedia.org/wiki?curid=2375187", "title": "Le meravigliose disavventure di Flapjack", "text": "Le meravigliose disavventure di Flapjack (\"The Marvelous Misadventures of Flapjack\") \u00e8 una serie televisiva animata statunitense del 2008, creata da Thurop Van Orman.\nLa serie \u00e8 incentrata su Flapjack, un bambino che vive con la balena Bolla a Baia Tempestalunga e che viene convinto dal pirata Capitan Scrocchio ad accompagnarlo nella ricerca dell'Isola Caramellata, la mitica isola fatta solo di dolciumi. I tre si trovano cos\u00ec coinvolti in una serie di improbabili avventure, durante le quali hanno a che fare con i bizzarri abitanti della Baia.\nLa serie \u00e8 stata trasmessa per la prima volta negli Stati Uniti su Cartoon Network dal 5 giugno 2008 al 30 agosto 2010, per un totale di 46 episodi (e 91 segmenti) ripartiti su tre stagioni. In Italia la serie \u00e8 stata trasmessa su Cartoon Network dal 4 aprile 2009 al 20 marzo 2011.\nTrama.\nFlapjack \u00e8 un ragazzino che \u00e8 stato allevato da una balena parlante di nome Bolla. I due conducono una vita pacifica fino a quando il duo salva un pirata di nome Capitan Scrocchio, che racconta a Flapjack di un posto chiamato Isola Caramellata. Ispirati dal pirata avventuroso, Flapjack, il Capitan Scrocchio e Bolla si trovano in situazioni strambe alla ricerca di caramelle, dell'Isola Caramellata e dell'ambito titolo di \"avventuriero\". I tre trascorrono la maggior parte del loro tempo a Baia Tempestalunga, il loro luogo di residenza e casa di molti personaggi.\nPersonaggi e doppiatori.\nPersonaggi principali.\nIl protagonista della serie, \u00e8 un bambino appassionato di avventure e caramelle. Sogna di diventare un grande avventuriero, e insieme a Capitan Scrocchio \u00e8 alla ricerca dell'Isola Caramellata. Ha un carattere dolce e gentile, tiene un diario segreto e ha scritto ben 202 canzoni, di cui una dedicata a Scrocchio.\nPirata e avventuriero, amico di Flapjack, lo persuade a seguirlo alla ricerca dell'Isola Caramellata, trascinandolo in mille disavventure. Ha viaggiato a lungo per i mari ritrovandosi spesso in situazioni surreali, durante le quali ha perso entrambe le mani, entrambe le gambe e il sedere, tutti sostituiti con protesi in legno scricchiolanti (da cui il nome Scrocchio). Nella puntata \"Amici barbuti\" si scopre che persino la sua barba \u00e8 finta. L'unica parte corporea originale \u00e8 il naso, che in un episodio viene chiesto da Poseidone per calmare la sua ira, dato che Scrocchio ha gettato in mare una polena raffigurante sua figlia: Flapjack crede di aver beffato il dio con un naso finto ma purtroppo, per errore, questi ha preso il vero naso del Capitano. Altra sua caratteristica \u00e8 che non sa leggere, e pertanto deve affidarsi ad altri per interpretare mappe o testi scritti (\"Dal Barbiere\" e \"Il Diario Segreto\"). Nell'episodio \"Capitan Scrocchio II\", invece, si scopre che i suoi genitori sono stati trasformati in gabbiani e che \u00e8 alla ricerca di un rimedio. Bolla e Flapjack rappresentano quindi la sua unica famiglia: nonostante si dimostri spesso cattivo con il suo giovane compagno di avventure (in \"That's A Wrap!\" \u00e8 addirittura pronto a tradire la sua amicizia), Scrocchio \u00e8 in realt\u00e0 molto legato al bambino e, come gli confessa ubriaco di zucchero in \"Occhio Lungo\", lo considera l'unico amico che abbia mai avuto.\nLa balena parlante che ospita al suo interno Flapjack e Capitan Scrocchio. Oltre a fungere loro da casa, Bolla lava loro i vestiti, si prende cura di Flapjack come fosse un figlio e all'occorrenza diventa anche mezzo di trasporto quando si tratta di viaggiare in cerca di avventure. Quando non ha parte in un'avventura, rimane sempre ad aspettare in trepidante attesa il suo Flapjack. Nell'episodio \"Occhio lungo\" Capitan Scrocchio e Flapjack scoprono che ama passare il tempo spiando da sotto il pontile gli abitanti di Baia Tempestalunga nelle loro case.\nPersonaggi secondari.\nIl proprietario della Bottega delle Golosit\u00e0, dove gli abitanti di Baia Tempestalunga si ritrovano per consumare boccali di dolciumi.\nLa moglie di Larry Menta Piperita, \u00e8 in realt\u00e0 un pupazzo fatto di caramelle. In un episodio compare anche la figlia, che i due hanno adottato. In varie puntate, invece, si dice che Scrocchio ha una cotta per lei.\nIl medico di Baia Tempestalunga, \u00e8 anche un barbiere nonch\u00e9 un ladro (ruba a Capitan Scrocchio quella che credeva essere la mappa per l'Isola Caramellata) e uno scienziato pazzo (d\u00e0 vita a dei barbieri giganti creati con capelli tagliati e teste di pesce)."}
{"id": "2375188", "revid": "256896", "url": "https://it.wikipedia.org/wiki?curid=2375188", "title": "Impero del Messico", "text": ""}
{"id": "2375189", "revid": "838137", "url": "https://it.wikipedia.org/wiki?curid=2375189", "title": "Calcio ai XV Giochi del Mediterraneo - Qualificazioni gruppo A", "text": "Tutte le partite relative alle qualificazioni del Gruppo A per il torneo di calcio ai XV Giochi del Mediterraneo si svolsero allo stadio di Roquetas de Mar."}
{"id": "2375190", "revid": "486946", "url": "https://it.wikipedia.org/wiki?curid=2375190", "title": "Open di San Marino", "text": ""}
{"id": "2375194", "revid": "107013334", "url": "https://it.wikipedia.org/wiki?curid=2375194", "title": "Imperatore del Messico", "text": "L'Imperatore del Messico (in spagnolo \"Emperador de M\u00e9xico\") fu il titolo del sovrano e capo di Stato del Messico in due occasioni non consecutive nel XIX secolo.\nCon la Dichiarazione d'indipendenza del Messico dalla Spagna nel 1821, il Messico divenne una monarchia indipendente: il Primo Impero messicano. La monarchia fu presto sostituita dalla Prima Repubblica messicana.\nLa monarchia venne restaurata in Messico nel 1860, con il Secondo Impero messicano, istituito con l'appoggio della Francia di Napoleone III.\nIn entrambi gli imperi, il sovrano venne rovesciato e giustiziato."}
{"id": "2375200", "revid": "316995", "url": "https://it.wikipedia.org/wiki?curid=2375200", "title": "Trip-hop", "text": ""}
{"id": "2375201", "revid": "767487", "url": "https://it.wikipedia.org/wiki?curid=2375201", "title": "The Wild Bunch (sound system)", "text": "Il The Wild Bunch \u00e8 stato un sound system formatosi a St. Pauls, quartiere della citt\u00e0 di Bristol, in attivit\u00e0 dal 1983 al 1987. \u00c8 stato particolarmente rilevante nella scena underground della citt\u00e0.\nSi \u00e8 distinto per un sound che includeva vari stili musicali, cosa insolita a quei tempi. Nei suoi spettacoli includeva elementi punk, R&amp;B e reggae, focalizzandosi su ritmi lenti e atmosfere elettroniche ambient, diventato poi pietra miliare del suono di Bristol: questo genere \u00e8 stato successivamente classificato col nome di Trip hop.\nFormazione.\nFra i componenti figuravano personaggi noti come:\nAltri membri inclusi:\nDiscografia.\nNel 2002, \"DJ Milo\" ha pubblicato \"\", una raccolta dei brani pi\u00f9 significativi da loro prodotti. Il libretto incluso nell'album contiene foto ed una ricca storia del gruppo."}
{"id": "2375204", "revid": "339392", "url": "https://it.wikipedia.org/wiki?curid=2375204", "title": "Re di Portogallo", "text": ""}
{"id": "2375205", "revid": "709565", "url": "https://it.wikipedia.org/wiki?curid=2375205", "title": "Norman Normal", "text": "Norman Normal \u00e8 una serie televisiva animata prodotta da France 3, France 2, T\u00e9l\u00e9 Images Creation e Magma Films e trasmessa dal 2000 su France 3 e Super RTL. \nIn Italia la serie \u00e8 andata in onda su Rai 2 dal 15 settembre 2003.\nStoria.\nLa storia parla di un ragazzo normale di 13 anni di nome Norman Stone e comincia con un fortissimo temporale: uno dei fulmini ha colpito casa sua e tutta la sua famiglia, che si \u00e8 ritrovata con dei superpoteri, tranne lui, che non \u00e8 stato colpito dal fulmine."}
{"id": "2375207", "revid": "4252", "url": "https://it.wikipedia.org/wiki?curid=2375207", "title": "Soluzione a strati nel Cubo di Rubik", "text": ""}
{"id": "2375210", "revid": "666668", "url": "https://it.wikipedia.org/wiki?curid=2375210", "title": "Sommazione di Ces\u00e0ro", "text": ""}
{"id": "2375212", "revid": "767487", "url": "https://it.wikipedia.org/wiki?curid=2375212", "title": "Of Wars in Osyrhia", "text": "Of Wars in Osyrhia \u00e8 il primo album in studio del gruppo musicale symphonic power metal francese Fairyland pubblicato nel 2003 dalla N.T.S.. Nel 2006 \u00e8 stato ristampato con una copertina dai colori pi\u00f9 chiari."}
{"id": "2375218", "revid": "28592", "url": "https://it.wikipedia.org/wiki?curid=2375218", "title": "Regno dei Suebi", "text": ""}
{"id": "2375222", "revid": "1504506", "url": "https://it.wikipedia.org/wiki?curid=2375222", "title": "Conte del Portogallo", "text": ""}
{"id": "2375223", "revid": "28592", "url": "https://it.wikipedia.org/wiki?curid=2375223", "title": "Re delle Asturie", "text": ""}
{"id": "2375227", "revid": "484362", "url": "https://it.wikipedia.org/wiki?curid=2375227", "title": "Regno Visigoto", "text": ""}
{"id": "2375228", "revid": "484362", "url": "https://it.wikipedia.org/wiki?curid=2375228", "title": "Regno dei Visigoti", "text": ""}
{"id": "2375233", "revid": "204391", "url": "https://it.wikipedia.org/wiki?curid=2375233", "title": "\u0392-Catenina", "text": ""}
{"id": "2375234", "revid": "174925", "url": "https://it.wikipedia.org/wiki?curid=2375234", "title": "Imperatore d'oriente", "text": ""}
{"id": "2375235", "revid": "149727", "url": "https://it.wikipedia.org/wiki?curid=2375235", "title": "Ferrovia Atena-Marsico Nuovo", "text": ""}
{"id": "2375236", "revid": "204391", "url": "https://it.wikipedia.org/wiki?curid=2375236", "title": "Beta catenina", "text": ""}
{"id": "2375237", "revid": "1522738", "url": "https://it.wikipedia.org/wiki?curid=2375237", "title": "Partito Comunista di Slovacchia (1939)", "text": "Il Partito Comunista di Slovacchia (in slovacco: \"Komunistick\u00e1 strana Slovenska\" \u2014 KSS) fu un partito comunista della Slovacchia. Fu formato nel marzo 1939 al momento della creazione della Repubblica Slovacca, quando i rami slovacchi del Partito Comunista di Cecoslovacchia (KS\u010c) furono separati dal partito madre. Quando la Cecoslovacchia fu re-istituita come stato unificato, il KSS rimase un partito separato dal 1945 al 1948. Il 29 settembre 1948 fu riunificato al KS\u010c e continu\u00f2 ad esistere come \"unit\u00e0 territoriale organizzativa del KS\u010c sul territorio della Slovacchia\". Il suo organo principale (e pertanto il principale giornale slovacco all'epoca) era la \"Pravda\".\nDopo l'unione, il KSS oper\u00f2 come affiliato regionale del KS\u010c, non come istituzione politica indipendente. Pertanto, la struttura organizzativa del KSS rispecchi\u00f2 quella del KS\u010c: il Congresso del KSS si riun\u00ec per diversi giorni ogni cinque anni (poco prima del Congresso del KS\u010c), scegliendo i membri del Comitato Centrale e i membri candidati, che a loro volta erano selezionati da un Presidio, un Segretariato e da un Segretariato Generale (cio\u00e8 il leader di partito).\nI Primi Segretari pi\u00f9 importanti furono Alexander Dub\u010dek (1963\u20131968) e Jozef Len\u00e1rt (1970\u20131988). A seguito del congresso di partito del marzo 1986, il Presidio del KSS consistette di 11 membri: il Segretariato, oltre Len\u00e1rt, tre segretari e due membri. Il Comitato Centrale comprendeva 95 membri stabili e 36 candidati.\nIl KSS cess\u00f2 di esistere nel 1990 (dopo la rivoluzione di velluto), quando fu trasformato nel partito socialdemocratico indipendente chiamato Partito della Sinistra Democratica. Nel 1992, tuttavia, fu fondato un nuovo Partito Comunista di Slovacchia."}
{"id": "2375243", "revid": "729019", "url": "https://it.wikipedia.org/wiki?curid=2375243", "title": "Porta Rudiae", "text": "Porta Rudiae di Lecce \u00e8 una delle tre porte che danno accesso al centro storico cittadino.\nLocalizzazione.\nAperta sul braccio delle mura orientali della citt\u00e0, Porta Rudiae \u00e8 la pi\u00f9 interessante e antica delle porte di Lecce, quella che volgeva verso l'antica citt\u00e0 distrutta di Rudiae, da cui prese il nome.\nSi trova in via Adua, in prossimit\u00e0 dell'intersezione tra viale dell'Universit\u00e0 e via Dalmazio Birago.\nDescrizione.\nSorta sulle rovine di una porta pi\u00f9 antica crollata verso la fine del XVII secolo, Porta Rudiae fu ricostruita nel 1703 dal nobile leccese Prospero Lubelli. La porta \u00e8 costituita da un unico fornice, affiancato da due colonne per lato che poggiano su di un podio e che sorreggono un fregio in cui sono collocati i busti dei mitici fondatori della citt\u00e0: Malennio, Dauno, Euippa e Idomeneo.\nTale porta, detta anche di sant'Oronzo, \u00e8 sormontata dalla statua del santo, protettore di Lecce, e da quelle degli altri protettori della citt\u00e0 santa Irene e san Domenico. Un'epigrafe latina ricorda come la porta fu ricostruita per legato del leccese Prospero Lubelli sotto il sindaco Cesare Belli."}
{"id": "2375254", "revid": "433605", "url": "https://it.wikipedia.org/wiki?curid=2375254", "title": "Castello di Faicchio", "text": "Il castello di Faicchio o castello ducale \u00e8 una architettura di origine normanna sita nel centro storico del comune di Faicchio, in provincia di Benevento.\nStoria.\nIl castello venne costruito nel XII secolo per volere dei conti Sanframondo in una posizione strategica fra i monti Acero e Gioia ed in una postazione elevata rispetto al corso del fiume Titerno.\nDal 1479 al 1520 fu di propriet\u00e0 dei Monsorio.\nTra il XV e il XVI secolo i Monsorio sottoposero l'edificio ad un'importante ristrutturazione che gli confer\u00ec l'attuale aspetto. I Monsorio restaurarono l'edificio prendendo spunto da Castel Nuovo a Napoli come si evince dalla planimetria, dal prospetto principale e dall'impostazione del cortile interno.\nNel 1612 divenne di propriet\u00e0 del nobile napoletano Gabriele De Martino, duca di Faicchio, che restaur\u00f2 nuovamente il castello trasformandolo in una comoda dimora, pur conservando alcune funzioni difensive. Da allora il castello venne chiamato \"ducale\" in onore del duca de Martino.\nIl terremoto del 5 giugno 1688 provoc\u00f2 pochi danni alla struttura dato che nei mesi successivi ospit\u00f2 il vescovo di Cerreto Sannita mons. Giovanni Battista de Bellis. Quest'ultimo, appena terminate le prime due camere dell'episcopio a Cerreto, and\u00f2 subito ad abitarle perch\u00e9 la sua presenza nel castello era appena tollerata dal locale feudatario.\nNel XVIII secolo fu restaurata la cappella palatina e fu innalzato il campanile.\nSul finire del 1700, l'ultimo duca a risiedervi fu Salvatore De Martino che non avendo figli maschi, consent\u00ec la successione al titolo alla famiglia Zona-Sanniti di Pietramelara, che non vennero mai ad abitare nel castello.\nA seguito dell'abolizione del feudalesimo nel 1806 il castello cadde in stato di abbandono.\nNegli anni 30 Orazio Rapuano, il podest\u00e0 dell'epoca, prov\u00f2 ad acquistare un terzo del castello per trasferirvi alcuni uffici comunali, senza per\u00f2 riuscirci data la mancanza di fondi, nel 1936 sempre Orazio Rapuano sollecitava le autorit\u00e0 competenti per effettuare il recupero del castello o addirittura demolirlo per ampliare Piazza Roma, ma a causa della mancanza di fondi tutto resto cos\u00ec com'era.\nCon il passare degli anni il castello continuava ad avversare in uno stato di abbandono tanto che nella torre destra della facciata principale vi fu aperto un bar, e vennero realizzati alcuni manufatti abusivi all'interno del cortile.\nNegli anni 1960 \u00e8 stato recuperato e restaurato dalla famiglia Fragola, che lo riapr\u00ec al pubblico il 30 giugno 1966.\nDal 1973 al 1977 ha ospitato la \"Libera Universit\u00e0 di studi turistici\".\nNel 2000 \u00e8 stato acquistato da un gruppo di imprenditori locali ed attualmente \u00e8 sede di un albergo ristorante.\nStruttura.\nIl castello \u00e8 a pianta trapezoidale con agli angoli tre delle quattro torri cilindriche originarie, una delle quali (quella che guardava verso la collegiata di Santa Maria Assunta) \u00e8 crollata nei secoli scorsi probabilmente a causa di uno dei tanti terremoti che sono accaduti nella zona. \nDue delle tre torri superstiti fanno da cornice all'ingresso, costituito da un grosso portale seicentesco con lo stemma della famiglia De Martino. Il portale era sovrastato originariamente da un loggiato a tre aperture, come si riesce ad evincere dall'intonaco.\nIl castello era cinto da un fossato ed era accessibile attraversando un ponte levatoio come si intuisce da due fori che si trovano al di sopra il portale. In questi due fori scorrevano le catene di ferro che venivano usate per alzare o abbassare il ponte levatoio. \nIl cortile interno, come anche il prospetto principale e la planimetria, ricorda Castel Nuovo a Napoli, con a destra il lungo porticato in tufo grigio ed a sinistra la scala esterna che portava al piano nobile. \nDal cortile si pu\u00f2 accedere ai sotterranei, molto estesi ma in gran parte impraticabili. \nAl piano terra \u00e8 sito il carcere dove ancora oggi, nell'intonaco, si possono vedere le scritte incise dai detenuti.\nIl prospetto su piazza Roma ha due ordini di terrazze: quello inferiore corrisponde alle sale di rappresentanza mentre quello superiore coincide con gli appartamenti privati.\nNel parapetto della terrazza superiore \u00e8 incastonato lo stemma della famiglia De Martino, impresso su tufo grigio, materiale largamente usato durante i lavori di restauro voluti dal duca Gabriele De Martino nel 1612.\nNella terrazza inferiore \u00e8 inclusa la terza torre cilindrica. Sullo stesso terrazzo si affaccia l'ingresso alla cappella palatina, sovrastata da un campanile aggiunto nel XVIII secolo.\nNella cappella palatina vi \u00e8 una ricca decorazione di stucchi barocchi che incorniciava un dipinto andato disperso. Secondo la tradizione popolare nella cappella si trovava un quadro raffigurante Santa Barbara che veniva fatto baciare ai condannati dopo le funzioni religiose. Costoro, avvicinandosi al quadro per baciarlo, ponevano a loro insaputa i piedi su di una botola che, aprendosi all'improvviso, li faceva cadere nelle segrete del castello. La botola che secondo la tradizione veniva usata per questo \"trabocchetto\" \u00e8 ancora oggi sita nel pavimento della cappella.\nGli interni del castello sono stati arredati con mobili ed oggetti di antiquariato. In particolare, in alcune sale che sovrastano il portale di ingresso, sono conservati dipinti d'epoca, alcuni strumenti musicali antichi ed un presepio del Settecento. In una di queste sale sono ancora visibili tracce di affreschi parietali.\nIn altri ambienti si possono ammirare pezzi di artiglieria, armi da fuoco e armature d'epoca."}
{"id": "2375256", "revid": "154893", "url": "https://it.wikipedia.org/wiki?curid=2375256", "title": "Twentythree", "text": ""}
{"id": "2375258", "revid": "110157", "url": "https://it.wikipedia.org/wiki?curid=2375258", "title": "Beta-catenina", "text": "La \u03b2-catenina \u00e8 una subunit\u00e0 del complesso proteico della caderina ed \u00e8 il punto centrale del pathway Wnt\\b-catenina, associato alla sopravvivenza cellulare. \u00c8 codificata dal gene CTNNB1.\nNella \"Drosophila\", l'omologa proteina \u00e8 chiamata \"armadillo\".\nLa \u03b2-catenina fa parte della famiglia delle proteine armadillo, caratterizzata dalla presenza di una serie di domini aminoacidici con capacit\u00e0 di omo \u2013 eterodimerizzazione.\nTale proteina svolge numerose funzioni. \u00c8 importante per la stabilizzazione del citoscheletro e per la stabilit\u00e0 delle giunzioni intercellulari dove interagisce con la caderina o con l'alfa-catenina. Inoltre svolge il ruolo di fattore trascrizionale nella via di segnalazione denominata wingless/Wnt.\nRuolo nella via di segnalazione Wnt\\\u03b2-catenina.\nNegli esseri umani, fisiologicamente, in assenza del ligando Wnt, la \u03b2-catenina interagisce con un complesso proteico formato da APC, AXIN1, AXIN2, la proteina fosfato 2 e GSK3B. Quest'ultimo fosforila i residui terminali di serina e treonina della \u03b2-catenina e ne provoca l'ubiquitinazione con la conseguente degradazione tramite il proteasoma. \nIn presenza del ligando Wnt che interagisce con il recettore di membrana Frizzled, invece, il complesso proteico \u00e8 inibito e la \u03b2-catenina non viene degradata. Quindi essa entra nel nucleo ed interagisce con molti fattori trascrizionali tra cui quelli della famiglia TCF(T-cell factor)/LEF(lymphoid enhancing factor), portando ad attivare i geni responsivi del pathway Wnt. \nIn generale l'attivazione della \u03b2-catenina innesca meccanismi di crescita e resistenza all'apoptosi attivando geni c-MYC e la ciclina D1..\nIn riferimento a quest'ultimo aspetto, il gene che codifica per la \u03b2-catenina \u00e8 considerato un oncogene.\nUn incremento di \u03b2-catenina \u00e8 sovente riscontrabile nel carcinoma a cellule basali e soprattutto nel cancro del colon-retto.\nAltre funzioni.\nBlocca l'anoikis di cellule tumorali epiteliali derivanti da rene o intestino e promuove la loro crescita ancoraggio-dipendente tramite l'inibizione di DAPK2.\n\u00c8 coinvolta nel pathway CDK2/PTPN6/CTNNB1/CEACAM1 dell'internalizzazione dell'insulina."}
{"id": "2375259", "revid": "39224", "url": "https://it.wikipedia.org/wiki?curid=2375259", "title": "Cancro del colon retto", "text": ""}
{"id": "2375260", "revid": "1971044", "url": "https://it.wikipedia.org/wiki?curid=2375260", "title": "Canzoni rock tranesi", "text": "Canzoni rock tranesi \u00e8 l'album d'esordio (1975) di Leone Di Lernia col suo gruppo \"New Rock Band\".\nL'album \u00e8 stato ristampato nel 1999 a nome del solo Leone di Lernia, con il nuovo titolo di Gaccia ad'av\u00e9\nTracce.\nLato A\nLato B"}
{"id": "2375262", "revid": "767487", "url": "https://it.wikipedia.org/wiki?curid=2375262", "title": "Dick Murphy", "text": ""}
{"id": "2375267", "revid": "767487", "url": "https://it.wikipedia.org/wiki?curid=2375267", "title": "Stella (film 2008)", "text": "Stella \u00e8 un film del 2008 diretto da Sylvie Verheyde.\nSi tratta di una pellicola autobiografica che ripercorrefasi della vita della stessa regista e sceneggiatrice.\nTrama.\nParigi, 1977. Stella \u00e8 una ragazzina di 11 anni, vive con i suoi genitori sopra al bar che gestiscono, i quali per\u00f2 non prestano molta attenzione all'educazione della figlia. Stella \u00e8 abituata a frequentare i clienti del bar, per esempio \u00e8 pi\u00f9 preparata sul calcio che sulla grammatica, infatti i suoi voti sono pessimi e rischia la bocciatura. Nel prestigioso istituto scolastico dove \u00e8 stata ammessa si sente un pesce fuor d'acqua, fa amicizia solamente con Gladys, figlia di intellattuali ebrei argentini.\nDistribuzione.\n\u00c8 stato presentato il 29 agosto 2008 alle Giornate degli autori della 65\u00aa Mostra del Cinema di Venezia. In Francia \u00e8 uscito il 12 novembre, in Italia il 5 dicembre."}
{"id": "2375270", "revid": "729019", "url": "https://it.wikipedia.org/wiki?curid=2375270", "title": "Stazione di Spezzano Albanese Terme", "text": "La stazione di Spezzano Albanese Terme \u00e8 una stazione ferroviaria posta al km 16+042 della linea Cosenza\u2013Sibari di RFI, a servizio del centro abitato di Spezzano Albanese.\nDal 1915 divenne anche stazione terminale e di interscambio con la linea per Lagonegro, a scartamento ridotto, delle Ferrovie Calabro Lucane. Vi confluiva anche la ferrovia forestale \"Zoccalia\" proveniente dai boschi del Pollino.\nStoria.\nLa stazione di Spezzano Albanese nacque intorno al 1876, ad alcuni km di distanza dal centro di Spezzano Albanese, contestualmente all'apertura del primo tratto, da Sibari, dell'allora costruenda per Cosenza. Divenne stazione di diramazione nel 1915 con l'inaugurazione del tratto di ferrovia fino a Castrovillari della linea FCL per Lagonegro. Ci\u00f2 ne aument\u00f2 l'importanza in quanto venne ad essere punto obbligato di fermata per tutti i treni in coincidenza tra le due linee ferroviarie. Era inoltre una stazione a doppio scartamento in quanto le FCL adottarono lo scartamento ridotto da 950\u00a0mm. La stazione accrebbe la sua importanza in seguito a ci\u00f2 in quanto venne dotata di tutte le infrastrutture necessarie.\nSeppur in progetto nei primi del '900, la stazione non divenne mai origine di una ferrovia per le Saline di Lungro mentre fu costruita una ferrovia forestale a scartamento ridotto (600\u00a0mm) per la frazione di Saracena detta \"Zoccalia\", con la quale venivano trasportati anche i tronchi degli alberi delle foreste del Pollino per la spedizione verso l'imbarco al porto di Sibari. Nel 1911, infatti la societ\u00e0 tedesca R\u00fceping, costruttrice della ferrovia, inizi\u00f2 a sfruttare il legname dei vasti boschi dell'area; questo arrivava con una teleferica da Campolongo alla frazione nata allo scopo e denominata Zoccalia e con la ferrovia fino a Spezzano.\nL'importanza della stazione diminu\u00ec fortemente con la chiusura della ferrovia FCL per Lagonegro in quanto venne a mancare il traffico viaggiatori e merci da Cassano e da Castrovillari.\nNel 1949 la stazione mut\u00f2 la propria denominazione da \"Spezzano Albanese\" a \"Spezzano Albanese Terme\".\nL'impianto risulta privo di traffico dal 31 maggio 2015.\nStrutture e impianti.\nLa stazione di Spezzano Albanese \u00e8 dotata di un fabbricato viaggiatori a due elevazioni con servizi adiacenti. Il fascio viaggiatori comprende tre binari di cui uno di transito. La stazione \u00e8 munita di doppio segnalamento luminoso di protezione e partenza. Il fascio merci era dotato di una pesa a bilico da 40 t della lunghezza di 9 m e di una sagoma limite. La stazione \u00e8 stata oggetto di una ristrutturazione in seguito ai lavori di riqualificazione della linea.\nI fabbricati di servizio comprendevano anche una rimessa per locomotive e i fabbricati per alloggio del personale FCL. Una piccola piattaforma girevole, la torre dell'acqua con la relativa colonna idraulica e i rifornitori per il carbone per le locomotive a vapore: tutti questi impianti vennero dismessi in seguito alla chiusura della linea per Castrovillari."}
{"id": "2375272", "revid": "767487", "url": "https://it.wikipedia.org/wiki?curid=2375272", "title": "M\u0151cs\u00e9ny", "text": "M\u0151cs\u00e9ny \u00e8 un comune dell'Ungheria centro-meridionale di 377 abitanti (dati 2005). \u00c8 situato nella provincia di Tolna."}
{"id": "2375273", "revid": "729019", "url": "https://it.wikipedia.org/wiki?curid=2375273", "title": "Mucsfa", "text": "Mucsfa \u00e8 un comune dell'Ungheria centro-meridionale di 428 abitanti (dati 2005). \u00c8 situato nella provincia di Tolna."}
{"id": "2375276", "revid": "1428919", "url": "https://it.wikipedia.org/wiki?curid=2375276", "title": "Mucsi", "text": "Mucsi \u00e8 un comune dell'Ungheria centro-meridionale di 558 abitanti (dati 2001). \u00c8 situato nella provincia di Tolna."}
{"id": "2375277", "revid": "1855488", "url": "https://it.wikipedia.org/wiki?curid=2375277", "title": "Willie Aames", "text": "Biografia.\nNato Albert William Upton a Newport Beach, California, inizia a recitare come attore bambino alla televisione fin dai primi anni Settanta, interpretando nel 1971 il ruolo di Leonard Unger, il figlio di Felix Ungar (Tony Randall), in un episodio della serie di ABC TV \"La strana coppia\". Negli anni seguenti, Aames prende parte come comprimario a varie serie televisive, tra cui \"Una moglie per pap\u00e0\" (in quattro episodi, tra il 1971 e 1972), \"Una famiglia americana\" (\"The Waltons\", in un episodio del 1975), e \"Adam-12\" (in due episodi nel 1971 e 1974). Presta la voce al personaggio di Jamie Boyle nella serie animata \"Wait Till Your Father Gets Home\" (1972-74). Nel 1974, interpreta un dodicenne Benjamin Franklin, nella miniserie omonima. L'anno successivo, recita come co-protagonista nei 12 episodi della serie televisiva \"We'll Get By\" (1975), mai giunta in Italia, e quindi in 20 episodi della serie televisiva \"La famiglia Robinson\" (1975-76).\nDiventa noto al pubblico soprattutto per i ruoli da protagonista avuti, ormai adolescente, tra la fine degli anni settanta e l'inizio degli anni ottanta in 109 episodi della telefilm \"La famiglia Bradford\" (1977-1981), in cui interpreta Tommy Bradford, e nel film \"Paradise\" (1982), dove recita al fianco di Phoebe Cates.\nLavora inoltre nelle serie \"La casa nella prateria\" (in un episodio del 1977), e \"Love Boat\" (in un episodio del 1982), quindi recita nel film \"Zapped! - Il college pi\u00f9 sballato d'America\" (1982) con Scott Baio. Dal 1983 al 1985 \u00e8 la voce di Hank in 27 episodi del cartone animato \"Dungeons &amp; Dragons\". \u00c8 quindi co-protagonista, ancora con Scott Baio, nei 126 episodi della serie televisiva \"Baby Sitter\" (1984-1985 e 1987-1990), nel ruolo di Buddy Lembeck.\nNegli anni '80 intraprende anche una breve carriera musicale con un gruppo chiamato \"Willie Aames &amp; Paradise\", nella veste di cantante/chitarrista.\nNegli anni '90, ormai terminata la serie \"Baby Sitter\", e dopo aver lottato per anni con la droga e alcool, Aames riscopre la propria fede cristiana, con un percorso che lo porta a diventare un ministro ordinato. Dal 1995 al 2004, \u00e8 protagonista in una serie di video e di una tourn\u00e9e come il supereroe cristiano \"Bibleman\".\nProblemi finanziari.\nIl giorno della festa del Ringraziamento del 2008 tenta il suicidio a causa di problemi finanziari. Presenta quindi istanza di fallimento, avendo contratto debiti per oltre 350.000 dollari, dopo che si separa dalla seconda moglie.\nL'attore allestisce una vendita di tutti i suoi beni il 26 marzo 2009, nella sua abitazione di Olathe, nel Kansas, al fine di scongiurare l'imminente pignoramento della sua casa. Negli Stati Uniti l'iniziativa di Aames conquista l'attenzione dell'intera nazione, ma vi partecipano principalmente i suoi fans.\nWillie Aames ha documentato i suoi problemi di denaro nel programma VH1 del 2009 \"Broke &amp; Famous\". Nel luglio 2010, Aames lavora come consulente finanziario. Nel marzo 2010, si unisce alla \"Oceania Crociere\" come membro del personale di intrattenimento.\nDal 2015 torna a recitare in alcuni film per la televisione.\nVita privata.\nWillie Aames \u00e8 sposato dal 2014 con l'attrice Winnie Hung. Ha avuto un figlio nel 1981 da un primo matrimonio con Victoria Weatherman (1979-84) e una figlia nel 1986 da un secondo matrimonio con l'attrice Maylo McCaslin (1986-2009), con la quale ha scritto anche il libro \"Grace is Enough\" nel 2007."}
{"id": "2375278", "revid": "182396", "url": "https://it.wikipedia.org/wiki?curid=2375278", "title": "Praefectus praetorio Orientis", "text": ""}
{"id": "2375279", "revid": "1971044", "url": "https://it.wikipedia.org/wiki?curid=2375279", "title": "Leone Di Lernia e la sua &quot;New Rock Band&quot; (1981)", "text": "Leone Di Lernia e la sua new rock band \u00e8 un album del 1981 di Leone Di Lernia ancora accompagnato dalla \"New Rock Band\".\nTracce.\nLATO A) :\nLATO B) :"}
{"id": "2375280", "revid": "729019", "url": "https://it.wikipedia.org/wiki?curid=2375280", "title": "Murga (Ungheria)", "text": "Murga \u00e8 un comune dell'Ungheria centro-meridionale di 80 abitanti (dati 2005). \u00c8 situato nella provincia di Tolna."}
{"id": "2375281", "revid": "182396", "url": "https://it.wikipedia.org/wiki?curid=2375281", "title": "Praefectus praetorio Illyrici", "text": ""}
{"id": "2375288", "revid": "729019", "url": "https://it.wikipedia.org/wiki?curid=2375288", "title": "Nagydorog", "text": "Nagydorog \u00e8 un comune dell'Ungheria centro-meridionale di 2854 abitanti (dati 2001). \u00c8 situato nella provincia di Tolna."}
{"id": "2375289", "revid": "729019", "url": "https://it.wikipedia.org/wiki?curid=2375289", "title": "Porta San Biagio (Lecce)", "text": "Porta San Biagio \u00e8 una delle tre porte di accesso al nucleo antico di Lecce, dedicata a san Biagio vescovo della citt\u00e0 di Sebaste in Armenia nel IV secolo, dalla strada su cui sorge questa porta secondo la tradizione. Costituisce l'accesso meridionale all'antico nucleo urbano. Si trova in prossimit\u00e0 di piazza d'Italia.\nStoria e descrizione.\nSorta al posto di una porta pi\u00f9 antica voluta da Carlo V, Porta San Biagio fu ricostruita nel 1774 per volere del governatore di Terra d'Otranto Tommaso Ruffo, come si evince dall'epigrafe latina posta a coronamento. La porta, caratterizzata da coppie di colonne a fusto liscio poggianti su alti basamenti \u00e8 sormontata dallo stemma di re Ferdinando IV di Napoli e da quello della citt\u00e0 di Lecce duplicato ai lati. Al di sopra della trabeazione si eleva il fastigio di coronamento che accoglie un'epigrafe commemorativa. La scultura di san Biagio in abiti vescovili, completa l'ornamento artistico della porta. Questa porta \u00e8 alta 17,3 m."}
{"id": "2375291", "revid": "125735551", "url": "https://it.wikipedia.org/wiki?curid=2375291", "title": "Marco Rossi (calciatore 1964)", "text": "Caratteristiche tecniche.\nImpiegato a inizio carriera come terzino sinistro, nelle ultime stagioni ha giocato da libero.\nCarriera.\nGiocatore.\nCresciuto nel vivaio del Torino, con la cui squadra Primavera vince una Coppa Italia e un Torneo di Viareggio, esordisce in Serie A nella stagione 1983-1984 in Torino- (0-0), il 18 marzo 1984. Passa al Campania dove rimane tre stagioni in Serie C1. Nel 1987 passa al , neopromosso in Serie B: i calabresi, da matricola, mancano di un punto la promozione in Serie A, e Rossi \u00e8 titolare in difesa.\nNel 1988 passa al Brescia, dove disputa 5 campionati consecutivi conquistando la promozione in Serie A nel 1992. Nel 1993, dopo la retrocessione delle \"Rondinelle\", passa alla per 2,5 miliardi di lire, e vi resta per 2 stagioni di massima serie. Alla scadenza del contratto, a 31 anni, si trasferisce all'estero, prima in Messico all'Am\u00e9rica, poi in Germania all'Eintracht Francoforte.\nNel 1997 torna in Italia per concludere la carriera professionista al , con cui conquista la salvezza in Serie A in una stagione condizionata da ripetuti infortuni. Gioca 3 stagioni nei dilettanti, una con l'Ospitaletto (retrocessione in Eccellenza a causa dell'ultimo posto) e 2 con il Sal\u00f2 (in Eccellenza Lombarda).\nAllenatore.\nAllena la Berretti del . Successivamente promosso alla guida della prima squadra in Serie C1, rimane dall'estate 2004 a marzo 2006 quando \u00e8 esonerato a causa del penultimo posto in classifica. Nel 2006 \u00e8 assunto dalla Pro Patria ed \u00e8 esonerato e poi richiamato. Nella stagione 2008-2009 \u00e8 alla guida dello Spezia, in Serie D, ottenendo il 2\u00ba posto e i conseguenti playoff. La squadra \u00e8 eliminata nei play-off nazionali. Da gennaio 2009 allena la Scafatese in Lega Pro Seconda Divisione e a fine aprile \u00e8 esonerato, per poi essere reintegrato dopo alcune ore alla guida dei campani, con cui ottiene la salvezza. In agosto 2010 assume la guida della , venendo esonerato il 14 febbraio successivo con la squadra ultima in classifica, a causa dei 7 punti di penalizzazione inflitti dalla federazione.\nSegue un periodo di inattivit\u00e0 in cui medita di lasciare il calcio per lavorare nello studio di commercialista del fratello. Il 1\u00ba giugno 2012 arriva la chiamata dell'Honv\u00e9d, club militante nel campionato ungherese con cui disputa l'Europa League 2012-2013. Con gli ungheresi ottiene il 3\u00ba posto nel campionato 2012-2013 e l'accesso ai preliminari d'Europa League, in cui \u00e8 eliminato al 2\u00ba turno. A fine stagione \u00e8 confermato ma a fine aprile della stagione successiva si dimette con la squadra ottava in classifica. Il 9 febbraio 2015 torna alla guida del club magiaro, che nel frattempo ha cambiato 4 allenatori ed \u00e8 in lotta per evitare la retrocessione, raggiungendo la semifinale di Coppa di Lega e la salvezza.\nIl 20 aprile 2016 festeggia le 100 panchine con la Honv\u00e9d conquistando la vittoria (2-1) sul campo del Di\u00f3sgy\u0151r.\nTermina la stagione 2015-2016 al 7\u00ba posto con salvezza, arrivando invece agli ottavi di finale in Coppa d'Ungheria. Nella stagione 2016-2017 arriva in semifinale della Coppa d'Ungheria e, dopo aver vinto 1-0 lo scontro diretto all'ultima giornata contro il Videoton, termina il campionato al primo posto, facendo tornare al successo la squadra di Kispest dopo 24 anni. .\nNel giugno 2017 rassegna le dimissioni per divergenze economiche con la societ\u00e0.\nIl 26 marzo 2018 viene premiato a Coverciano con la Panchina d'oro speciale, premio riservato ai tecnici italiani vincitori di un campionato all'estero.\nL'11 giugno 2017 viene ufficializzato il suo ingaggio, per due anni, come allenatore del DAC Dunajsk\u00e1 Streda, militante nella Superliga Slovacca. Nella prima stagione porta il club al terzo posto che rappresenta il miglior piazzamento della propria storia e qualificandosi per l'Europa League.\nDopo l'esonero del CT Georges Leekens, il 20 giugno 2018 la Nazionale ungherese lo sceglie come nuovo tecnico. Il 24 agosto 2018 comunica la sua prima lista dei convocati in vista degli impegni in Nations League.\nIl 12 novembre 2020, battendo nella gara di spareggio l'Islanda, si qualifica con l'Ungheria al Campionato europeo, eccezionalmente rinviato al 2021 a causa della pandemia di COVID-19.\nL\u201911 dicembre dello stesso anno viene inserito al nono posto nella classifica del Miglior Allenatore delle Nazionali del 2020 stilata dall\u2019IFFHS e viene eletto Miglior Allenatore d\u2019Ungheria tra tutte le discipline sportive.\nIl 15 giugno 2021 fa il suo esordio ad EURO 2020 nel match perso contro il Portogallo per 0-3, per poi pareggiare 1-1 contro la Francia, campione del mondo in carica e 2-2 contro la Germania all\u2019Allianz Arena, risultato che sancisce l\u2019eliminazione della sua Ungheria dal torneo.\nCuriosit\u00e0.\nMarco Rossi era presente nel database del videogioco FIFA 97 nella rosa della Sampdoria col rating pi\u00f9 alto del gioco, corrispondente a 97.\nStatistiche.\nStatistiche da allenatore.\n\"Statistiche aggiornate al 20 maggio 2018.\" In grassetto le competizioni vinte.\nNazionale.\n\"Statistiche aggiornate al 19 giugno 2021.\""}
{"id": "2375292", "revid": "1971044", "url": "https://it.wikipedia.org/wiki?curid=2375292", "title": "Leone Di Lernia e la sua &quot;New Rock Band&quot; (1977)", "text": "Leone Di Lernia e la sua \"New Rock Band\" \u00e8 un album del 1977 di Leone Di Lernia e la \"New Rock Band\".\nTracce.\nLATO A) :\nLATO B) :"}
{"id": "2375294", "revid": "729019", "url": "https://it.wikipedia.org/wiki?curid=2375294", "title": "Nagyk\u00f3nyi", "text": "Nagyk\u00f3nyi \u00e8 un comune dell'Ungheria centro-meridionale di 1267 abitanti (dati 2001). \u00c8 situato nella provincia di Tolna."}
{"id": "2375297", "revid": "110157", "url": "https://it.wikipedia.org/wiki?curid=2375297", "title": "Nagym\u00e1nyok", "text": "Nagym\u00e1nyok \u00e8 un comune dell'Ungheria centro-meridionale di 2529 abitanti (dati 2005). \u00c8 situato nella provincia di Tolna."}
{"id": "2375298", "revid": "767487", "url": "https://it.wikipedia.org/wiki?curid=2375298", "title": "Nagysz\u00e9kely", "text": "Nagysz\u00e9kely \u00e8 un comune dell'Ungheria centro-meridionale di 500 abitanti (dati 2001). \u00c8 situato nella provincia di Tolna."}
{"id": "2375299", "revid": "767487", "url": "https://it.wikipedia.org/wiki?curid=2375299", "title": "Hal Crisler", "text": ""}
{"id": "2375300", "revid": "729019", "url": "https://it.wikipedia.org/wiki?curid=2375300", "title": "Nagyszokoly", "text": "Nagyszokoly \u00e8 un comune dell'Ungheria centro-meridionale di 984 abitanti (dati 2001). \u00c8 situato nella provincia di Tolna."}
{"id": "2375302", "revid": "729019", "url": "https://it.wikipedia.org/wiki?curid=2375302", "title": "Nagyvejke", "text": "Nagyvejke \u00e8 un comune dell'Ungheria centro-meridionale di 188 abitanti (dati 2005). \u00c8 situato nella provincia di Tolna."}
{"id": "2375303", "revid": "300067", "url": "https://it.wikipedia.org/wiki?curid=2375303", "title": "Harold Crisler", "text": ""}
{"id": "2375308", "revid": "174925", "url": "https://it.wikipedia.org/wiki?curid=2375308", "title": "Prefetto del Pretorio d\u2019Oriente", "text": ""}
{"id": "2375309", "revid": "767487", "url": "https://it.wikipedia.org/wiki?curid=2375309", "title": "Rec.Sport.Soccer Statistics Foundation", "text": "La Rec.Sport.Soccer Statistics Foundation (RSSSF), \"Fondazione Statistiche Rec.Sport.Soccer\" in italiano, \u00e8 un'organizzazione internazionale amatoriale dedicata alla raccolta di dati statistici sul calcio. La fondazione vuole costruire un archivio completo di informazioni circa il calcio di tutto il mondo.\nStoria.\nSecondo i suoi fondatori, quest'impresa \u00e8 stata creata nel gennaio del 1994 da tre impiegati del rec.sport.soccer (RSS) newsgroup Usenet: Lars Aarhus, Kent Hedlundh e Karel Stokkermans. Conosciuta inizialmente come \"North European Rec.Sport.Soccer Statistics Foundation\" (Fondazione Statistiche Rec.Sport.Soccer Nord europea), il riferimento geografico \u00e8 stato presto eliminato in quanto l'adesione al progetto di altri membri provenienti da altre regioni \u00e8 cresciuta.\nOggi il RSSSF ha membri e collaboratori provenienti da tutto il mondo, e ha costituito sei progetti spin-off per seguire pi\u00f9 da vicino i campionati dei paesi originari del progetto. I progetti spin-off sono dedicati ad Albania, Brasile, Norvegia, Polonia, Romania ed Uruguay.\nQuest'impresa \u00e8 stata per molti anni strettamente legata al newsgroup RSS di cui ancora oggi esiste un archivio, aggiornato l'ultima volta al 15 giugno 2003."}
{"id": "2375310", "revid": "1305772", "url": "https://it.wikipedia.org/wiki?curid=2375310", "title": "Ipnopedia", "text": "L'ipnopedia (indicata anche con i termini di lingua inglese \"hypnop\u00e6dia\", \"sleep-learning\" o \"sleep-teaching\" o in alcuni contesti come \"sonno tattico\") \u00e8 una tecnica che consiste nel fornire stimoli uditivi ad un soggetto dormiente mediante ripetizione di suoni o semplici frasi durante il sonno. La persona sottoposta a ipnopedia dovrebbe memorizzare inconsciamente ci\u00f2 che ha udito.\nInizialmente si credeva che potesse diventare un metodo utile per far ricordare nozioni o concetti, ma dopo gli studi di elettroencefalografia di Charles W. Simon e William H. Emmons del 1956 questa tecnica venne completamente screditata. Le loro ricerche conclusero che l'insegnamento nel sonno era \"impraticabile e probabilmente impossibile\". I due studiosi hanno riportato che lo stimolo presentato durante il sonno non viene ricordato durante il periodo di veglia se non \u00e8 presente il ritmo alfa nello stesso momento in cui lo stimolo viene dato. Dato che la presenza del ritmo alfa indica che l'individuo si sta per svegliare, i ricercatori conclusero che l'uomo pu\u00f2 imparare solo nello stato di veglia.\nL'ipnopedia nel \"Mondo Nuovo\" di Huxley.\nIn \"Il Mondo Nuovo\", romanzo distopico di Aldous Huxley del 1932, ambientato in una societ\u00e0 consumistica e divisa in rigide caste, l'ipnopedia viene usata come strumento di condizionamento dei cittadini. Nel libro viene infatti affermato che essa non permette l'acquisizione di dati, formule o quant'altro durante la notte, ma permette solamente la memorizzazione di frasi. L'apprendimento \u00e8 quindi puramente mnemonico: dato l'inizio della frase fatta ascoltare nel sonno, il soggetto \u00e8 in grado di ripetere esattamente quanto ascoltato (e inconsciamente di applicarlo), senza per\u00f2 far suo il contenuto in modo consapevole.\nNel libro questa tecnica viene quindi utilizzata per indottrinare i cittadini, facendo loro ascoltare per miliardi di volte gli stessi slogan in modo che rimangano indelebilmente marchiati a fuoco nelle loro menti. Creati artificialmente e istruiti inconsciamente ai valori predefiniti della societ\u00e0, gli abitanti di questo mondo perfetto perdono ogni identit\u00e0 personale e diventano componenti indifferenziati di un organismo sociale superiore, che si auto-garantisce stabilit\u00e0, sopravvivenza e una sorta di felicit\u00e0 ebete.\nHuxley nel romanzo immagina che l'ipnopedia sia stata scoperta accidentalmente: un ragazzo polacco di nome Reuben Rabinovitch, i cui genitori avevano lasciato per distrazione accesa la radio nella camera da letto del figlio, riusc\u00ec a recitare un intero programma radiofonico in inglese emesso dalla stessa radio dopo averlo ascoltato nel sonno. Il ragazzo era incapace di comprendere il significato di ci\u00f2 che aveva udito con l'ipnopedia, ma i vertici della societ\u00e0 avrebbero presto intuito il ruolo che questa tecnica poteva ricoprire nell'imposizione di condizionamenti morali."}
{"id": "2375313", "revid": "288300", "url": "https://it.wikipedia.org/wiki?curid=2375313", "title": "Fondazione Statistiche Rec.Sport.Soccer", "text": ""}
{"id": "2375314", "revid": "288300", "url": "https://it.wikipedia.org/wiki?curid=2375314", "title": "RSSSF", "text": ""}
{"id": "2375315", "revid": "1971044", "url": "https://it.wikipedia.org/wiki?curid=2375315", "title": "La pugliata", "text": "La pugliata \u00e8 un album di Leone Di Lernia, accompagnato dalla \"New Rock Band\" (accreditata sul retro copertina), pubblicato nel 1979."}
{"id": "2375316", "revid": "729019", "url": "https://it.wikipedia.org/wiki?curid=2375316", "title": "Nak (Ungheria)", "text": "Nak \u00e8 un comune dell'Ungheria centro-meridionale di 679 abitanti (dati 2001). \u00c8 situato nella provincia di Tolna."}
{"id": "2375317", "revid": "729019", "url": "https://it.wikipedia.org/wiki?curid=2375317", "title": "Ployer Peter Hill", "text": "Nel 1916 si laure\u00f2 alla Brown University in ingegneria civile; nel 1918 ricevette i primi insegnamenti di aviazione alla Cornell university, al Camp Dix di Dallas (Texas) ed infine alla base aerea di Rantoul (Illinois). Dopodich\u00e9 accett\u00f2 un posto nell'esercito regolare ed oper\u00f2 come istruttore di volo, prima di ricevere gli insegnamenti per pilota di bombardieri.\nHill mor\u00ec il 30 ottobre 1935 a causa delle gravi ferite conseguite a seguito di un incidente con il Model 299, un prototipo del bombardiere B-17 Flying Fortress, operativo durante la seconda guerra mondiale; venne seppellito a Newburyport, in Massachusetts, il 3 novembre 1935.\nNel 1939 il dipartimento di guerra degli USA rinomin\u00f2 l'area del Ogden Air Logistics Center in \"Hill Field\" in onore del maggiore Ployer Peter Hill."}
{"id": "2375320", "revid": "1428919", "url": "https://it.wikipedia.org/wiki?curid=2375320", "title": "N\u00e9metk\u00e9r", "text": "N\u00e9metk\u00e9r \u00e8 un comune dell'Ungheria centro-meridionale di 1982 abitanti (dati 2001). \u00c8 situato nella provincia di Tolna."}
{"id": "2375324", "revid": "599013", "url": "https://it.wikipedia.org/wiki?curid=2375324", "title": "\u00c9dson Bastos", "text": "Carriera.\nInizi\u00f2 la carriera con il Figueirense, e dopo aver girato diversi club minori dello Stato di Santa Catarina prima di essere promosso titolare con il \"Figueira\" nel 2002, rimanendovi fino al 2005. Successivamente gioc\u00f2 per la Portuguesa e disput\u00f2 il Campeonato Brasileiro S\u00e9rie A 2006 con il Fortaleza.\nNel 2007 partecip\u00f2 al Campionato Paulista con il Guaratinguet\u00e1, trasferendosi al Coritiba, vincendo il Campeonato Brasileiro S\u00e9rie B 2007."}
{"id": "2375325", "revid": "1809935", "url": "https://it.wikipedia.org/wiki?curid=2375325", "title": "Ozora", "text": "Ozora \u00e8 un comune dell'Ungheria centro-meridionale di 1767 abitanti (dati 2001). \u00c8 situato nella provincia di Tolna.\nQuesto piccolo paesino \u00e8 diventato molto noto a partire dal 2005 per un festival di musica psichedelica (psy-trance) che si tiene nelle sue vicinanze, festival chiamato appunto O.Z.O.R.A. festival.\nQuesto festival ha avuto luogo per la prima volta nell'estate del 1999 sotto il nome di SOLIPSE (da \"solar eclipse\") in occasione dell'ultima eclissi solare del XX secolo, per poi ripresentarsi nel 2004 con il nome di SONAR PLEXUS e da qui in poi ogni agosto con il nome O.Z.O.R.A. \nOgni anno migliaia di neo-hippie ed appassionati di arti psichedeliche si ritrovano tra le verdeggianti valli vicino ad Ozora per celebrare, condividere e festeggiare tutti insieme."}
{"id": "2375329", "revid": "287204", "url": "https://it.wikipedia.org/wiki?curid=2375329", "title": "Edson Bastos Barreto", "text": ""}
{"id": "2375330", "revid": "110157", "url": "https://it.wikipedia.org/wiki?curid=2375330", "title": "\u0150cs\u00e9ny", "text": "\u0150cs\u00e9ny \u00e8 un comune dell'Ungheria centro-meridionale di 2481 abitanti (dati 2008). \u00c8 situato nella provincia di Tolna."}
{"id": "2375333", "revid": "767487", "url": "https://it.wikipedia.org/wiki?curid=2375333", "title": "Moe Becker", "text": ""}
{"id": "2375335", "revid": "729019", "url": "https://it.wikipedia.org/wiki?curid=2375335", "title": "P\u00e1lfa", "text": "P\u00e1lfa \u00e8 un comune dell'Ungheria centro-meridionale di 1867 abitanti (dati 2001). \u00c8 situato nella provincia di Tolna."}
{"id": "2375348", "revid": "767487", "url": "https://it.wikipedia.org/wiki?curid=2375348", "title": "Vanderlei Farias da Silva", "text": "Caratteristiche tecniche.\nGioca come portiere.\nCarriera.\nClub.\nCampione paranaense 2007 con il Paranava\u00ed, fu acquistato dal Coritiba nel 2008 e divenne titolare a causa dell'infortunio di \u00c9dson Bastos."}
{"id": "2375350", "revid": "916580", "url": "https://it.wikipedia.org/wiki?curid=2375350", "title": "Brassica macrocarpa", "text": "Il cavolo delle Egadi (Brassica macrocarpa ) \u00e8 una pianta della famiglia delle Brassicacee, endemica delle isole Egadi.\nDescrizione.\n\u00c8 una pianta erbacea camefita suffruticosa., alta 20\u201340\u00a0cm. \nHa foglie glabre, le basali lirato-pennatosette, quelle cauline lanceolate. \nL'infiorescenza \u00e8 un racemo con peduncoli fiorali lunghi 10\u201320\u00a0mm e fiori con petali gialli, lunghi 10\u201315\u00a0mm. \nIl frutto \u00e8 una siliqua fusiforme di 5-12 x 20\u201340\u00a0mm, con valve ispessite, legnose, contenente 1-2 semi di circa 3\u00a0mm.\nDistribuzione e habitat.\nLe uniche due popolazioni note in Italia si trovano sulle isole di Favignana (alcune centinaia di esemplari) e Marettimo (poche decine di esemplari).\nCresce sulle rupi costiere, da 0 a 300 m di altitudine.\nConservazione.\nLa \"Lista rossa della flora italiana\", considerando la ristrettezza dell'areale e la esiguit\u00e0 delle popolazioni esistenti, classifica \"B. macrocarpa\" come specie in pericolo critico di estinzione."}
{"id": "2375351", "revid": "767487", "url": "https://it.wikipedia.org/wiki?curid=2375351", "title": "Warren Fenley", "text": "Carriera.\nNato a Staten Island, gioc\u00f2 alla \"Port Richmond High School\", portandola alla semifinale dei play-off cittadini. Pass\u00f2 quindi al Manhattan College, nel Bronx, arrivando a disputare il NIT.\nAlla fine della Seconda guerra mondiale, passata nei Marines, disput\u00f2 la stagione inaugurale della BAA, nei Boston Celtics. Disput\u00f2 33 incontri con 2,6 punti di media.\nLasciati i Celtics, gioc\u00f2 ancora a livello professionistico nel Vermont, prima di ritirarsi per entrare nel dipartimento di polizia di New York.\nAndato in pensione con i gradi di sergente, torn\u00f2 nel mondo del basket, allenando a livello di \"high school\".\nI Celtics lo onorarono nel 1996, durante le celebrazioni per i 50 anni della NBA.\nMor\u00ec a Toms River nel 2009."}
{"id": "2375356", "revid": "77594", "url": "https://it.wikipedia.org/wiki?curid=2375356", "title": "Henry Dundas", "text": ""}
{"id": "2375358", "revid": "43438267", "url": "https://it.wikipedia.org/wiki?curid=2375358", "title": "Vicariato foraneo di Canzo", "text": ""}
{"id": "2375359", "revid": "512084", "url": "https://it.wikipedia.org/wiki?curid=2375359", "title": "Universit\u00e0 tecnica Carolo-Wilhelmina di Brunswick", "text": ""}
{"id": "2375364", "revid": "4175", "url": "https://it.wikipedia.org/wiki?curid=2375364", "title": "Giannino Zibecchi", "text": ""}
{"id": "2375370", "revid": "31886", "url": "https://it.wikipedia.org/wiki?curid=2375370", "title": "Luciscultura", "text": "Luciscultura (\"Lightverse\") \u00e8 un racconto fantascientifico del 1973 scritto da Isaac Asimov, facente parte del ciclo dei Robot. Pubblicato per la prima volta nel numero di settembre/ottobre del 1973 sulla rivista \"The Saturday Evening Post\", fa parte dell'antologia \"Testi e note\" ed \u00e8 presente anche in altre raccolte di racconti di Asimov.\nTrama.\nAvis Lardner, una dolce e simpatica vedova di un astronauta, diventata ricca dopo la morte del marito, ha reso la sua casa un museo. Sono molto apprezzate le sue lucisculture e ogni volta che viene organizzato un suo evento ce ne sono sempre delle nuove, perch\u00e9 alla signora Lardner non piaceva usare pi\u00f9 di una volta le sue lucisculture. Quest\u2019ultime erano considerate una forma d'arte in cui lei viene identificata come un vero genio.\nLa signora Lardner ha un comportamento eccentrico, anche se dolce, e tratta tutti i suoi robot con estrema gentilezza, come fossero suoi figli, nonostante le sia stato detto diverse volte di essere pi\u00f9 rigida con loro per ricevere pi\u00f9 rispetto. Inoltre, ella non ha mai fatto riparare un suo robot, nonostante capiti spesso che siano difettosi.\nUno di questi \u00e8 Max, un robot che si potrebbe definire ritardato: questo perch\u00e9 \u00e8 in grado di eseguire solamente gli ordini pi\u00f9 semplici, e svariate volte non comprende ci\u00f2 che gli viene detto, ma, nonostante ci\u00f2, la signora Lardner si rifiuta di farlo riparare, e lo ama come ama tutti gli altri robot.\nUn giorno John Semper Travis, ingegnere capo della U.S. Robots, autore di un libro sulla Luciscultura e a tal punto appassionato ad essa da poterlo definire fanatico, si reca ad un ricevimento della signora Lardner e, incontrato il robot Max, lo ripara. Non appena avvisa la signora Lardner della riparazione ella si altera, rivelando che era il robot il vero autore delle sue lucisculture. Dopo questa rivelazione, in un accesso di rabbia accoltella il signor Travis, che sembra quasi desiderare la morte.\nRiferimenti in altre opere.\nLa Luciscultura \u00e8 presente anche nel romanzo di Asimov \"Il sole nudo\", in cui Gladia Delmarre \u00e8 autrice di alcune lucisculture e ne dedica una ad Elijah Baley. Inoltre, l'idea che un robot possa essere creativo appare anche nel racconto de \"L'uomo bicentenario\"."}
{"id": "2375373", "revid": "1571097", "url": "https://it.wikipedia.org/wiki?curid=2375373", "title": "Punto (singolo)", "text": "Punto \u00e8 un singolo del cantautore italiano Jovanotti, pubblicato il 15 maggio 2009 come sesto estratto dal dodicesimo album in studio \"Safari\".\nDescrizione.\nLa canzone \u00e8 stata scritta da Jovanotti e vede alla coproduzione ed all'arrangiamento HEI MA\u010cKA il brasiliano S\u00e9rgio Mendes. Il singolo \u00e8 stato reso disponibile per l'airplay radiofonico a partire dal 15 maggio 2009."}
