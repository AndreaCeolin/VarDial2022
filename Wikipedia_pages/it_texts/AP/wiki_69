{"id": "2347456", "revid": "307923", "url": "https://it.wikipedia.org/wiki?curid=2347456", "title": "Antonio Baldinucci", "text": "Biografia.\nFu figlio di Filippo Baldinucci, Accademico della Crusca. All'et\u00e0 di sedici anni entr\u00f2 come \"novizio\" nella Compagnia di Ges\u00f9. A Roma studi\u00f2 filosofia e teologia e volle seguire l'esempio di san Luigi Gonzaga e san Giovanni Berchmans.\nFu ordinato sacerdote e fu destinato, secondo il suo desiderio, alle missioni ma, non avendo potuto ottenere le missioni delle \"Indie\" e dell'America, svolse la sua opera di apostolato nelle missioni italiane. Nel settembre del 1697 fu inviato a Frascati, nella residenza dei missionari e, in questa citt\u00e0 e nelle zone ad essa vicine, fece opera di evangelizzazione per circa venti anni.\nA Frascati sorse per sua opera il \"Conservatorio delle Maestre Pie\".\nDurante un'epidemia di tipo influenzale si prodig\u00f2 con cure agli infermi. Mor\u00ec a Pofi, diocesi di Veroli, il 7 novembre 1717, dove fu sepolto nella chiesa di San Pietro del Convento Francescano, ma in seguito fu rimosso.\nCulto.\nAntonio Baldinucci fu beatificato il 16 aprile 1893 da papa Leone XIII ed \u00e8 considerato il protettore contro le epidemie; nell'anno 1898, quando ci fu un'epidemia di influenza a Roma, si fece ricorso alla sua intercessione con un \"triduo\" di preghiere che ebbe luogo nella principale chiesa della Compagnia di Ges\u00f9.\nNella Chiesa del Ges\u00f9 (Frascati) si trova l'immagine di \"Maria Refugium peccatorum\" che il beato Antonio Baldinucci portava nelle sue missioni."}
{"id": "2347460", "revid": "1745361", "url": "https://it.wikipedia.org/wiki?curid=2347460", "title": "Garamante", "text": "Garamante () o Anfitemi \u00e8 un personaggio della mitologia greca, figlio di Apollo e Acacallide e dunque nipote di Minosse il re di Creta.\nMitologia.\nFratello di Nasso e Mileto, la madre partor\u00ec Garamante al tempo in cui era esiliata nella Libia, da lui che divenne pastore discesero poi le genti dei Garamanti. Apollonio Rodio precis\u00f2 che all'epoca dell'esilio era gi\u00e0 incinta.\nDa una ninfa, Garamante ebbe il figlio Psillo, sovrano ed eponimo di una trib\u00f9 della Cirenaica."}
{"id": "2347461", "revid": "287204", "url": "https://it.wikipedia.org/wiki?curid=2347461", "title": "Rugby a 15 nel 1905", "text": ""}
{"id": "2347464", "revid": "204012", "url": "https://it.wikipedia.org/wiki?curid=2347464", "title": "Anfitemi", "text": ""}
{"id": "2347475", "revid": "767487", "url": "https://it.wikipedia.org/wiki?curid=2347475", "title": "Fed Cup 2009 Zona Euro-Africana Group II - Pool B", "text": "Il Gruppo B della zona Euro-Africana Group II nella Fed Cup 2009 \u00e8 uno dei 2 gruppi in cui \u00e8 suddiviso il Group II della zona Euro-Africana. Tre squadre si sono scontrate in un girone all'italiana."}
{"id": "2347478", "revid": "1387663", "url": "https://it.wikipedia.org/wiki?curid=2347478", "title": "Retifismo", "text": "Il retifismo \u00e8 una forma di feticismo associato ai piedi e in modo particolare alle scarpe. Il nome deriva dallo scrittore francese settecentesco Restif de la Bretonne che nelle sue opere descrisse ampiamente la propria passione per i piedi femminili.\nCause e origine.\nLe cause del retifismo vengono generalmente ricondotte alle cause generali del feticismo sessuale. Le possibili spiegazioni includono, tra le altre cose, il condizionamento infantile o l'imprinting riguardante le scarpe. La psicoanalisi pu\u00f2 permettere di risalire all'evento scatenante.\nSigmund Freud inquadr\u00f2 il feticismo del piede e della scarpa tra le deviazioni sessuali derivate dalla sostituzione dell'oggetto sessuale. Secondo la sua teoria, il piede o la scarpa sono un sostituto fallico che sopperisce alla mancanza del pene nella donna che il bambino crede invece abbia sempre avuto. Alfred Adler descrisse il feticismo della scarpa come una sopravvalutazione autoerotica dell'alluce. \u00c8 possibile che l'olfatto abbia un ruolo particolare nel feticismo della scarpa, quando lo specifico odore della scarpa viene associato all'odore dell'individuo a cui appartiene si pu\u00f2 innescare una corrispondente relazione sessuale tra il feticista e l'oggetto.\nManifestazioni.\nIl retifismo si pu\u00f2 manifestare con la predilezione per differenti tipi di scarpe. Il feticista della scarpa pu\u00f2 eccitarsi guardando, toccando o annusando (\"sniffing\") le scarpe cos\u00ec come vedendole usare per schiacciare degli oggetti. La preferenza per le scarpe con i tacchi alti, abitualmente percepiti come parte integrante di un abbigliamento femminile seducente, \u00e8 molto comune. Anche le scarpe da ginnastica e gli stivali possono essere considerati oggetti feticistici. Una delle prime descrizioni degli stivali come oggetto feticistico si trova nel romanzo di \u00c9mile Zola \"Teresa Raquin\" del 1867.\nLe donne ritratte nella rappresentazione erotica o pornografica di scenari incentrati sul feticismo della scarpa sono spesso rappresentate come dominanti in un contesto sadomasochistico. Le scarpe vengono spesso baciate o venerate (\"shoe worship\"), oppure usate in pratiche quali il ballbusting e il trampling. La calzature possono fungere pure da calici dai quali bere, oltre a calpestare cibo che poi viene fatto mangiare direttamente dalla suola. La punta delle scarpe o i tacchi possono essere introdotti nella vagina o nell'ano, oppure le scarpe possono essere usate per praticare la masturbazione mentre vengono indossate ai piedi (\"shoejob\").\nCultura di massa.\nNel XIX secolo, gli studenti dell'Europa centrale bevevano vino o champagne dalle scarpe delle loro donne come segno di devozione. Questa consuetudine si nota nell'operetta del 1882 \"Der Bettelstudent\", dove Symon beve champagne dalla scarpa di Laura durante il loro matrimonio. Nello stesso periodo, in Russia, sarebbe stata usanza degli ammiratori delle ballerine del Teatro Bol'\u0161oj bere dalla scarpette delle loro ballerine preferite. In ricordo di questa tradizione romantica, lo stilista calzaturiero francese Christian Louboutin, nel 1999, ha creato un calice a forma di scarpa da donna venduto in abbinamento con una marca di champagne. Il regista statunitense Quentin Tarantino, di cui \u00e8 nota la passione per i piedi femminili, nel 2010 \u00e8 stato immortalato intento a bere champagne dalle scarpe dell'attrice Uma Thurman nel corso di un \"roast\" a lui dedicato.\nNell'episodio della serie televisiva \"Sex and the City\" intitolato \"Soffrire per amore\" un venditore di scarpe feticista regala a Charlotte York calzature costose in cambio di poterla assistere mentre prova varie paia di scarpe aperte, rivolgendole nel frattempo complimenti per i piedi e offrendosi per un massaggio. La loro relazione finisce quando Charlotte comprende che tutta la cortesia \u00e8 dovuta al fatto che consente all'uomo di toccarle i piedi, e dopo essersi trovata a disagio quando il venditore raggiunge l'orgasmo durante la prova del sesto paio di scarpe della giornata.\nNel film \"Tutti pazzi per Mary\" (1998) un ex fidanzato di Mary, Dom \"Woogie\" Woganowski interpretato da Chris Elliott, \u00e8 un feticista delle scarpe e tenta di rubare quelle della protagonista.\nNella sitcom animata \"I Griffin\" il personaggio Glenn Quagmire, insieme ad altri suoi fetish, ne ha uno pure per i piedi e per le scarpe.\nNel film del 1993 \"L'amante bilingue\", diretto dal regista spagnolo Vicente Aranda, l'intera storia \u00e8 pervasa dal feticismo della scarpa.\nNel film del 1995 \"Un amore tutto suo\", che vede come protagonista principale Sandra Bullock, Joe Fusco jr., interpretato da Michael Rispoli, ha un fetish per le scarpe."}
{"id": "2347480", "revid": "1543377", "url": "https://it.wikipedia.org/wiki?curid=2347480", "title": "Flusso di Fanno", "text": "Il flusso di Fanno \u00e8 un modello matematico di flusso adiabatico che scorre attraverso un condotto a sezione costante dove non sono trascurati gli effetti dell'attrito. Il nome deriva dall'ingegnere italiano Gino Girolamo Fanno che ne svilupp\u00f2 il modello.\nSono considerati gli effetti della comprimibilit\u00e0 del fluido, sebbene il modello si applichi anche a flussi incompressibili. Il modello di Fanno \u00e8 considerato un processo irreversibile a causa degli effetti dell'attrito viscoso, il quale causa un cambiamento delle propriet\u00e0 del fluido lungo il condotto.\nIn particolare le ipotesi per considerare il modello attendibile sono:\nPer un flusso con un numero di Mach a monte pi\u00f9 grande dell'unit\u00e0 che scorra in un condotto sufficientemente lungo, a causa della decelerazione, si pu\u00f2 giungere in una condizione di saturazione (o \"choking\"). D'altra parte, un flusso con un numero di Mach a monte minore di uno accelerer\u00e0 fino a portarsi in una condizione di saturazione in un condotto sufficientemente lungo. Pu\u00f2 essere dimostrato che per flussi di gas caloricamente perfetti il massimo valore dell'entropia si ottiene ad un numero di Mach pari ad uno.\nTeoria.\nIl modello del flusso di Fanno si basa su un'equazione differenziale che pone in relazione il numero di Mach rispetto alla lunghezza del condotto \"d\"Ma/\"dx\". Gli altri termini nell'equazione sono il coefficiente di dilatazione adiabatica, \"\u03b3\", il fattore d'attrito di Fanning, \"f\", ed il diametro idraulico, \"D\"\"i\":\nAssumendo il fattore d'attrito costante lungo le pareti del condotto, l'equazione differenziale pu\u00f2 essere immediatamente risolta. Bisogna ricordare d'altra parte che il valore del fattore d'attrito pu\u00f2 essere difficile da determinare per flussi supersonici e specialmente ipersonici. La relazione risultante \u00e8 la seguente:\ndove \"L*\" \u00e8 la lunghezza richiesta perch\u00e9 il flusso sia saturato, assumendo un numero di Mach a monte supersonico. Il membro sinistro dell'equazione \u00e8 spesso chiamato \"parametro di Fanno\".\nEgualmente importante per il modello di Fanno \u00e8 il rapporto adimensionale della variazione di entropia rispetto al calore specifico a pressione costante, \"c\"\"p\":\nL'equazione precedente pu\u00f2 essere riscritta in termini del rapporto tra temperatura statica e temperatura di ristagno, la quale, per un gas caloricamente perfetto, coincide con il rapporto adimensionale tra entalpia statica ed entalpia di ristagno, \"H\":\nL'equazione precedente pu\u00f2 essere riportata su un grafico, chiamato \"linea di Fanno\", che rappresenta il luogo degli stati determinati per una data condizione del flusso sul piano \"H\"-\"\u0394S\". Nel grafico, la linea di Fanno raggiunge il valore massimo dell'entropia per \"H\"\u00a0= 0,833 ed il flusso \u00e8 saturato. In accordo con il secondo principio della termodinamica, l'entropia deve necessariamente aumentare in un flusso di Fanno. Questo significa che un flusso subsonico che entra in un condotto con attrito sulle pareti aumenter\u00e0 il proprio numero di Mach sino a raggiungere la condizione di saturazione. Al contrario, un flusso supersonico diminuir\u00e0 il proprio Mach, sino a raggiungere la condizione di saturazione.\nLa linea di Fanno definisce i possibili stati di un gas quando il flusso di massa e l'entalpia sono mantenuti costanti, ma la quantit\u00e0 di moto varia. Ogni punto della linea di Fanno ha un differente valore della quantit\u00e0 di moto e la sua variazione \u00e8 attribuibile agli effetti dell'attrito.\nRelazioni aggiuntive del flusso di Fanno.\nCome gi\u00e0 specificato, sia la sezione che il flusso di massa sono mantenuti costanti per un flusso di Fanno. Inoltre anche la temperatura di ristagno rimane costante. Di seguito sono indicate le relazioni che esprimono quanto appena indicato, dove con il segno * sono rappresentate le grandezze nella sezione di gola (o saturata o critica), dette \"critiche\", mentre con il pedice 0 le grandezze di ristagno.\nPossono essere quindi sviluppate e risolte delle equazioni differenziali per descrivere i rapporti tra le grandezze statiche e critiche nel flusso di Fanno. I rapporti tra le pressioni, densit\u00e0, temperature, velocit\u00e0 e pressione di ristagno sono i seguenti:\nApplicazioni.\nIl modello di flusso di Fanno \u00e8 spesso usato per la progettazione e l'analisi degli ugelli di scarico: in un ugello il \"convergente\" (tratto del condotto dove la sezione diminuisce) od il \"divergente\" (tratto del condotto dove la sezione aumenta) sono modellati da un flusso isoentropico, mentre la zona a sezione costante che eventualmente potrebbe trovarsi a valle (ad esempio per ospitare un postbruciatore) \u00e8 modellato da un flusso di Fanno.\nIl flusso di Fanno \u00e8 stato utilizzato per la prima volta nello spazio circa 10 anni fa, e tramite equazioni numeriche ha fornito il modello con il quale oggi possiamo calcolare le velocit\u00e0 degli anelli pi\u00f9 interni di saturno.\nPer assegnate condizioni a monte nella sezione 1, come mostrato nelle figure a fianco, si possono calcolare il numero di Mach sulla sezione d'uscita e la collocazione dell'urto normale nella zona a sezione costante. La sezione 2 individua la sezione di gola, dove il numero di Mach \u00e8 unitario se il flusso \u00e8 saturato. La sezione 3 individua la sezione di uscita del condotto divergente dove il flusso passa da modello di fluido isoentropico a flusso di Fanno. Con una pressione iniziale sufficientemente elevata, pu\u00f2 essere mantenuto un flusso supersonico attraverso la zona a sezione costante. Comunque le figure mostrano un'onda d'urto normale all'interno della zona a sezione costante, la quale perci\u00f2 imporr\u00e0 che il flusso transiti dalla porzione supersonica della linea di Fanno a quella subsonica prima di proseguire verso Mach 1. Il movimento del flusso sar\u00e0 sempre da sinistra verso destra sul diagramma \"H\"-\u0394\"S\" per il secondo principio della termodinamica.\nIl modello di flusso di Fanno \u00e8 estensivamente utilizzato anche in combinazione con il modello di flusso di Rayleigh. Questi due modelli si intersecano sui piani entropia-numero di Mach, che sono molto significativi per molte applicazioni. D'altra parte per\u00f2, i valori dell'entropia per ciascun modello non sono coincidenti nelle condizioni soniche. La variazione di entropia \u00e8 nulla a Ma\u00a0=\u00a01 per ciascun modello, ma ci\u00f2 vuol dire che la variazione d'entropia dallo stesso punto arbitrario al punto sonico \u00e8 differente per il flusso di Fanno ed il flusso di Rayleigh. Se i valori iniziali di \"s\"\"i\" ed Ma\"i\" sono definiti, pu\u00f2 essere definita una nuova equazione per l'entropia adimensionale in funzione del numero di Mach. Queste equazioni sono mostrate di seguito, rispettivamente per il modello di Fanno e di Rayleigh:\nLa figura a fianco mostra la sovrapposizione delle linee di Fanno e di Rayleigh alle condizioni iniziali di \"s\"\"i\"\u00a0= 0 e Ma\"i\"\u00a0= 3. I punti di intersezione sono calcolati eguagliando le nuove equazioni dell'entropia adimensionale tra loro, per mezzo della seguente relazione:\n\u00c8 interessante notare che i punti di intersezione si trovano al numero di Mach iniziale dato (Ma = 3) ed al numero di Mach a valle dell'urto per questo stesso valore (Ma = 0,4752, si confronti con una tabella degli urti normali in letteratura). In questi punti un modello di flusso pu\u00f2 trasformarsi in un altro."}
{"id": "2347492", "revid": "345553", "url": "https://it.wikipedia.org/wiki?curid=2347492", "title": "Il pinturicchio", "text": ""}
{"id": "2347493", "revid": "287204", "url": "https://it.wikipedia.org/wiki?curid=2347493", "title": "Rugby a 15 nel 1906", "text": "Attivit\u00e0 internazionale.\nTest e Tour.\nSi conclude il tour neozelandese iniziato nel 1905 ed inizia il primo tour del Sudafrica in Europa, che si concluder\u00e0 nel 1907 . \u00c8 la prima rappresentativa sudafricana, nata ancor prima della nascita dello stato vero e proprio (1910). \u00c8 anche l'anno dell'esordio sulla scena internazionale della Francia.\nPrimo test match tra Francia ed Inghilterra:\nBarbarians.\nI \"Barbarians\" hanno disputato i seguenti incontri:"}
{"id": "2347497", "revid": "838137", "url": "https://it.wikipedia.org/wiki?curid=2347497", "title": "Rugby a 15 nel 1907", "text": "Barbarians.\nI \"Barbarians\" hanno disputato i seguenti incontri"}
{"id": "2347498", "revid": "256896", "url": "https://it.wikipedia.org/wiki?curid=2347498", "title": "Rugby a 15 nel 1908", "text": "Attivit\u00e0 internazionale.\nTornei per nazioni.\n(*) Ai Giochi Olimpici del 1908, partecip\u00f2 una rappresentanza dell'Australasia, che riuniva gli atleti di Australia e Nuova Zelanda. A rappresentarla nel rugby a 15 fu l'Australia in tour in Europa in quel periodo.\nTest e tour.\nMancano completamente sia i giocatori scozzesi che quelli irlandesi, tanto che negli annali viene ricordata come la selezione degli 'Anglo Welsh\nSecondo alcuni la supremazia della squadra britannica nei confronti delle squadre Australiane, sar\u00e0 la causa della scissione di parte del Rugby Australiano verso il Rugby a XIII.\nIn realt\u00e0 la scissione era ormai decisa, visto che saranno i Team del Queensland a lasciare il Rugby a 15, dopo che gi\u00e0 avevano rifiutato di formare una squadra nazionale unica con il Nuovo Galles del Sud.\nBarbarians.\nI Barbarians hanno disputato i seguenti match:"}
{"id": "2347499", "revid": "767487", "url": "https://it.wikipedia.org/wiki?curid=2347499", "title": "Robert Bridges", "text": "Biografia.\nNacque nel Kent e venne educato all\"'Eton College\" e al \"Corpus Christi College\" di Oxford, prima di trasferirsi a Londra per studiare e praticare medicina fino all'et\u00e0 di quaranta anni.\nUna malattia lo costrinse al ritiro nel 1882, dopodich\u00e9 intraprese la carriera di scrittore.\nLe sue prime poesie uscirono nel 1873 e tre anni dopo vennero pubblicati ventiquattro sonetti intitolati \"The Growth of Love\" (\"Fioritura d'amore\"). Durante la met\u00e0 degli anni ottanta realizz\u00f2 una nuova versione della storia epica di Eros e Psiche a cui seguirono composizioni drammatiche, la pi\u00f9 importante delle quali fu \"Prometheus the Firegives\" (\"Prometeo donatore del fuoco\").\nNel 1890 pubblica a Londra un dramma in 5 atti con il titolo Il ritorno di Ulisse.\nL'opera di maggiore profondit\u00e0 dell'autore \u00e8 \"The Testament of Beauty\" (\"Il testamento della bellezza\"), costituito da una serie di strofe definite dallo stesso Bridges \"alessandrine libere\" ispirate allo stile miltoniano. Il poema pu\u00f2 definirsi un compendio delle conoscenze tecniche e culturali maturate da Bridges\".\nNel 1896 la collezione intitolata \"Shorter Poems\" incluse tutte la varie liriche del poeta apparse fini a quel momento in stampe separate.\nDa menzionare fu sicuramente la stampa avvenuta nel 1918, per merito di Bridges, dei versi del padre gesuita Hopkins."}
{"id": "2347500", "revid": "838137", "url": "https://it.wikipedia.org/wiki?curid=2347500", "title": "Rugby a 15 nel 1909", "text": ""}
{"id": "2347501", "revid": "838137", "url": "https://it.wikipedia.org/wiki?curid=2347501", "title": "Rugby a 15 nel 1910", "text": "Barbarians.\nI Barbarians disputano i seguenti incontri:"}
{"id": "2347502", "revid": "838137", "url": "https://it.wikipedia.org/wiki?curid=2347502", "title": "Rugby a 15 nel 1911", "text": ""}
{"id": "2347503", "revid": "333440", "url": "https://it.wikipedia.org/wiki?curid=2347503", "title": "Robert Seymour Bridges", "text": ""}
{"id": "2347504", "revid": "93556", "url": "https://it.wikipedia.org/wiki?curid=2347504", "title": "Rugby a 15 nel 1912", "text": "I Barbarians.\nI Barbarians disputano i seguenti incontri :"}
{"id": "2347507", "revid": "838137", "url": "https://it.wikipedia.org/wiki?curid=2347507", "title": "Rugby a 15 nel 1913", "text": "I Barbarians.\nI Barbarians hanno disputato i seguenti incontri:"}
{"id": "2347509", "revid": "93556", "url": "https://it.wikipedia.org/wiki?curid=2347509", "title": "Rugby a 15 nel 1914", "text": ""}
{"id": "2347512", "revid": "729019", "url": "https://it.wikipedia.org/wiki?curid=2347512", "title": "Enrico di Schomberg", "text": "Enrico era il secondo figlio (primo maschio) dei cinque figli di Gaspare di Schomberg (1540 \u2013 1599), conte di Nanteuil-le-Haudouin e Durtal, e della di lui consorte Jeanne de Chastaigner. La famiglia del padre era originaria di Mei\u00dfen, in Sassonia.\nBiografia.\nLa vita attiva.\nNel 1589, dopo l'assassinio di Enrico III ad opera di Jacques Cl\u00e9ment, fu tenuto per breve tempo prigioniero dai cattolici della Lega Cattolica\nCombatt\u00e9 per la prima volta all'et\u00e0 di 17 anni in Ungheria per l'imperatore Rodolfo II. Tornato in Francia, prosegu\u00ec la sua carriera di uomo d'armi, prima come soldato e poi come ufficiale, sotto Luigi XIII di Francia.\nQui si dimostr\u00f2 in particolare confidente e seguace del cardinale Richelieu. Per conto di quest'ultimo fu emissario particolare presso i pr\u00ecncipi protestanti tedeschi e si adoper\u00f2 pi\u00f9 volte per il fallimento degli intrighi orditi da una parte dei nobili francesi contro il cardinale. \nDal 1619 al 1622 fu Controllore generale delle finanze di Francia e nel 1625 fu promosso maresciallo di Francia.\nNel 1627 prese parte alle operazioni militari dell'assedio de La Rochelle. A fianco del Toiras cacci\u00f2 George Villiers, I duca di Buckingham dall'\u00cele de R\u00e9 e lo sconfisse in mare il 17 novembre. Nel 1632 sconfisse a Castelnaudary Enrico II di Montmorency.\nSchomberg fu incaricato dell'arresto di gentiluomini accusati di complotti contro il cardinale Richelieu, specificatamente di:\nUn mese prima della sua morte, dopo l'esecuzione di Enrico II di Momtmorency (30 ottobre 1632), fu nominato governatore della Linguadoca, ma poco dopo mor\u00ec ed al suo posto fu nominato il figlio Carlo di Schomberg.\nIl personaggio.\nSchomberg fu uno dei pi\u00f9 importanti comandanti militari di Luigi XIII e del cardinale Richelieu. Particolari successi ebbe nel combattere contro George Villiers, I duca di Buckingham, nel corso dell'assedio di La Rochelle (1627-1628) e nella guerra di successione di Mantova e del Monferrato (1628-1631) e nelle battaglie contro i frondisti.\nInoltre Schomberg aveva fama di particolare affidabilit\u00e0. Il cardinale Richelieu scrisse di lui nelle sue memorie:\nMatrimonio e discendenti.\nNel 1598 spos\u00f2 Fran\u00e7oise d'Espinays, figlia di Claude d'Espinays, che lo lasci\u00f2 vedovo il 16 gennaio 1602. Da Fran\u00e7oise ebbe due figli:\nUn anno prima di morire spos\u00f2 Anne de La Guiche (\u2020 1663) dalla quale ebbe una figlia (nata dopo la morte del padre):"}
{"id": "2347517", "revid": "838137", "url": "https://it.wikipedia.org/wiki?curid=2347517", "title": "Rugby a 15 nel 1919", "text": "Attivit\u00e0 internazionale.\nL'attivit\u00e0 riprende lentamente\nBarbarians.\nI Barbarians disputano i seguenti incontri:"}
{"id": "2347518", "revid": "838137", "url": "https://it.wikipedia.org/wiki?curid=2347518", "title": "Rugby a 15 nel 1920", "text": ""}
{"id": "2347520", "revid": "287204", "url": "https://it.wikipedia.org/wiki?curid=2347520", "title": "Condensatore (scambiatore di calore)", "text": "Un condensatore \u00e8 un particolare scambiatore di calore che ha lo scopo di condensare una sostanza chimica o una miscela, ovvero portarla da aeriforme allo stato liquido, in genere per raffreddamento grazie all'attraversamento di un fluido refrigerante, che ha il compito di sottrarre calore latente alla sostanza che si vuole condensare.\nI condensatori possono avere delle superfici di scambio, molto variabili, e trovano impiego in molti campi: ambito domestico (ad esempio nel Congelatore e nei condizionatore), in ambito industriale (ad esempio nella distillazione frazionata e in generale nella termoregolazione industriale) e in laboratorio.\nImpiego industriale.\nLe apparecchiature chimiche usate possono essere un condensatore:\nCondensatori convenzionali.\nNei condensatori convenzionali vengono utilizzati in genere come fluidi refrigeranti acqua o aria, a causa della loro facile reperibilit\u00e0 e del loro basso costo.\nLe apparecchiature impiegate possono essere condensatori :\nCon questo tipo di condensatori si possono raggiungere in genere temperature fino a .\nDimensionamento per la generazione elettrica.\nIn una centrale termoelettrica che generano corrente elettrica tramite alternatore e turbina a vapore si adottano condensatori a superficie dimensionati in base al rendimento termodinamico \u03b7, alla potenza complessa P sviluppata, alla velocit\u00e0 del vapore in ingresso vs e la sua decelerazione all'uscita \u0394vs, alla temperatura Twi e velocit\u00e0 vw di ingresso dell'acqua di raffreddamento e al massimo salto di temperatura permesso dall'impatto ambientale \u0394Tw, alla pressione di condensazione ps raggiungibile e il titolo del vapore in ingresso xs caratteristiche del ciclo Hirn impiegato, al diametro interno d e spessore \u0394d dei tubi dello scambiatore e allo spessore medio dello strato di condensa che li ricopre \u0394ds, alla loro distanza a, angolazione reciproca \u03b8, e fattore di ingombro w.\nI parametri di interesse per un condensatore a fascio tubiero e mantello sono il numero dei tubi:\nformula_1\nla lunghezza dello scambiatore a fascio tubiero e mantello (di poco inferiore a quello dell'intero condensatore):\nformula_2,\ndove formula_3,\n\u00e8 la resistenza specifica termica dei tubi;\nil suo diametro (di poco inferiore a quello dell'intero condensatore):\nformula_4,\ni diametri della tubazione del vapore in ingresso: \nformula_5,\nquello dell'uscita della condensa:\nformula_6,\ne quello sia di ingresso che di uscita dell'acqua di raffreddamento (che non subisce significative variazioni di densit\u00e0 n\u00e9 perdite di carico):\nformula_7.\nEsempio.\nCon i dati:\n\u03b7=39.3%, P=A, vs=, \u0394vs=, Twi=, vw=, \u0394Tw=, ps=, xs=0.90, d=, \u0394d=, \u0394ds=, a=, \u03b8=, w=0.85:\nCondensatori refrigerativi.\nQuesto tipo di condensatori fa uso di refrigeranti compressi, e possono arrivare a temperature prossime ai .\nIn questo caso vengono impiegati sempre scambiatori a superficie.\nCondensatori criogenici.\nFanno impiego di gas liquefatti come azoto liquido o biossido di carbonio. Si possono raggiungere temperature prossime ai .\nImpiego in laboratorio.\nNell'uso di laboratorio, il condensatore \u00e8 in genere di piccole dimensioni, e molto spesso \u00e8 in vetro, materiale fragile ma estremamente resistente alla corrosione (con alcune eccezioni), mostrato in figura, dalla forma tipica.\nMolto usato in laboratorio \u00e8 il condensatore \"a ricadere\" in cui il condensato, in genere proveniente da un pallone - ma anche da una colonna - ricade nel pallone stesso; configurazione spesso usata quando si vogliano estrarre incondensabili ad esempio mediante un eiettore. Il condensatore in figura \u00e8 adatto a questo scopo, come si vede dal largo bocchello inferiore (scarico del condensato) e dal pi\u00f9 piccolo superiore (estrazione incondensabili). I bocchelli laterali sono destinati ad ingresso ed uscita del liquido di raffreddamento.\nCondensatore barometrico.\nI condensatori barometrici sono apparecchiature chimiche usate per operazioni di sottovuoto, costituito da una camera in cui viene convogliata una corrente aeriforme e un getto di acqua (allo stato liquido). Il getto d'acqua viene spruzzato da un eiettore, e acquista calore dalla corrente gassosa, che condensa.\nL'apparecchiatura viene installata ad almeno 10,4 metri dal suolo, per cui la miscela acqua-condensato che viene a formarsi viene poi inviata attraverso una tubazione verticale lunga almeno 10,4 metri (chiamata \"gamba barometrica\"), che ha lo scopo di creare una differenza di pressione tra l'uscita della corrente dal basso della tubazione e l'ingresso della corrente gassosa.\nIn questa maniera si riesce a creare una pressione minore di pressione atmosferica nell'apparecchiatura collegata a monte del condensatore barometrico (ad esempio un evaporatore), e la corrente in uscita dal condensatore barometrico pu\u00f2 essere movimentata attraverso una pompa idraulica.\nI vapori non-condensabili sono spillati dall'alto del condensatore barometrico."}
{"id": "2347522", "revid": "339392", "url": "https://it.wikipedia.org/wiki?curid=2347522", "title": "Condensatore termico", "text": ""}
{"id": "2347525", "revid": "28592", "url": "https://it.wikipedia.org/wiki?curid=2347525", "title": "Iekaterinburg", "text": ""}
{"id": "2347536", "revid": "124525284", "url": "https://it.wikipedia.org/wiki?curid=2347536", "title": "Falco Accame", "text": "Biografia.\n\u00c8 stato ufficiale superiore di Marina e comandante del cacciatorpediniere \"Indomito\" fino al luglio 1975.\n\u00c8 stato eletto alla Camera dei deputati prima nel 1976 e poi nel 1979 tra le file del Partito Socialista Italiano.\n\u00c8 stato Presidente e Vicepresidente della Commissione Difesa nonch\u00e9 membro della Commissione Parlamentare d'inchiesta sulle commesse militari.\nHa svolto l'incarico di consigliere alla Regione Liguria e al Comune di Roma ed \u00e8 stato Consigliere Nazionale di Legambiente.\nCome Presidente della Fondazione Internazionale per la Pace N. Pasti, ha rappresentato in Italia il \u201c Tribunale R. Clark per i crimini di guerra della NATO nella ex Jugoslavia\u201d.\n\u00c8 stato presidente della Ana-Vafaf, Associazione che tutela le famiglie dei militari deceduti in tempo di pace; con quest'associazione s'\u00e8 occupato fra l'altro delle conseguenze che l'uso di armamenti contenenti uranio impoverito ha provocato sui soldati italiani nelle missioni in Libano, Iraq, Bosnia ed Erzegovina, Somalia e Kosovo.\n\u00c8 stato anche presidente onorario del Centro di Iniziative per la Verit\u00e0 e la Giustizia - CIVG, vicepresidente del comitato Seagull per la sicurezza in mare e membro del Comitato per la difesa e il rilancio della Costituzione."}
{"id": "2347537", "revid": "115533", "url": "https://it.wikipedia.org/wiki?curid=2347537", "title": "Forze armate federali tedesche", "text": ""}
{"id": "2347539", "revid": "115533", "url": "https://it.wikipedia.org/wiki?curid=2347539", "title": "Forze armate della Germania", "text": ""}
{"id": "2347540", "revid": "115533", "url": "https://it.wikipedia.org/wiki?curid=2347540", "title": "Forze armate tedesche", "text": ""}
{"id": "2347541", "revid": "166579", "url": "https://it.wikipedia.org/wiki?curid=2347541", "title": "Marcialla", "text": "Marcialla \u00e8 una frazione dei comuni di Certaldo e di Barberino Tavarnelle.\nSi tratta di un borgo situato su un colle che fa da spartiacque tra la Val d'Elsa e la Val di Pesa.\nStoria.\nLo sviluppo del borgo fu determinato dall'essere inizialmente il mercatale del castello di Pogni, di cui permangono i resti a breve distanza della piazza principale, ma dopo la sua distruzione nel 1181 fu anche comune autonomo ma sempre sotto il dominio di Firenze. Mantenne sempre una notevole importanza strategica proprio perch\u00e9 permetteva di controllare le due valli. Marcialla viene citata in una mappa della Val d'Elsa realizzata da Leonardo da Vinci e oggi conservata nella Biblioteca Reale di Windsor.\nLuoghi d'interesse.\nEdifici religiosi.\nDi origine romanica a un impianto ad unica navata conclusa con un'abside. Ampliata nel 1928.\nRisale al XII secolo, \u00e8 stata praticamente ricostruita nel XVI secolo, ospita al suo interno alcune interessanti opere d'arte.\nPalazzi.\nSituato nella parte occidentale della piazza principale di Marcialla lambisce le dolci colline chiantigiane risaltando subito agli occhi per la particolare e caratteristica torretta che sorge sulla sua sommit\u00e0.\nCentro nevralgico per secoli della vita marciallina ha subito una lenta metamorfosi che lo ha visto trasformarsi da fattoria a dimora rustica dei marchesi Bargagli Stoffi.\nDal 1800 di propriet\u00e0 della Famiglia Giannozzi, sorge sulla piazza principale di Marcialla e si presenta come una sorta di villa urbana, dall'aspetto settecentesco. Al suo interno \u00e8 presente una bella sala a volta con mattoni disposti a coltello. Attualmente ospita un Bed &amp; Breakfast."}
{"id": "2347542", "revid": "307923", "url": "https://it.wikipedia.org/wiki?curid=2347542", "title": "Corrente faradica", "text": ""}
{"id": "2347543", "revid": "486946", "url": "https://it.wikipedia.org/wiki?curid=2347543", "title": "Esercito federale tedesco", "text": ""}
{"id": "2347545", "revid": "486946", "url": "https://it.wikipedia.org/wiki?curid=2347545", "title": "Esercito della Germania", "text": ""}
{"id": "2347549", "revid": "486946", "url": "https://it.wikipedia.org/wiki?curid=2347549", "title": "Forze terrestri della federazione russa", "text": ""}
{"id": "2347550", "revid": "71433", "url": "https://it.wikipedia.org/wiki?curid=2347550", "title": "SAGAT", "text": ""}
{"id": "2347551", "revid": "486946", "url": "https://it.wikipedia.org/wiki?curid=2347551", "title": "Esercito della Federazione russa", "text": ""}
{"id": "2347552", "revid": "1442080", "url": "https://it.wikipedia.org/wiki?curid=2347552", "title": "Debian Free Software Guidelines", "text": "Le linee guida del software Debian. (in inglese Debian Free Software Guidelines, in sigla DFSG) sono un insieme di principi sviluppati e condivisi dai creatori e dai sostenitori del progetto Debian per definire la loro concezione di software libero.\nFurono pensati da Bruce Perens (da un'idea di Ean Schussler) e vennero poi approvati dalla comunit\u00e0 di sviluppatori Debian nel 1997.\nLe Linee Guida.\nIn particolare i creatori del sistema Debian hanno individuato 10 principi importanti che dovevano far parte del loro sistema:\nVersioni delle DFSG.\nSono state sviluppate 2 versioni delle DFSG: la versione 1.0 che risale al 5 luglio del 1997 e la 1.1 la quale fu approvata il 26 aprile 2004 e che ad oggi rimpiazza la prima versione.\nTra le due versioni non esiste nessuna differenza sostanziale per quanto riguarda i contenuti, nell'ultima revisione sono stati semplicemente modificati alcuni termini per rendere il tutto pi\u00f9 chiaro e comprensibile.\nIl Contratto Sociale Debian.\nDebian ha pubblicato anche i 5 punti cardine su cui si basa lo sviluppo del sistema Debian GNU/Linux: il Contratto Sociale Debian (\"Debian Social Contract\"). Le Linee Guida Debian per il Software Libero (\"Debian Free Software Guidelines\" - \"DFSG\") sono parte del contratto.\nLa versione attuale (1.1) \u00e8 stata approvata il 26 aprile 2004 e ha sostituito la versione 1.0 approvata il 5 luglio 1997.\n\"Contratto Sociale\" con la Comunit\u00e0 Free Software.\nDa quest'atto si nota come la comunit\u00e0 Debian non sia in alcun modo contro politiche di software non libero. I pacchetti non liberi sono infatti pienamente supportati anche se non vengono inclusi nel sistema Debian, ma sono comunque utilizzabili a discrezione degli utenti.\nSviluppi Delle DFSG.\nNel febbraio del 1998 Perens, insieme a Eric Raymond, fond\u00f2 la \"Open Source Initiative\" (OSI). Essi si basarono sugli stessi principi delle DFSG per creare L'Open Source Definition. Per fare ci\u00f2 \u00e8 stato sufficiente eliminare tutti riferimenti al sistema specifico Debian dandogli cos\u00ec una valenza pi\u00f9 generale."}
{"id": "2347553", "revid": "115533", "url": "https://it.wikipedia.org/wiki?curid=2347553", "title": "Forze armate di San Marino", "text": ""}
{"id": "2347554", "revid": "115533", "url": "https://it.wikipedia.org/wiki?curid=2347554", "title": "Forze armate sanmarinesi", "text": ""}
{"id": "2347556", "revid": "339392", "url": "https://it.wikipedia.org/wiki?curid=2347556", "title": "Forze armate del Regno Unito", "text": ""}
{"id": "2347558", "revid": "115533", "url": "https://it.wikipedia.org/wiki?curid=2347558", "title": "Esercito del Regno Unito", "text": ""}
{"id": "2347569", "revid": "62004", "url": "https://it.wikipedia.org/wiki?curid=2347569", "title": "Raleigh-Lifeforce-Creation-HB Pro Cycling Team", "text": ""}
{"id": "2347572", "revid": "216401", "url": "https://it.wikipedia.org/wiki?curid=2347572", "title": "Univega Pro Cycling Team", "text": ""}
{"id": "2347576", "revid": "199745", "url": "https://it.wikipedia.org/wiki?curid=2347576", "title": "Morella rampicante", "text": ""}
{"id": "2347577", "revid": "1543377", "url": "https://it.wikipedia.org/wiki?curid=2347577", "title": "Flusso di Rayleigh", "text": "Il flusso di Rayleigh \u00e8 un modello matematico di flusso unidimensionale in condizioni stazionarie con scambio di calore (formula_1) con l'esterno, in condotti a sezione costante, dove le irreversibilit\u00e0 dovute all'attrito sono trascurate (formula_2). \nIl flusso deve il suo nome a John Strutt, III barone Rayleigh.\nAnalogamente al flusso di Fanno, il flusso di Rayleigh \u00e8 non-isoentropico, in quanto reversibile ma non adiabatico a causa della presenza di calore scambiato con l'ambiente esterno. Infatti, scrivendo l'equazione del secondo principio della termodinamica:\nformula_3\ne, tenendo conto delle condizioni sopra ipotizzate, si evince che la variazione di entropia non \u00e8 nulla formula_4.\nCurva di Rayleigh.\nPartendo dall'equazione di continuit\u00e0:\nformula_5 \ne dal bilancio della quantit\u00e0 di moto in caso di flussi unidimensionali e stazionari:\nformula_8\nsi ricava una relazione dove la pressione \u00e8 espressa in funzione della densit\u00e0:\nformula_9\nTenuto conto che formula_10si pu\u00f2 rappresentare tale relazione sul piano di Clapeyron \"p-v.\"&lt;graph&gt;{\n \"version\": 2,\n \"width\": 200,\n \"height\": 200,\n \"data\": [\n \"name\": \"table\",\n \"values\": [\n \"x\": 0,\n \"y\": 100\n {\n \"x\": 100,\n \"y\": 0\n {\n \"x\": 2,\n \"y\": 98\n {\n \"x\": 3,\n \"y\": 97\n ]\n ],\n \"scales\": [\n \"name\": \"x\",\n \"type\": \"linear\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"line\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"interpolate\": {\n \"value\": \"monotone\"\n \"stroke\": {\n \"value\": \"steelblue\"\n \"strokeWidth\": {\n \"value\": 3\n \"padding\": {\n \"top\": 29,\n \"bottom\": 30,\n \"left\": 30,\n \"right\": 30\n}&lt;/graph&gt;\u00c8 possibile valutare anche l'entalpia formula_11 e l'entropia formula_12e considerando la relazione formula_13precedentemente ricavata, si ottiene la curva di Rayleigh sul piano di Gibbs \"h-s\". \nDifferenziando la funzione impulso specifico, si ottiene:\nformula_14\nNel punto M l'entropia \u00e8 massima, pertanto assumer\u00e0 un valore costante e ds = 0 di conseguenza. Da ci\u00f2 discende che la velocit\u00e0 nel punto M \u00e8\nformula_15ossia la velocit\u00e0 locale del suono e pertanto ci troveremo in condizioni critiche (o soniche) con formula_16.\nNel ramo superiore il flusso \u00e8 in regime subsonico, percorso verso entropie crescenti, se il sistema \u00e8 in riscaldamento, mentre verso entropie decrescenti, se il sistema \u00e8 in raffreddamento. \nNel ramo inferiore, invece, il flusso \u00e8 in regime supersonico, percorso analogamente al ramo superiore.\nA differenza della curva di Fanno, la curva di Rayleigh pu\u00f2 essere percorsa passando dal tratto subsonico al supersonico o viceversa in quanto l'entropia non \u00e8 strettamente maggiore di zero, pertanto non si ha la necessit\u00e0 di muoversi esclusivamente verso le entropie crescenti come accade in Fanno. Nel flusso di Fanno infatti, le ipotesi di partenza sono formula_17e formula_18 ma, essendo formula_19 per il secondo principio della termodinamica discende necessariamente che formula_20.\nApprossimazione della curva di Rayleigh mediante trasformazioni politropiche.\nFissato un piano di Gibbs \"h-s\" una curva di Rayleigh pu\u00f2 essere approssimata da una generica politropica di equazione formula_21o equivalentemente formula_22 \n\u00c8 possibile conoscere attraverso una semplice relazione il numero di Mach a seconda del punto della curva considerato. Il punto A ad esempio \u00e8 approssimato da un'isobara, politropica con esponente m = 0. Il punto B \u00e8 appartenente a un'isocora ossia una politropica avente m tendente a infinito. Infine i punti O e M sono comuni alla curva e, rispettivamente, a un'isoterma (esponente della politropica m = 1) e un'isoentropica (ossia adiabatica reversibile con esponente m = formula_23formula_241,4 per l'aria). \nL'equazione della politropica viene dunque differenziata ottenendo formula_25\nSe il fluido considerato \u00e8 un gas ideale, la relazione si pu\u00f2 riscrivere come:\nformula_26\nPertanto, sulla curva di Rayleigh, formula_27.\nLa relazione che permette di calcolare il numero di Mach \u00e8 pertanto: formula_28.\nNotiamo che:\nI risultati ottenuti trovano un'importante applicazione negli scambiatori di calore, per i quali consideriamo velocit\u00e0 del fluido molto basse ossia con numero di Mach tendente a zero. Infatti, la trattazione finora vista porta all'ipotesi forte di considerare uno scambiatore come isobaro, proprio perch\u00e9 nel tratto di curva approssimato dall'isobara vale Ma = 0.\nPropriet\u00e0 termodinamiche nel flusso di Rayleigh.\nNella tabella seguente sono illustrati gli andamenti qualitativi delle principali propriet\u00e0 lungo la curva di Rayleigh, a seconda che si stia riscaldando o raffreddando il sistema. \nSpiegazione dell'andamento non univoco della temperatura.\n\u00c8 stato visto nel paragrafo precedente che nel caso di riscaldamento o raffreddamento con Ma &lt; 1 il trend della temperatura non \u00e8 univoco. Ci\u00f2 costituisce un paradosso, perch\u00e9 non \u00e8 logicamente prevedibile una diminuzione della temperatura quando viene fornito del calore a un sistema o viceversa un aumento della temperatura se il calore viene ceduto verso l'esterno. Per capire meglio il fenomeno, \u00e8 sufficiente osservare la curva di Rayleigh: nel tratto da O a N (vedasi figura 2) l'entalpia decresce e, con essa, la temperatura.\nIl paradosso pu\u00f2 essere spiegato tenendo conto che \u00e8 pi\u00f9 corretto parlare di aumento di temperatura totale in caso di calore fornito al sistema o di diminuzione di temperatura totale in caso di calore ceduto all'esterno. Considerando infatti il primo principio:\nformula_39\ne immaginando di somministrare calore al sistema formula_40 nel tratto da O a N, affinch\u00e9 si soddisfi necessariamente la condizione formula_41, per poter compensare il fatto che formula_42, il termine cinetico formula_43sar\u00e0 il termine maggiormente influente e crescer\u00e0 con un tasso di variazione maggiore di quanto aumenti la temperatura totale. Dunque il termine statico formula_44 diminuisce ma il termine dinamico formula_43riesce a compensare il \"crollo\" del termine statico aumentando pi\u00f9 rapidamente e pertanto ogni effetto anomalo sulla temperatura di ristagno, che \u00e8 direttamente collegata al calore secondo il primo principio, non verr\u00e0 \"avvertito\".\nChoking nel flusso di Rayleigh.\nIl fenomeno del \"choking\" \u00e8 essenzialmente definibile come la violazione delle condizioni stazionarie o di prinicipi inviolabili come conservazione della portata a seguito della riduzione della pressione all'uscita di una tubazione o di un ugello oppure a seguito dell'aumento di un cosiddetto \"driving factor\" al di sopra di una certa soglia, come ad esempio il termine formula_46nel flusso di Fanno.\nSi pu\u00f2 osservare che esiste una quantit\u00e0 massima di calore somministrabile al sistema affinch\u00e9 vengano mantenute le condizioni stazionarie. \nGraficamente, osservando la figura 3, la quantit\u00e0 di calore formula_47corrisponde all'area sottesa dalla curva nel tratto da P a N, cio\u00e8 dalle condizioni iniziali di Ma = 0 fino alle condizioni critiche. Si pu\u00f2 scrivere dunque:\nformula_48\nImmaginando di aumentare la portata formula_49ci si sposterebbe verso una curva di Rayleigh pi\u00f9 interna, come \u00e8 possibile notare dal grafico. Ci\u00f2 determina una diminuzione della quantit\u00e0 massima di calore che il sistema pu\u00f2 ricevere. \nSe tale quantit\u00e0 di calore viene superata, viene a rompersi l'ipotesi di flusso stazionario unidimensionale, portando a una diminuzione della portata nel condotto.\nPu\u00f2 altres\u00ec essere effettuato un altro tipo di analisi, considerando che le condizioni finali sono sempre quelle critiche. Si pu\u00f2 dire, cio\u00e8, che assegnata una formula_50, esiste un numero di Mach formula_51 critico massimo in caso di regime subsonico (oppure un formula_52 minimo in caso di regime supersonico) per cui si verificano le condizioni stazionarie con numero di Mach unitario all'uscita dal condotto. Spingendosi oltre tale valore critico del numero di Mach, la portata in ingresso teorica sarebbe oltre il valore massimo e pertanto non riuscirebbe pi\u00f9 a confluire interamente nel condotto, disperdendosi in parte e provocando quindi una diminuzione della portata in uscita, manifestando il \"choking\"."}
{"id": "2347578", "revid": "74242", "url": "https://it.wikipedia.org/wiki?curid=2347578", "title": "Giampaolo Faelli", "text": ""}
{"id": "2347589", "revid": "1921140", "url": "https://it.wikipedia.org/wiki?curid=2347589", "title": "Polycandelon", "text": "Polycandelon \u00e8 un termine greco che indica un \"lampadario con luci\". Generalmente di forma circolare, pu\u00f2 essere anche rettangolare o a croce. Esempi di questa particolare forma di illuminazione sono visibili all'interno della chiesa di Santa Sofia ad Istanbul e anche descritte all'interno di un poemetto di Paolo Silenziario, un intellettuale di Costantinopoli del VI secolo."}
{"id": "2347595", "revid": "1748167", "url": "https://it.wikipedia.org/wiki?curid=2347595", "title": "Quadrirotore", "text": "Un quadrirotore, chiamato anche elicottero quadrirotore , \u00e8 un aeromobile sollevato e spinto da quattro rotori. I quatrirotore vengono classificati come aerogiri, diversi dagli aeroplani in quanto la portanza \u00e8 data esclusivamente dai quattro rotori. Possono essere classificati anche come elicotteri, sebbene diversamente dagli elicotteri tradizionali, i quadrirotori hanno la funzione di utilizzare pale a \u201cpasso fisso\u201d, ovvero aventi attacco rigido con il mozzo, il cui angolo d\u2019attacco non varia durante la rotazione. Il controllo dei movimenti avviene tramite la variazione della velocit\u00e0 relativa di ogni rotore, in modo tale da cambiare la spinta e la coppia prodotta da ciascuno di essi. Questo effetto pu\u00f2 essere ottenuto anche con un veicolo a tre rotori.\nEsistono due generazioni di modelli di quadrirotori. La prima generazione di quadrirotori fu progettata per trasportare passeggeri. Questi quadrirotori sono stati tra i primi velivoli \u201cpi\u00f9 pesanti dell'aria\u201d (heavier-than-air) e a decollo e atterraggio verticale (Vertical Take Off and Landing - VTOL) ad avere successo.\nTuttavia, i primi prototipi presentavano scarso rendimento, mentre i successivi modelli richiedevano un carico di lavoro eccessivo per il pilota, dovuto alla poca stabilit\u00e0.\nLa generazione pi\u00f9 recente di quadrirotori viene progettata per volare senza pilota a bordo (aeromobile a pilotaggio remoto - APR). Questi velivoli utilizzano un sistema di controllo e dei sensori elettronici per stabilizzarsi. Grazie alle loro ridotte dimensioni e all'agilit\u00e0 di manovra, questi quadrirotore possono esser fatti volare in luoghi chiusi cos\u00ec come all'esterno.\nI vantaggi dell'attuale generazione di quadrirotori, nei confronti degli elicotteri convenzionali di scala comparabile, sono i seguenti. In primo luogo, i quadrirotori non necessitano di collegamenti meccanici per variare l'angolo d\u2019attacco del rotore quando ruotano; questo semplifica la conformazione del velivolo e riduce tempi e costi di manutenzione.\nIn secondo luogo, l'uso di quattro rotori fa s\u00ec che il diametro dei singoli rotori sia minore di quello necessario per un elicottero convenzionale equivalente, consentendo loro di immagazzinare minore energia cinetica. Questo riduce il danno che verrebbe provocato nel momento in cui i rotori dovessero colpire un oggetto. Per quanto riguarda gli APR di scale minori, il minor accumulo di energia cinetica nei rotori li rende pi\u00f9 sicuri per interazioni a distanza ravvicinata. Infine, i rotori possono essere racchiusi all'interno di una struttura che ne consenta la protezione in caso di collisione, permettendo voli al chiuso e in ambienti densi di ostacoli con un basso livello di rischio di danneggiare il velivolo, gli operatori e ci\u00f2 che lo circonda.\nControllo del volo.\nOgni rotore produce una spinta ed una coppia motrice nel suo centro di rotazione, cos\u00ec come una certa resistenza fluidodinamica opposta alla direzione di volo del velivolo. Quando tutti i rotori ruotano con la stessa velocit\u00e0 angolare, con i rotori \u201cuno\u201d e \u201ctre\u201d rotanti in senso orario ed i rotori \u201cdue\u201d e \u201cquattro\u201d in senso antiorario, la coppia aerodinamica netta e, di conseguenza, l'accelerazione angolare attorno all'asse di imbardata \u00e8 pari a zero, il che implica che il rotore che stabilizza l'imbardata degli elicotteri convenzionali non \u00e8 necessario. L'imbardata viene provocata da una discrepanza nel bilanciamento del momento torcente aerodinamico (ovvero controbilanciando i comandi di spinta cumulativa tra le coppie di eliche che ruotano in maniera opposta).\nAccelerazioni angolari attorno agli assi di beccheggio e rollio possono essere effettuate separatamente senza incidere sull'asse di imbardata. Ogni coppia di eliche che ruota nella stessa direzione controlla un asse, di rollio o di beccheggio. Aumentare la spinta di un motore riducendo quella dell'altro, permette di mantenere il bilancio di coppia necessario per la stabilit\u00e0 all'imbardata e produce una coppia netta attorno all'asse di rollio o di beccheggio. In questo modo, si pu\u00f2 utilizzare un rotore con pale a passo fisso per manovrare il velivolo in tutte le direzioni. Un'accelerazione di traslazione pu\u00f2 essere raggiunta mantenendo un angolo di beccheggio o rollio diverso da zero.\nPrincipali vantaggi.\nLa piattaforma quadrirotore rappresenta un interesse relativamente nuovo nell'area dei controlli. \u00c8 un sistema sottoattuato poich\u00e9 ha sei gradi di libert\u00e0: beccheggio, imbardata, rollio, x (movimento nella direzione frontale del veicolo), y (movimento verso il lato sinistro del veicolo) e z (altitudine) ma \u00e8 controllato utilizzando solo quattro attuatori. Il vantaggio dell'architettura di un quadrirotore quindi \u00e8 quello di non richiedere la presenza di alettoni, flap e martinetti. Le piattaforme quadrirotore forniscono anche un'interessante prospettiva progettuale. Con pochi utilizzi storici a dirigere le future applicazioni, la progettazione dei quadrirotore \u00e8 un settore scarsamente esplorato. Tuttavia la simmetria del design consente una centralizzazione dei sistemi di controllo e del carico utile. Questa caratteristica agevola anche il sistema di controllo perch\u00e9, anche con carichi diversi, \u00e8 abbastanza semplice mantenere il baricentro nella stessa posizione, sull'asse verticale.\nUn altro vantaggio dell'architettura quadrirotore \u00e8 che ogni rotore contribuisce al raggiungimento della portanza richiesta; quindi fornisce una quantit\u00e0 di spinta maggiore rispetto ad un elicottero convenzionale consentendo di portare carichi utili e piattaforme computazionali pi\u00f9 pesanti. Differentemente dall'architettura tradizionale il quadrirotore non ha bisogno di un rotore di coda che assorbe potenza ma non da un contributo per la portanza (serve solo a bilanciare la coppia generata dal rotore principale).\nI rotori dei quadrirotori possono essere facilmente coperti con una protezione avvolgente (\"shrouding\"); consentono in questo modo una migliore protezione rispetto ai rotori di un elicottero standard con le pale scoperte. La possibilit\u00e0 di impedire il contatto delle pale con gli ostacoli, in caso di urto violento, unita alle pi\u00f9 semplici leggi di controllo, consente la possibilit\u00e0 ai quadrirotori di volare anche all'interno di locali chiusi. L'attitudine al volo indoor sta generando una nuova ampia gamma di utilizzi e l'opportunit\u00e0 di creare nuovi mercati, grazie ai nuovi profili di missione che si affiancano a quelli gi\u00e0 svolti da elicotteri con il pilota a bordo.\nDietro tutti questi vantaggi c'\u00e8 l'unico handicap di una bassa velocit\u00e0 di crociera. Tuttavia la sua particolare attitudine per l'hovering, la sua stabilit\u00e0, le sue leggi di controllo e tutti i vantaggi menzionati precedentemente fanno del quadrirotori la piattaforma pi\u00f9 versatile e promettente."}
{"id": "2347597", "revid": "767487", "url": "https://it.wikipedia.org/wiki?curid=2347597", "title": "La mala educaci\u00f3n", "text": "La mala educaci\u00f3n \u00e8 un film del 2004 diretto da Pedro Almod\u00f3var, presentato fuori concorso come film d'apertura al 57\u00ba Festival di Cannes.\nTrama.\nMadrid, 1980. Juan, che si finge suo fratello maggiore Ignacio, va dal regista Enrique per proporsi come attore. Enrique, in piena crisi creativa, delude le aspettative di Juan, che comunque gli lascia il suo ultimo manoscritto, \"La visita\". Il racconto, parzialmente autobiografico, narra la storia di due compagni di collegio nei primi anni sessanta. I due protagonisti, gli stessi Ignacio ed Enrique, hanno condiviso i primi turbamenti adolescenziali e la scoperta della loro omosessualit\u00e0. Padre Manolo, il direttore del collegio, ha un interesse per Ignacio, del quale abusa, e per questo fa allontanare Enrique dal collegio.\nDopo diversi anni, nel 1977, Ignacio \u00e8 diventato una donna transessuale e, fingendosi sua sorella, torna da padre Manolo per vendicarsi del fatto che quest'ultimo, tanti anni prima, avesse allontanato il suo Enrique dal collegio nonostante gli avesse promesso il contrario. Lo ricatta: se padre Manolo non le dar\u00e0 1.000.000 di pesetas, far\u00e0 pubblicare il racconto su quello che avveniva all'interno del collegio rivelando quindi la colpevolezza di padre Manolo. La storia si conclude con l'uccisione di Ignacio da parte di un confratello di padre Manolo per sottrarsi al ricatto. Enrique \u00e8 il regista di questa storia e Juan (che continua a fingersi Ignacio) insiste per interpretare il ruolo di Zahara. Enrique accetta, per\u00f2 si accorge che colui che crede Ignacio \u00e8 strano, gli sembra completamente cambiato rispetto agli anni della scuola, e cos\u00ec inizia ad indagare su di lui.\nSi reca in Galizia dove incontra la madre di Ignacio, che gli racconta come Ignacio sia morto quattro anni prima. Da una foto Enrique capisce che il ragazzo che si finge Ignacio \u00e8 in realt\u00e0 Juan, il fratello minore. Scopre inoltre che il racconto \"La visita\" \u00e8 stato davvero scritto da Ignacio prima di morire, ispirandosi ai ricordi degli anni passati in collegio. L'ultimo giorno di riprese del film, con Juan che non ha ancora confessato la sua vera identit\u00e0, Enrique riceve la visita del signor Jos\u00e9 Manuel Berenguer, cio\u00e8 il vero padre Manolo, ormai dimesso dallo stato clericale, sposato e con un figlio, il quale gli confessa che la morte di Ignacio \u00e8 avvenuta in realt\u00e0 in altro modo.\nPrima che Ignacio morisse, padre Manolo, ricattato dallo stesso, aveva cominciato a fargli visita sempre pi\u00f9 spesso, accampando scuse varie per posticipare la consegna della somma chiestagli in cambio del silenzio solo per vedere il fratello Juan, del quale si era innamorato, e ammette che erano stati lui e Juan, divenuti amanti, ad organizzare un piano per uccidere il fratello tossicodipendente. Juan si sarebbe occupato di procurare la droga e poi sarebbe andato per qualche giorno dalla madre per evitare ogni sospetto, mentre Manuel avrebbe portato la droga ad Ignacio per ucciderlo. Terminato il racconto, Enrique se ne va amareggiato e deluso. Juan lo segue fino alla sua villa e per giustificarsi dice che in realt\u00e0 era stato padre Manolo ad organizzare il piano perch\u00e9 Ignacio lo ricattava, e ammette quanto sia stato difficile avere avuto un fratello come Ignacio per il giudizio della gente. Juan consegna quindi ad Enrique l'ultima lettera di Ignacio: la lettera per\u00f2 \u00e8 incompleta, riporta solo la prima riga."}
{"id": "2347609", "revid": "281901", "url": "https://it.wikipedia.org/wiki?curid=2347609", "title": "Isuridae", "text": ""}
{"id": "2347612", "revid": "1442080", "url": "https://it.wikipedia.org/wiki?curid=2347612", "title": "Giuseppe Antonini (barone di San Biase)", "text": "Biografia.\nGiuseppe Antonini, barone di San Biase, fu avvocato ed erudito, che ha legato il suo nome allo studio della storia e della topografia della Lucania e del Cilento. I suoi studi furono trasfusi nell'opera \"La Lucania, Discorsi\", pubblicata per la prima volta nel 1745."}
{"id": "2347616", "revid": "76652", "url": "https://it.wikipedia.org/wiki?curid=2347616", "title": "John Ernest Walker", "text": "Attualmente \u00e8 il direttore del Dunn Human Nutrition Unit di Cambridge. Ha vinto la Medaglia Copley nell'anno 2012."}
{"id": "2347617", "revid": "287204", "url": "https://it.wikipedia.org/wiki?curid=2347617", "title": "Lorenzo Giustiniani (erudito)", "text": "Biografia.\nNato e morto a Napoli, fu docente (per un breve periodo alla fine della sua vita) di critica d'arte all'universit\u00e0 partenopea.\nIl suo nome \u00e8 legato al \"Dizionario geografico-ragionato del Regno di Napoli\", opera monumentale per la stesura della quale attravers\u00f2 tutte le terre del regno, studiandone la geografia e la storia.\nNel 1818 apr\u00ec un filone di ricerca inedito, studiando la storia della biblioteca di Napoli."}
{"id": "2347626", "revid": "1935652", "url": "https://it.wikipedia.org/wiki?curid=2347626", "title": "Pontificia commissione per lo Stato della Citt\u00e0 del Vaticano", "text": "La Pontificia commissione per lo Stato della Citt\u00e0 del Vaticano \u00e8 l'organismo che esercita il potere legislativo nello Stato della Citt\u00e0 del Vaticano.\n\u00c8 il dicastero che detiene l'amministrazione \"de facto\" dello Stato della Citt\u00e0 del Vaticano, sovrintendendo alla maggior parte delle funzioni pubbliche e rappresentando lo Stato in vece del Papa. Il presidente della Commissione \u00e8 anche presidente del Governatorato, e dunque detiene anche il potere esecutivo. Il Governatorato vaticano infatti \u00e8 l'equivalente del Governo italiano con sede a Palazzo Chigi.\nFunzioni.\n\u00c8 stata istituita con la legge fondamentale dello Stato della Citt\u00e0 del Vaticano, firmata da papa Giovanni Paolo II il 26 novembre 2000. Tale legge sostituisce il \"Governatorato dello Stato di Citt\u00e0 del Vaticano\", che nacque il 7 giugno 1929, assieme al nuovo Stato, e di fatto vacante dal 1952.\n\u00c8 composta da un cardinale presidente (che esercita anche il potere esecutivo ed in questa veste ricopre anche l\u2019incarico di presidente del governatorato) e da altri cardinali, tutti nominati dal papa per un quinquennio; alle riunioni della commissione prendono parte, con voto consultivo, il segretario generale ed il vice segretario generale del governatorato.\nLa commissione \u00e8 assistita dai consiglieri dello Stato (in prevalenza laici), anch'essi nominati dal pontefice per un quinquennio, che collaborano all'elaborazione dei progetti di legge: le riunioni dei consiglieri sono presiedute dal consigliere generale che, secondo le disposizioni del presidente della commissione, pu\u00f2 esercitare anche funzioni di coordinamento e di rappresentanza dello Stato.\nI progetti di legge elaborati dal governatorato vengono previamente sottoposti, per il tramite della segreteria di Stato, all'esame del pontefice. I provvedimenti legislativi possono essere emanati tanto dal papa, quanto, a suo nome, dalla Pontificia commissione, che promulga anche i regolamenti generali."}
{"id": "2347627", "revid": "767487", "url": "https://it.wikipedia.org/wiki?curid=2347627", "title": "Hotel Hibiscus", "text": " \u00e8 un manga di Miiko Nakasone ambientato ad Okinawa. Il manga \u00e8 stato pubblicato saltuariamente sulla rivista \"Comic Morning\", nell'edizione speciale di \"Big Comic\" e sulla rivista \"Comic Tom\" dall'editore K\u014ddansha dal 1986 al 1988. Nel 2002 ne \u00e8 stato tratto un film cinematografico omonimo, diretto dal regista Y\u016bji Nakae.\nManga.\nTrama.\nSullo sfondo della Okinawa degli anni '80, si racconta la quotidianit\u00e0 e i rapporti affettivi dei membri di una famiglia che gestisce la surreale pensione Hotel Hibiscus.\nViene descritta, attraverso il punto di vista esclusivo dell'autore, originario della citt\u00e0, la storia del Paese con le sue abitudini, tradizioni e usi, la memoria della guerra e gli eventi legati alle basi militari. L'uso abbondante del dialetto \u00e8 un'ulteriore peculiarit\u00e0.\nEdizioni.\nIl manga ha avuto quattro edizioni in tank\u014dbon in Giappone:\nFilm.\nIl film, del 2002, omette drasticamente gli aspetti negativi che riguardano Okinawa e la famiglia protagonista, come i problemi di nazionalit\u00e0, le discriminazioni e la guerra, diventando una commedia brillante che ha come fulcro la protagonista Mieko.\nTrama.\nL'Hotel Hibiscus \u00e8 un albergo da 4000 yen a notte, 3000 yen con la cucina tipica di Okinawa. Dispone di un'unica stanza per gli ospiti. \u00c8 gestito dalla monella bambina di tre anni Mieko, dalla madre, una bella donna che sostiene l'intera famiglia lavorando in un bar, dal padre appassionato di biliardo e di \"sanshin\" (uno strumento a tre corde, tipico di Okinawa), dal fratellastro Kenji per met\u00e0 afroamericano, dalla sorellastra Sachiko per met\u00e0 europea e dalla nonna con la sigaretta sempre in bocca.\nL'indaffarata Mieko parte alla ricerca del Kijimuna, lo spirito della foresta, accompagnata dai suoi migliori amici Gappai e Mintama.\nDistribuzione.\nIl film \u00e8 uscito nelle sale giapponesi il 28 ottobre 2002. \u00c8 stato proiettato fuori dal Giappone in occasione di alcuni festival:\nIl film \u00e8 stato pubblicato nel mercato home video da Bandai Visual il 23 gennaio 2004 in formato VHS e DVD. Una versione in Blu-ray Disc \u00e8 uscita il 24 luglio 2009, sempre edita da Bandai Visual."}
{"id": "2347628", "revid": "1543377", "url": "https://it.wikipedia.org/wiki?curid=2347628", "title": "Otello Cavara", "text": "Redattore del \"Tempo\" e del \"Corriere della Sera\" a cavallo tra \u2018800 e \u2018900, durante la Prima guerra mondiale fu pilota di aerei da combattimento; da questa esperienza trasse il materiale per \u201c\"Voli di guerra. Impressioni di un giornalista pilota\"\u201d, pubblicato a Milano dall'editore Treves nel 1918, che sar\u00e0 tra le principali fonti d'ispirazione per \u201c\"L'Isola del Tempo\"\", romanzo dell'artista futurista Vincenzo Mai.\nDai primi mesi del 1917 il Sottotenente Cavara vola con la 2\u00aa Squadriglia Idrovolanti ed al 1\u00ba gennaio 1918 \u00e8 Tenente nella 263\u00aa Squadriglia idrovolanti di Porto Corsini.\nParticolarmente interessato all'ambito musicale, pubblic\u00f2 su questo tema diversi articoli, ospitati anche dalla \u201cLettura\u201d di Milano, tra le maggiori riviste culturali dell'epoca.\nSi dedic\u00f2 anche alla critica letteraria, in particolare con scritti su Gabriele D'Annunzio e Giovanni Pascoli, che conobbe personalmente e con il quale scambi\u00f2 diverse lettere, ora conservate presso l'Archivio di Castelvecchio di Barga."}
{"id": "2347632", "revid": "6923", "url": "https://it.wikipedia.org/wiki?curid=2347632", "title": "Guerra russo-polacca (1654-1667)", "text": "La guerra russo-polacca (1654-1667) anche chiamata \"guerra di Ucraina\", fu l'ultimo grande conflitto tra il Regno russo e la Confederazione Polacco-Lituana. La guerra si concluse con una significativa espansione territoriale russa e segn\u00f2 l'inizio del ruolo russo di grande potenza politica e militare nell'Europa dell'est.\nAntefatto.\nIl conflitto fu generato dalla Rivolta di Chmel'nyc'kij, una ribellione dei cosacchi ucraini contro la Confederazione polacco-lituana. Il leader cosacco, Bohdan Chmel'nyc'kij, ottenne un importante aiuto da Alessio I di Russia in cambio della sua alleanza allo zar. Per quanto desideroso di schiacciare lo scomodo vicino, Alessio I attese ad ogni modo sino al 1653 per attaccare la Polonia. Dopo che i cosacchi ebbero rettificato l'accordo di alleanza col consiglio di Pereyaslav, la guerra russo-polacca divenne inevitabile.\nL'invasione della Confederazione.\nNel luglio 1654 l'esercito russo con 41.000 uomini al comando nominale dello zar (ma in realt\u00e0 comandato dai principi Yakov Cherkassky, Nikita Odoevsky e Ivan Khovansky) cattur\u00f2 i forti al confine presso Bely e Dorogobuzh, ponendo poi assedio a Smolensk.\nLa posizione russa a Smolensk venne minacciata dal principe lituano Janusz Radziwi\u0142\u0142, giunto sul posto con 10.000 uomini da Orsha, poco pi\u00f9 a ovest. Cherkassky conquist\u00f2 quindi Orsha; le forze al suo comando, guidate dal \"kniaz\" (duca) Yuri Baryatinsky, costrinsero Radziwill alla ritirata dopo la battaglia di Shklov (nota ance come battaglia di Szk\u0142\u00f3w, battaglia di Shklo\u016d o battaglia di Shklow, che ebbe luogo durante l'eclissi solare del 12 agosto 1654, segno che entrambe le parti interpretarono come positivo), combattuta per l'appunto presso la cittadina di Shklov. Radziwill venne nuovamente sconfitto dodici giorni dopo nella battaglia di Shepeleviche. Dopo tre mesi di assedio, Smolensk - il principale obbiettivo della precedente guerra, nota appunto come guerra di Smolensk - cadde nelle mani dei russi il 23 settembre.\nNel contempo, il principe Aleksey Trubetskoy guid\u00f2 il fianco meridionale dell'esercito russo da Bryansk in Ucraina. Il territorio tra il Dnieper e la Berezina venne conquistato con facilit\u00e0, con Trubetskoy che prese Mstislavl e Roslavl ed i suoi alleati ucraini conquistarono Homel. Il fianco nord capeggiato da V.B. Sheremetev part\u00ec da Pskov ed assedi\u00f2 le citt\u00e0 lituane di Nevel (1\u00b0 luglio), Polotsk (17 luglio) e Vitebsk (17 novembre).\nLe truppe dello zar giunsero a dicembre nella Livonia polacca e si stabilirono tra Ludza e Rezekne. Simultaneamente, le forze combinate di Khmelnitsky e del boiardo russo Buturlin colpirono la Volynia. Seppur tra i disaccordi dei comandanti, i soldati russi furono in grado di conquistare Ostroh e Rivne per il finire dell'anno.\nLa campagna del 1655.\nDurante l'inverno e la primavera del 1655, il principe Radziwill lanci\u00f2 una controffensiva in Bielorussia, riprendendo il possesso di Orsha ed assediando Mogilyov. Questo assedio continu\u00f2 per tre mesi ma senza conclusioni. A gennaio, Sheremetev e Khmelnitsky vennero sconfitti nella battaglia di Okhmativ, mentre un secondo esercito polacco (alleato co tartari) schiacci\u00f2 il contingente russo-ucraino presso Zhashkov.\nAllarmato da questo cambio di situazione, lo zar affrett\u00f2 il lancio di un'offensiva di massa da Mosca. Le forze lituane offrirono poca resistenza e consegnarono Minsk ai cosacchi ed a Cherkassky il 3 luglio. Vilnius, capitale del granducato di Lituania, venne presa dai russi il 31 luglio. A questo successo seguirono le conquiste di Kaunas e Hrodno in agosto.\nIl principe Volkonsky salp\u00f2 per Kiev lungo il Dnieper ed il Pripyat, battendo i lituani e prendendo possesso di Pinsk lungo il percorso. Le unit\u00e0 di Trubetskoy conquistarono Slonim e Kletsk, mentre Sheremetev riusc\u00ec a raggiungere ed assediare Velizh il 17 giugno. Una guarnigione lituana continuava a resistere all'assedio dei cosacchi presso Stary Bykhov, quando Khmelnitsky e Buturlin erano gi\u00e0 attivi in Galizia. Attaccarono la citt\u00e0 polacca di Lw\u00f3w a settembre ed entrarono a Lublin dopo la sconfitta di Pawel Jan Sapieha presso Brest.\nArmistizio e campagna contro Vyhovsky.\nL'avanzata dei russi nei territori della Confederazione Polacco-Lituana portarono il regno di Svezia ad invadere la Polonia nel 1655 sotto la guida di re Carlo X.\nAfanasy Ordin-Nashchokin apr\u00ec quindi i negoziati coi polacchi e sigl\u00f2 un'armistizio, la pace di Vilna, il 2 novembre. Dopo di ci\u00f2, le forze russe marciarono sulla Livonia svedese ed assediarono Riga scatenando la guerra russo-svedese (1656-1658). Khmelnytsky support\u00f2 lo zar. Ivan Vyhovsky, il nuovo atamano eletto nel 1657 dopo la morte di Khmelnytsky, si alle\u00f2 coi polacchi nel settembre del 1658, creando il Granducato di Rutenia. Ad ogni modo, i cosacchi conclusero il trattato di Pereyaslav con la Russia nel 1659.\nLo zar concluse con la Svezia il vantaggioso trattato di Valiesar, che gli permise di riprendere le ostilit\u00e0 contro i polacchi gi\u00e0 nell'ottobre di quell'anno, catturando Wincenty Gosiewski durante la Battaglia di Werki. A nord, il tentativo di Sapieha di bloccare Vilnius venne interrotto dal principe Yury Dolgorukov l'11 ottobre. A sud, l'ucraino Vyhovsky non riusc\u00ec a strappare Kiev dal controllo di Sheremetev. Nel luglio del 1659, ad ogni modo, Vyhovsky ed i suoi tartari alleati inflissero una pesante sconfitta all'esercito di Trubetskoy, assediando quindi la citt\u00e0 di Konotop.\nLa minaccia ai russi venne ad ogni modo risolta durante la loro conquista dell'Ucraina quando Vyhovsky perse la sua alleanza con il Khanato di Crimea per via della campagna di Ivan Sirko.\nSorse una rivolta in Ucraina dove Vyhovsky permaneva con alcune guarnigioni polacche. Durante la rivolta mor\u00ec sul campo un nobile ucraino, Yuri Nemyrych, considerato il vero fautore del trattato di Hadyach. Assieme all'Uman colonnello Mykhailo Khanenko, Sirko guid\u00f2 un'insurrezione su vasta scala per tutta l'Ucraina. I cosacchi ammutinati richiesero la resa di Vyhovsky dei suoi titoli di atamano e rielessero il figlio di Khmelnitsky, Yurii, quale nuovo atamano d'Ucraina. Entrambe le forze in conflitto si scontrarono presso il villaggio di Hermanivka. Il resto dei cosacchi disert\u00f2 Vyhovsky e si schier\u00f2 con Yuri Khmelnytsky, mentre Vyhovsky venne lasciato con le truppe polacche ed altri mercenari. Si tenne un consiglio di guerra con la partecipazione di ambo le parti in causa che elesse ufficialmente Khmelnytsky quale nuovo atamano.\nLe forze russe rimasero bloccate a Konotop e tentarono di negoziare un trattato di pace. Ad ogni modo, i cambiamenti dei poteri ed il ruolo sempre crescente dell'atamanato cosacco sulla politica estera russa in Ucraina portarono a scenari diversi. Trubetskoi invit\u00f2 Khmelnytsky a rinegoziare, ma si trattava solo di una trappola.\nLa fine della guerra.\nLa fortuna guard\u00f2 la Confederazione Polacco-Lituana nel 1660. Re Giovanni II Casimiro di Polonia, conclusa la seconda guerra del nord contro la Svezia col trattato di Oliva, fu ora in grado di concentrare tutte le sue forze sul fronte orientale. Sapieha e Stefan Czarniecki sconfissero Khovansky nella battaglia di Polonka il 27 giugno. Quindi, Potocki e Lubomirski attaccarono V.B. Sheremetev nella battaglia di Cudn\u00f3w e lo costrinsero a capitolare il 2 novembre, dopo ave persuaso Yurii Khmelnytsky a ritirarsi il 17 ottobre. Questi fatti spinsero lo zar ad accettare la sottoscrizione del trattato di Kardis.\nSul finire del 1663, il re polacco-lituano attravers\u00f2 il fiume Dnieper ed invase l'Ucraina. Gran parte dei villaggi lungo il suo percorso si arresero senza combattere, ma l'assedio di Hlukhiv a gennaio gli cost\u00f2 un fallimento pesante e una seconda sconfitta la sub\u00ec presso Novgorod-Seversky, al punto che la campagna ucraina risult\u00f2 un fiasco sul piano militare. Le forze della Lituania in estate tentarono di battere il corpo d'armata di Khovansky presso Vitebsk, ma furono soprattutto le campagne del 1664 a risultare disastrose.\nI negoziati di pace si protrassero dal 1664 al gennaio del 1667, quando la guerra civile costrinse polacchi e lituani a concludere il trattato di Andrusovo, col quale la Confederazione cedette alla Russia la fortezza di Smolensk ed il territorio dell'Ucraina ad est del fiume Dnieper (inclusa Kiev).\nOltre ai cambiamenti territoriali, questo conflitto rappresent\u00f2 un cambiamento nella politica militare russa dal momento che in precedenza l'esercito russo era semi-permanente e mobilitato stagionalmente; dopo il conflitto l'esercito divenne stabile, preparando la strada alle imprese di Pietro il Grande e Caterina la Grande nel secolo successivo."}
{"id": "2347633", "revid": "767487", "url": "https://it.wikipedia.org/wiki?curid=2347633", "title": "Mushroomhead", "text": "I Mushroomhead (abbreviato MRH) sono un gruppo musicale alternative metal statunitense formatosi a Cleveland, Ohio nel 1993.\nStoria.\n\"Mushroomhead\", \"Superbuick\" e \"M3\" (1993-2000).\nIl 23 ottobre 1993 nascono i Mushroomhead ma solo come progetto parallelo. Per differenziarsi dagli altri gruppi dello stesso genere musicale, i vari membri iniziano a farsi conoscere con pseudonimi e si esibiscono utilizzando costumi e maschere. La band suona per la prima volta dal vivo nel 1993 e pochi giorni dopo sono sul palco facendo da supporto ai GWAR, un altro gruppo metal in maschera. A questo proposito sul sito web ufficiale della band il batterista Skinny dichiara: \"Abbiamo fatto il nostro primo live il sabato.\" \"Tre giorni dopo abbiamo ricevuto una chiamata per suonare con i GWAR al Cleveland Agora davanti a 2,000 persone - il nostro secondo spettacolo di sempre!\".\nNel 1995 la band pubblica il primo album omonimo, \"Mushroomhead\", sotto la Filthy Hands Co. (conosciuta anche come Mushroom Co.). Dopo questa pubblicazione i vari membri della band lasciano gli altri gruppi di cui fanno parte e rendono i Mushroomhead il loro progetto principale. Sebbene la formazione sia cambiata pi\u00f9 volte durante gli anni novanta, la band ha continuato a registrare album e a guadagnare fan. Nel 1996 pubblicano il secondo album, \"Superbuick\", e nel 1999 il terzo, \"M3\", ultimo album ad essere autoprodotto dalla band.\n\"XX\", \"XIII\" e il successo (2000-2005).\nNel 2001 i Mushroomhead distribuiscono la loro prima raccolta, chiamata \"XX\", sotto l'etichetta indipendente Eclipse Records. Nel corso dello stesso anno, dopo aver venduto rapidamente 40,000 copie nel giro di due-tre mesi, firmano per la Universal e \"XX\" viene rimasterizzata e pubblicata a livello internazionale. L'uscita dell'album ha portato la band a partecipare a grandi tour nazionali ed internazionali, partecipando anche all'OzzFest nel 2002 e pubblicano il primo singolo, \"Solitaire/Unraveling\". \"XX\" riesce a vendere in totale 300,000 copie. Sempre nello stesso anno il chitarrista J.J. Righteous viene sostituito da Marko Vukcevich (Bronson). Nel 2003 esce \"XIII\", il primo album con materiale inedito ad essere pubblicato tramite Universal Records. L'album \u00e8 preceduto dal singolo \"Sun Doesn't Rise\", il quale compare nel programma \"Headbangers Ball\" di MTV ed entra a far parte della colonna sonora del film horror \"Freddy vs. Jason\". L'album vende 400,000 copie in tutto il mondo e raggiunge la posizione 40 su Billboard. Esso contiene anche una traccia nascosta, \"Crazy\", che \u00e8 una cover di Seal.\nDopo un lungo tour mondiale il cantante Jason Popson (J-Mann) annuncia di voler lasciare i Mushroomhead nell'agosto del 2004 a causa della stanchezza e del fatto che deve prendersi cura del padre malato. Fu quindi rimpiazzato dal cantante dei Three Quarters Dead, Waylon Reavis. Nell'agosto del 2005 la band autopubblica il primo DVD, \"Volume 1\", per la propria etichetta Filthy Hands. Prodotto, diretto, girato e montato dalla band, il DVD racconta del successo a partire dagli anni 2000 con esibizioni dal vivo, video musicali e dietro le quinte. Durante il tour del 2005 la band inizia il processo di scrittura del nuovo album. Nello stesso anno, a dicembre, la band firma per la Megaforce Records garantendo la pubblicazione di un album a livello nazionale e internazionale. I Mushroomhead guidano il The Music For Freedom Tour sponsorizzato dalla J\u00e4germeister insieme a Dope e Nocturne nella House of Blues di New Orleans.\n\"Savior Sorrow\" e \"Beautiful Stories for Ugly Children\" (2006\u20132011).\n\"Savior Sorrow\" \u00e8 stato pubblicato il 19 settembre 2006, raggiungendo la posizione 45 su Billboard 200 e ha venduto oltre 12,000 copie. Secondo l'etichetta discografica l'album aveva raggiunto le 25,000 copie, incluso il numero delle vendite eseguite durante il tour. In seguito la band si \u00e8 aggiudicata il 50 posto. \"Simple Survival\", il singolo commercializzato prima dell'album, \u00e8 arrivato al numero 39 su Mainstream Rock Songs. Nello stesso anno Daniel Fox (Lil Dan) si unisce ai Mushroomhead come batterista per i tour.\nLa band ha suonato in tre occasioni al Mayhem Festival, sostituendo i Bullet for My Valentine che non potevano essere presenti.\nI video live sono stati ripresi per formare il secondo DVD, intitolato \"Volume 2\", che viene pubblicato il 28 ottobre 2008. Contiene due ore e mezza di contenuti compresi i live del tour per promuovere \"Savior Sorrow\", i video delle canzoni \"12 Hundred\", \"Simple Survival\", \"Burn\", \"Tattoo\", \"Save Us\" e \"Embrace The Ending\", il commento dei video e i dietro le quinte. Per supportare la pubblicazione del DVD i Mushroomhead avviano un nuovo tour con The Autumn Offering dal 3 ottobre in Ohio fino al 2 novembre in Pennsylvania.\nDopo aver finito i concerti, tornano in studio per iniziare la scrittura del nuovo album. \"Beautiful Stories for Ugly Children\" viene pubblicato nel settembre del 2010. La prima settimana dopo la pubblicazione, diventa l'album metal pi\u00f9 scaricato su iTunes, aggiudicandosi il primo posto.\nLa canzone \"Your Soul Is Mine\" viene inserita nella colonna sonora di \"Saw VI\". Il 1\u00ba ottobre 2010 debutta il singolo \"Come On\" su \"Headbangers Ball\" di MTV, ma ne viene proibita la messa in onda poco pi\u00f9 tardi a causa di scene contenenti violenza grafica. Il 28 ottobre 2010 il chitarrista e membro fondatore John Sekula (J.J. Righteous) \u00e8 morto per cause sconosciute all'et\u00e0 di 41 anni. Sempre nel mese di ottobre, in seguito alla morte di Sekula, Sul palco fa la sua Jason Popson (ex cantante del gruppo) durante un loro spettacolo per Halloween e canta due canzoni insieme a Nothing e Waylon. Alla fine dell'evento Popson e Waylon dichiarano di non aver nessun rancore l'uno con l'altro e di essere in buoni rapporti.\nNuova formazione e \"The Righteous &amp; The Butterfly\" (2012-attualit\u00e0).\nNel febbraio del 2012 viene annunciato che il chitarrista Gravy e il bassista Pig Benis hanno lasciato la band e che sono stati rimpiazzati rispettivamente da Tommy Church e Ryan Farrell. Nel mese di aprile Dave \"Gravy\" Felton ha dichiarato pubblicamente sulla sua fan page di Facebook che \u00e8 stato \"cacciato fuori dal gruppo\". A maggio Daniel Fox (Lil Dan) lascia i Mushroomhead. Si diceva che stava lavorando come tecnico della batteria per Marilyn Manson. Il 22 maggio Dave Felton pubblica sulla sua fan page un'intervista sul suo ultimo periodo nella band.\nNell'intervista gli \u00e8 stato chiesto come mai si \u00e8 separato dai Mushroomhead. Ha detto che \u00e8 stato cacciato via e-mail e che era la terza volta che gli era stato detto di andarsene. Ha detto che pensava che uno dei motivi fosse non avere una mentalit\u00e0 da festa (bere e fumare). L'intervista era in onda su \"Uncensored Net Noise\" di Radio Msc Network LLC. Il tecnico della batteria \"Major Trauma\" aveva temporaneamente sostituito Lil Dan nell'Hed 2 Head Tour 3. Gioved\u00ec 16 agosto i Mushroomhead hanno dichiarato sulla loro pagina ufficiale di Facebook che l'ex membro Bronson sarebbe tornato a suonare la chitarra per il loro \"Old School Show\" del 2012. A settembre annunciano di essere tornati in studio per lavorare a nuovo materiale per il nuovo album. Nel 2013 partecipano al Rockapalooza Festival e il 24 agosto viene annunciato il ritorno dell'ex cantante Jason \"J-Mann\" Popson.\nNel 2014 i Mushroomhead fanno il loro primo tour in Australia partecipando al Soundwave Festival. Il 13 maggio viene commercializzato il nuovo album, \"The Righteous &amp; the Butterfly\". Il frontman Jeffrey Nothing pubblica il primo singolo non ufficiale dell'album, \"Qwerty\", su YouTube tramite il proprio profilo Facebook. L'album ha ricevuto soprattutto recensioni positive ed \u00e8 stato il primo dei Mushroomhead a raggiungere la top 20 alla posizione 20 nella Billboard 200, vendendo 11,000 copie nella prima settimana. Ha raggiunto inoltre la posizione numero 1 nella classifica indie di Billboard, la numero 5 su Top Rock Albums e numero 1 su Top Hard Rock Albums.\nIl 28 agosto pubblicano il secondo singolo dall'ultimo album, \"Out of My Mind\", e viene annunciata la loro partecipazione insieme agli Insane Clown Posse per lo Shockfest Tour.\nImmagine e stile.\nI Mushroomhead si contraddistinguono principalmente per l'uso di maschere e per il loro particolare logo (\"X Face\") presente nei lineamenti delle maschere dei membri, nell'abbigliamento e nel merchandise. Il look della band si \u00e8 evoluto nel corso degli anni con ogni loro pubblicazione: le loro prime maschere erano semplicemente di colore nero con delle cuciture bianche per formare il logo. Hanno iniziato a cambiarle dopo l'abbandono di Popson e la pubblicazione di \"Savior Sorrow\", assumendo un aspetto molto pi\u00f9 cruento e disturbante. . Hanno creato maschere diverse per ogni membro e ognuno ha messo un po' della propria personalit\u00e0 in esse. Le maschere indossate attualmente dai Mushroomhead sono una versione pi\u00f9 horror di quelle assunte per la pubblicazione di \"Beautiful Stories for Ugly Children\".\nIl sound dei Mushroomhead combina elementi di generi diversi, come heavy metal, alternative rock, new age, hip hop, musica sperimentale, musica industriale e techno. Lo stile musicale del gruppo viene categorizzato dai critici come alternative metal, industrial metal, electro-industrial, nu metal, metal d'avanguardia e symphonic metal. Le band che hanno influenzato maggiormente i Mushroomhead sono state Mr. Bungle, Faith No More, Pink Floyd, Pantera, Nine Inch Nails, Rammstein e KMFDM.\nRapporto con gli Slipknot e possibile mega-tour.\nA causa di alcune somiglianze tra le due band, come le maschere e i costumi indossati sul palco, su varie riviste e siti internet di musica si \u00e8 chiacchierato parecchio riguardo ad una possibile rivalit\u00e0 tra di esse. In realt\u00e0 i pettegolezzi sono scaturiti da un malinteso che aveva a che fare con la casa discografica della Roadrunner Records: prima di offrire un contratto agli Slipknot la Roadrunner era interessata ai Mushroomhead, ma questi hanno declinato l'affare. Il cantante e frontman Jeffrey Nothing nel 2014 ha cos\u00ec spiegato la faccenda in un'intervista per \"Hellhound Music\":\nNello stesso anno anche Corey Taylor, il cantante degli Slipknot, respinge la teoria di una faida, e annuncia invece di voler iniziare un mega-tour di gruppi mascherati insieme a Mushroomhead, GWAR e Mudvayne. Il secondo cantante dei Mushroomhead, Jason Popson, ha inoltre affermato di essere in buoni rapporti con gli Slipknot e che gli piacerebbe molto fare un tour congiunto."}
{"id": "2347635", "revid": "767487", "url": "https://it.wikipedia.org/wiki?curid=2347635", "title": "Scontro tra titani", "text": "Scontro tra titani (\"Clash of the Titans\") \u00e8 un film del 2010 diretto da Louis Leterrier.\nIl film, uscito negli Stati Uniti d'America il 2 aprile 2010 e in Italia a partire dal 16 aprile, \u00e8 il remake di \"Scontro di titani\" del 1981, ispirato al mito greco dell'eroe Perseo.\nUn po' distante dalla realt\u00e0 mitologica, per esigenze di copione, vengono modificati alcuni avvenimenti e inseriti personaggi che poco hanno a che fare con il film originale (come il personaggio di Io, i Djinn e Ade come nemico).\nTrama.\nIl film inizia con un'introduzione nella quale viene raccontato che nella notte dei tempi, i potenti Titani si scontrarono contro i loro stessi figli, gli D\u00e8i dell'Olimpo. Il pi\u00f9 crudele fra di loro, Ade, cre\u00f2 un gigantesco mostro marino per aiutare gli d\u00e8i nella battaglia: il Kraken. Dopo aver sconfitto i Titani, Zeus divent\u00f2 il capo degli d\u00e8i, Poseidone il re dei mari mentre ad Ade toccarono, per inganno da parte del fratello Zeus, gli Inferi. Mentre l'Olimpo governava, Ade tramava vendetta contro tutti gli d\u00e8i, e specialmente contro Zeus e Poseidone.\nUn pescatore trova una cassa e, aprendola, trova all'interno la morta Danae con il suo figlio neonato ancora vivo: Perseo. Anni dopo, il pescatore e la sua famiglia hanno ormai cresciuto Perseo, finch\u00e9 un giorno arrivando nelle scogliere di Argo assistono a uno spettacolo incredibile: i soldati di Argo hanno appena demolito la statua raffigurante Zeus. Ade, furioso, inizia a fare strage dei soldati facendo per\u00f2 affondare la famiglia adottiva di Perseo mentre questo, rimasto senza sensi nel tentativo di salvarli, viene recuperato dai soldati sopravvissuti.\nQuesti lo portano alla reggia di Argo, dove dimorano il re Cefeo e la regina Cassiopea, insieme alla bellissima principessa Andromeda (preoccupata per le continue ribellioni dei genitori contro gli olimpici). Cassiopea si vanta della bellezza di Andromeda offendendo gli d\u00e8i, ma la sua superbia viene presto punita con l'ennesima apparizione di Ade, che uccide tutti i soldati e la regina. Il dio ordina che Andromeda venga sacrificata in pasto al Kraken entro dieci giorni o Argo verr\u00e0 distrutta dal mostro marino. Perseo, riconosciuto come semidio, viene imprigionato alla reggia e torturato da Draco, il generale dell'esercito di Argo, finch\u00e9 non si decider\u00e0 circa il fare qualcosa per salvarli.\nNella cella l'eroe viene visitato da Io, che gli racconta del passato di Perseo: anni fa, quando il re Acrisio venne a sapere che Danae era stata ingravidata da Zeus, decise di gettarla in mare chiusa in una cassa con il neonato Perseo. Per questo atto di estrema crudelt\u00e0, Zeus fulmin\u00f2 Acrisio deformandolo in un'orribile creatura assetata di vendetta contro il dio: Calibos.\nConsapevole che \u00e8 stato generato per fermare i piani di Ade e volendo affrontare il dio per vendicare la sua amata famiglia adottiva, Perseo decide di passare all'azione. Intanto per\u00f2, in una grotta nascosta sotto la citt\u00e0 di Argo, Ade si allea con Calibos, che vive l\u00ec da reietto dopo la tramutazione in mostro, affinch\u00e9 questi uccida Perseo.\nNel frattempo, Perseo parte con dei valorosi soldati guidati da Draco, accompagnato sempre da Io. Nella foresta, Perseo riceve doni dall'Olimpo: una potentissima spada forgiata da Efesto e il meraviglioso Pegaso, uno dei cavalli alati di Zeus. Draco dice a due soldati di seguire Perseo ma questi vengono improvvisamente attaccati da Calibos, e vengono brutalmente assassinati. Arrivano altri soldati, e alcuni di questi rimangono uccisi, Draco riesce per\u00f2 a mozzargli una mano e Calibos fugge. Perseo e i soldati sopravvissuti decidono di seguirlo arrivando in un deserto, qui, il sangue di Calibos, intriso della magia che Ade gli ha donato, viene assorbito dalla sabbia e crescono dei giganteschi scorpioni; Perseo e i suoi vengono messi alle strette e un paio di loro vengono colpiti dal micidiale pungiglione degli scorpioni, riescono comunque ad ucciderne alcuni ma, all'arrivo di altri scorpioni ancora pi\u00f9 colossali, si trovano in difficolt\u00e0. Vengono per\u00f2 aiutati dai \"Djinn\", stregoni del deserto fatti di legno carbonizzato, che domano gli scorpioni giganti. Quando per\u00f2 Perseo si avvicina ai Djinn, la pelle sul braccio si inizia a bruciare: Ade ha avvelenato il ragazzo per mezzo del morso che Calibos gli ha inflitto poco prima. Draco lo esorta a pregare gli d\u00e8i, nello specifico proprio suo padre Zeus, se vuole guarire; Perseo per\u00f2, dopo aver subito la morte della sua famiglia, causata appunto dagli d\u00e8i, rifiuta: Draco, per avvertirlo, lo sgrida e lo minaccia. La sera stessa, Sheikh Suleiman, il capo degli Djinn, si introduce nella tenda di Perseo e lo cura; i soldati aggrediscono la creatura che, dopo aver preso in ostaggio uno dei soldati, spiega di essere loro amico. Infatti, anche gli Djinn si vogliono liberare degli d\u00e8i e Suleiman dice di poter accompagnare Perseo e i soldati dalle Streghe dello Stige: queste, sottomesse da Perseo, affermano che l'unico modo di uccidere il Kraken \u00e8 usare lo sguardo pietrificante della Gorgone Medusa, che vive al di l\u00e0 del fiume infernale Stige.\nPerseo e i suoi compagni attraversano lo Stige grazie a Caronte e alla moneta che Zeus ha donato al figlio durante il loro primo incontro successivo al colloquio con le tre Graie. Arrivati nell'antro di Medusa, Io, invece, dovr\u00e0 rimanere fuori, poich\u00e9, dopo la maledizione inflitta da Atena, l'unica consolazione per la Gorgone \u00e8 divenuta quella di non poter fare del male alle donne, a cui \u00e8 impedito l'accesso al suo tempio. All'interno, mentre stanno girovagando, delle frecce feriscono Draco e uccidono due dei soldati. Il gruppo, quindi, si divide. Due soldati incontrano Medusa e rimangono pietrificati. Perseo e il Djinn, invece, vengono inseguiti dalla Gorgone: Perseo assiste alla cattura di Sheikh Suleiman che, lasciando sorpresa Medusa, che non riesce a pietrificarlo, in quanto immune al suo potere, si fa saltare in aria, distraendo la Gorgone. Questa si scontra con Perseo, raggiunto da Draco, che, allo stremo delle forze, gli offre il suo ultimo aiuto prima di rimanere anch'egli pietrificato. Alla fine l'eroe la decapita con la spada prendendo la sua testa, con la quale pu\u00f2 uccidere il Kraken. La vittoria si tramuta per\u00f2 in dolore quando Io viene assassinata da Calibos, improvvisamente sopraggiunto in quel luogo remoto. Perseo duella con Calibos, uccidendolo, per poi salire in groppa a Pegaso e andare a salvare Argo, incoraggiato dall'amata Io, prima che spiri tramutandosi in polvere dorata portata via dal vento.\nIntanto sull'Olimpo Ade, potenziato con la paura degli uomini, riesce a spodestare Zeus, per iniziare a portare l'inferno sulla terra e invocare il Kraken, che inizia a distruggere Argo ma si ferma allorch\u00e9 Andromeda viene legata da uno stuolo di cittadini invasati per essere offerta in sacrificio al mostro. Perseo, dopo un rocambolesco scontro aereo contro le Arpie di Ade, riesce a pietrificare il Kraken con lo sguardo di Medusa: il mostro marino si tramuta in pietra per poi frantumarsi in mille pezzi, e nel caos generale Perseo perde la testa di Medusa in mare. Ade infuriato attacca Perseo, ma questi, col supporto di suo padre Zeus, lo esilia dal mondo dei vivi con la spada forgiata da Efesto, intrisa dei fulmini del padre degli d\u00e8i. Indebolito, Ade sprofonda negli Inferi: l'Olimpo, gli d\u00e8i e gli umani sono cos\u00ec salvi.\nZeus si reca dal figlio per offrirgli un posto sull'Olimpo, come aveva gi\u00e0 fatto nel corso del loro primo incontro, ma l'eroe rifiuta nuovamente la proposta, preferendo rimanere sulla terra e vivere come un uomo, sebbene adorato comunque come un dio, per via delle sue imprese leggendarie. Rassegnato, suo padre si congeda offrendogli un ultimo dono: la resurrezione della sua amata Io, cos\u00ec che possano vivere insieme.\nProduzione.\nLo sviluppo del remake \u00e8 iniziato nel 2002 per mano del produttore Adam Schroeder, e degli sceneggiatori John Glenn e Travis Wright. Alcuni ritardi di produzione provocano un blocco sino al 2006, quando Basil Iwanyk ha rimesso in piedi il progetto assumendo Travis Beacham, fan del film originale, con il compito di rivedere e riscrivere il copione.\nNel 2007 si associano al film Lawrence Kasdan e Stephen Norrington, quest'ultimo inizialmente avrebbe dovuto occuparsi della regia, ma \u00e8 stato successivamente sostituito da Louis Leterrier nel giugno 2008 tramite un accordo con il suo agente. L'esperienza di Leterrier in \"L'incredibile Hulk\", ha fatto notare al regista come sussistano poche differenze tra gli eroi della mitologia greca e quelli dell'era moderna.\nLa sceneggiatura \u00e8 nuovamente oggetto di revisione per mano di Phil Hay e Matt Manfredi, incaricati di riscrivere il film perch\u00e9 sia visionabile dai 13 anni in su, e non come aveva in mente Kasdan, uno di sicura censura R (ristretto). \u00c8 stato annunciato che il film sar\u00e0 molto diverso dall'originale per vari aspetti, tra cui una versione pi\u00f9 romanzata che mitologica, focalizzazione della storia sulla missione di Perseo, e sul rapporto padre-figlio (Perseo-Zeus) e come questo abbia effetto sul protagonista. Il ruolo di Io \u00e8 stato immesso per creare una situazione amorosa con Perseo, grazie alla quale poi l'eroe potr\u00e0 possedere il leggendario cavallo alato Pegaso.\nPer la produzione degli effetti speciali, Leterrier ha contattato il celebre animatore Ray Harryhausen (produttore del film originale), riuscendo per\u00f2 a coinvolgere nel progetto l'artista concettuale Aaron Sims (collaboratore in \"L'incredibile Hulk\") per sviluppare i personaggi, che al riguardo ha espresso la sua difficolt\u00e0 nel rappresentare Medusa.\nLe riprese iniziano il 27 aprile a Londra negli studi Shepperton Studios, ai Pinewood Studios e nei Longcross Studios e proseguono nel Regno Unito in Galles. Altre location vengono fissate nelle isole Canarie, principalmente a Tenerife, con riprese di fotografia aerea in Islanda ed Etiopia. Contemporaneamente all'inizio lavorazione, la produzione rilascia un annuncio alla stampa confermando tutto il cast tecnico: Martin Laing scenografo, Peter Menzies Jr. direttore della fotografia, Lindy Hemming costumista, Nick Davis supervisore agli effetti speciali, Conor O'Sullivan supervisore ai trucchi prostetici e Jenny Shircore rettore del make up.\nPromozione.\nAlcuni poster promozionali per l'edizione giapponese del film sono stati affidati alla matita del famoso mangaka giapponese Masami Kurumada, autore del manga Saint Seiya: I cavalieri dello zodiaco. L'idea del film, infatti, sarebbe nata al regista proprio dalla lettura del famoso fumetto, di cui si \u00e8 dichiarato fan.\nAccoglienza.\nIncassi.\nIl film ha debuttato al primo posto nel weekend di apertura con 61 milioni di dollari in 3,777 cinema negli Stati Uniti e Canada, incassando complessivamente in tutto il mondo 493 milioni di dollari.\nCritica.\nNonostante il buon successo internazionale al botteghino, il film ha ricevuto critiche sfavorevoli. Il sito aggregatore di recensioni Rotten Tomatoes riporta che il 27% delle 262 recensioni professionali ha dato un giudizio positivo sul film, con una media di voto di 4,32 su 10. Su Metacritic il film detiene un punteggio di 39 su 100, basato sul parere di 37 critici.\nIl film \u00e8 stato anche candidato ai Razzie Awards 2010 nella sezione \"Peggior uso del 3D\" e Peggior prequel, remake, rip-off o sequel, senza per\u00f2 vincerlo.\nSequel.\nIl sequel del film \u00e8: \"La furia dei titani\" (\"Wrath of the Titans\") diretto da Jonathan Liebesman e distribuito nel 2012."}
{"id": "2347641", "revid": "84604", "url": "https://it.wikipedia.org/wiki?curid=2347641", "title": "Olio di jojoba", "text": "L'olio di jojoba (pronunciato come \"ho-ho-bah\") \u00e8 una cera, liquida a temperatura ambiente, prodotta dai semi di jojoba (Simmondsia chinensis), pianta a portamento arbustivo delle zone desertiche della Arizona meridionale, del Messico nord-occidentale, e della California meridionale.\nL'olio (cera) \u00e8 presente in percentuale di peso oltre il 50% nei semi della pianta.\nComposizione.\nCome in tutti gli oli vegetali la composizione pu\u00f2 variare per cultivar, esposizione, raccolta e lavorazione; pertanto si deve considerare la composizione tipica.\nL'olio di jojoba \u00e8 una miscela di esteri cerosi, con catene medio lunghe (da 36 a 46 carboni). Ogni molecola consiste di un acido grasso e di un alcole grasso connessi da un legame esterico. La maggioranza degli acidi grassi (97% circa) sono insaturi al nono legame carbonio-carbonio. \nDi queste il 70% circa sono C20:1, acido gadoleico, il restante 30% circa \u00e8 composto da C18:1, acido oleico, e C22:1 , acido erucico.\nGli alcoli grassi invece sono C20:1 (40% circa), C22:1 (45% circa) e C24:1 (15% circa).\nLa presenza di trigliceridi (&gt;2%) \u00e8 considerata un indicatore di una possibile adulterazione.\nLe percentuali approssimate degli esteri cerosi composti da alcole + acido grasso presenti nell'olio di jojoba sono le seguenti. \nAspetto.\nL'olio non raffinato appare di colore paglierino chiaro a temperatura ambiente con un leggerissimo odore oleoso.\nL'olio raffinato \u00e8 incolore (limpido come l'acqua) ed inodore.\nSolidifica a temperature inferiori ai 10\u00a0\u00b0C. \nIl valore di iodio (o indice di assorbimento di iodio) \u00e8 circa 80. \nL'olio di jojoba \u00e8 definibile come notevolmente stabile all'ossidazione se correlato agli altri oli vegetali.\nHa un indice di stabilit\u00e0 ossidativa di circa 60; \u00e8 quindi meno stabile solo dell'olio di ricino, dell'olio di macadamia e dell'olio di cocco.\nUsi.\nDiversamente dalla maggioranza degli oli vegetali composti prevalentemente da trigliceridi, l'olio di jojoba \u00e8 chimicamente simile alle componenti cerose del sebo umano; di conseguenza una buona parte dell'olio e dei suoi derivati esterici, isopropilici ed alcolici, possono essere utilizzati in cosmesi, per prodotti per la cura della persona, soprattutto per la pelle ed i capelli.\nL'olio di jojoba ha sostituito eccellentemente lo spermaceti, rispetto al quale, per molti aspetti, \u00e8 addirittura , e pi\u00f9 versatile.\nSi \u00e8 notato che l'olio ha propriet\u00e0 disinfettanti ed antimicotiche. Tali propriet\u00e0 sono applicate in alcuni casi anche per la cure di malattie micotiche delle piante.\nDal punto di vista alimentare, l'olio di jojoba non \u00e8 tossico, ma \u00e8 poco digeribile; quindi si comporta come massa inerte nell'apparato digerente, con effetto disturbante per il sistema intestinale stesso e spiacevolmente lassativo.\nDal punto di vista tecnico, l'olio di jojoba pu\u00f2 essere chimicamente trasformato in carburante biodiesel..\nL'olio di jojoba spesso viene usato nello stretching dei lobi assoggettati a piercing, come emolliente e lubrificante, sia per facilitare l'aumento di misura, sia come cura giornaliera per mantenere l'elasticit\u00e0 della pelle del lobo."}
{"id": "2347643", "revid": "128334", "url": "https://it.wikipedia.org/wiki?curid=2347643", "title": "United States Public Health Service Commissioned Corps", "text": "Lo United States Public Health Service Commissioned Corps (in italiano: Corpo degli ufficiali del servizio sanitario pubblico, abbreviato: PHSCC) \u00e8 l'ufficio federale in uniforme dello United States Public Health Service (PHS), l'Ufficio per la Salute Pubblica degli Stati Uniti d'America.\nServizio di sanit\u00e0 militare non combattente, \u00e8 composto unicamente di ufficiali in servizio, ed \u00e8 uno degli otto servizi in uniforme degli Stati Uniti.\nCome il reparto da cui dipende, \u00e8 sotto la direzione del Dipartimento della Salute e dei Servizi Umani degli Stati Uniti. \u00c8 guidato dal capo del servizio sanitario pubblico (chirurgo generale degli Stati Uniti, \"Surgeon General of the United States\"), che detiene il grado di viceammiraglio (\"Vice Admiral\")."}
{"id": "2347647", "revid": "659223", "url": "https://it.wikipedia.org/wiki?curid=2347647", "title": "Porta Trasimena", "text": "La Porta Trasimena, chiamata anche Arco di San Luca per la vicinanza alla Chiesa di san Luca, si trova a Perugia, in via dei Priori.\nStoria.\nLa Porta Trasimena fu costruita nella seconda met\u00e0 del III secolo a.C., all'interno delle coeve mura etrusche. Era una delle sette porte di accesso alla citt\u00e0 etrusca lungo la via per il lago Trasimeno.\nDurante il Medioevo venne ricostruita: l'originale arco a tutto sesto fu modificato in un arco ogivale e venne aggiunto il leone tuttora presente sulla facciata.\nDescrizione.\nSulla sommit\u00e0 dell'arco vi \u00e8 un segno di non sicura interpretazione: un sagittario con una mezza luna. C'\u00e8 un'iscrizione romana: AUGUSTA PERUSIA-COLONIA VIBIA"}
{"id": "2347653", "revid": "169529", "url": "https://it.wikipedia.org/wiki?curid=2347653", "title": "Volkonskaja", "text": ""}
{"id": "2347654", "revid": "21880", "url": "https://it.wikipedia.org/wiki?curid=2347654", "title": "Kigelia moosa", "text": ""}
{"id": "2347655", "revid": "2055784", "url": "https://it.wikipedia.org/wiki?curid=2347655", "title": "National Oceanic and Atmospheric Administration Commissioned Corps", "text": "Il National Oceanic and Atmospheric Administration Commissioned Corps (NOAAC Corps) \u00e8 un corpo a ordinamento militare che fa parte del National Oceanic and Atmospheric Administration (NOAA) ed \u00e8 un'agenzia scientifica parte del Dipartimento del Commercio degli Stati Uniti."}
{"id": "2347657", "revid": "81103", "url": "https://it.wikipedia.org/wiki?curid=2347657", "title": "Relitto baron gautsch", "text": ""}
{"id": "2347659", "revid": "124123", "url": "https://it.wikipedia.org/wiki?curid=2347659", "title": "Paul Delos Boyer", "text": ""}
{"id": "2347667", "revid": "367445", "url": "https://it.wikipedia.org/wiki?curid=2347667", "title": "Olio di Jojoba", "text": ""}
{"id": "2347672", "revid": "339392", "url": "https://it.wikipedia.org/wiki?curid=2347672", "title": "Paul Boyer", "text": ""}
{"id": "2347675", "revid": "1941276", "url": "https://it.wikipedia.org/wiki?curid=2347675", "title": "Miss E... So Addictive", "text": "Miss E... So Addictive \u00e8 il terzo studio album della rapper statunitense Missy \"Misdemeanor\" Elliott, pubblicato negli USA il 15 maggio 2001 dalla The Goldmind Inc. e dalla Elektra Records.\nIl Disco.\nL'album raggiunge il secondo posto della classifica Top 200 di Billboard\nLa traccia \"Get Ur Freak On\" riceve il Grammy Award nella categoria \"Best Rap Solo Performance\" di quell'anno.\"One Minute Man\" diventa un'altra hit da top20, il cui video ottiene diverse nomination agli MTV Video Music Awards del 2002.\nTracce.\nTutte le tracce sono prodotte da Missy \"Misdemeanor\" Elliott, salvo ove indicato"}
{"id": "2347678", "revid": "439868", "url": "https://it.wikipedia.org/wiki?curid=2347678", "title": "Jens Christian Skou", "text": ""}
{"id": "2347679", "revid": "339392", "url": "https://it.wikipedia.org/wiki?curid=2347679", "title": "Volkonskaya", "text": ""}
{"id": "2347680", "revid": "110157", "url": "https://it.wikipedia.org/wiki?curid=2347680", "title": "Universit\u00e0 Sim\u00f3n Bol\u00edvar", "text": "L'Universit\u00e0 Sim\u00f3n Bol\u00edvar (in spagnolo \"Universidad Sim\u00f3n Bol\u00edvar\") o USB, \u00e8 un'universit\u00e0 pubblica di Caracas, con orientamento scientifico e tecnologico."}
{"id": "2347683", "revid": "66934", "url": "https://it.wikipedia.org/wiki?curid=2347683", "title": "Jens Skou", "text": ""}
{"id": "2347686", "revid": "125331389", "url": "https://it.wikipedia.org/wiki?curid=2347686", "title": "Che fatica fare la star!", "text": "Che fatica fare la star! (\"True Confessions of a Hollywood Starlet\") \u00e8 un film per la TV del 2008 con protagonista Joanna \"JoJo\" Levesque.\n\u00c8 basato su un romanzo scritto da Lola Douglas dal genere commedia-dramma. Il film \u00e8 diretto dal regista Tim Matheson. Il film \u00e8 stato distribuito solo per la televisione Lifetime Television negli USA. La premi\u00e8re \u00e8 avvenuta il 9 agosto 2008 e il DVD \u00e8 stato distribuito il 3 marzo 2009. Il DVD del film \u00e8 stato distribuito anche in altre Nazioni.\nIl film \u00e8 andato in onda in Italia il 21 aprile 2009 su Sky Cinema e il 26 marzo 2011 su Canale 5, raccogliendo 1.816.000 di telespettatori italiani, share 11,36%. Il DVD non \u00e8 stato ancora distribuito in Italia.\nTrama.\nUna sera l'attrice diciassettenne Morgan Carter, a causa dell'eccessivo ingerimento di alcol, rischia la vita e viene mandata all'ospedale. Dopo la riabilitazione, sua madre decide che per la figlia \u00e8 meglio abbandonare un po' la vita da star per trascorrere un po' di tempo al liceo. La ragazza va cos\u00ec ad abitare da una vecchia amica di sua madre e prende il nome falso di \"Claudia Miller\", sperando che i nuovi compagni di scuola non la riconoscano.\nNella nuova scuola Claudia fa presto amicizia con una ragazza, Emily, e con suo fratello Eli. Piano piano l'amicizia fra Claudia e Eli diventa qualcosa di pi\u00f9 e i due si innamorano. Tutto sembra filar liscio per Morgan, che ormai tutti credono essere Claudia Miller: nessuno si \u00e8 accorto di lei, nessuno l'ha riconosciuta. A Morgan inizia a piacere questa vita da ragazza normale. Fino a quando una notte in discoteca con una sua vecchia amica, anch'essa famosa e anch'essa travestita quella sera, qualcuno la riconosce. Cos\u00ec i giornali e la stampa iniziano a perseguitarla, fino a quando Emily, Eli e tutti gli altri ragazzi della scuola scoprono il suo segreto.\nSembra che non ci sia pi\u00f9 speranza, Morgan crede di essere costretta ad abbandonare quella vita che iniziava a piacerle davvero: ha anche ottenuto la parte in un film che da sempre desiderava recitare ma ci rinuncia. Rinuncia a tutto per essere una ragazza normale e felice."}
{"id": "2347689", "revid": "212348", "url": "https://it.wikipedia.org/wiki?curid=2347689", "title": "Arti sceniche", "text": ""}
{"id": "2347708", "revid": "91533", "url": "https://it.wikipedia.org/wiki?curid=2347708", "title": "Universidad Sim\u00f3n Bol\u00edvar", "text": ""}
{"id": "2347714", "revid": "697352", "url": "https://it.wikipedia.org/wiki?curid=2347714", "title": "Diritti sui fonogrammi", "text": ""}
{"id": "2347724", "revid": "287204", "url": "https://it.wikipedia.org/wiki?curid=2347724", "title": "Microscopio acustico a scansione", "text": "Il microscopio a scansione acustica (SAM) \u00e8 un apparato che si serve del suono focalizzato per investigare, misurare o ritrarre un oggetto (processo che si chiama Tomografia Acustica a Scansione). Viene normalmente impiegato nelle analisi dei guasti e nelle valutazioni non distruttive. Ha pure impiego nella ricerca biologica e medica. L'industria dei semiconduttori ha trovato utile il Microscopio acustico a scansione nello scoprire cavit\u00e0, incrinature e delaminazioni negli involucri degli elementi elettronici miniaturizzati.\nStoria.\nIl primo microscopio a scansione acustica fu sviluppato da C. F. Lemons e R. A. Quate nel 1974 presso il Laboratorio Microonde della Universit\u00e0 di Stanford.\nPrincipio di funzionamento.\nIl microscopio a scansione acustica funziona dirigendo del suono focalizzato da un trasduttore ad ultrasuoni su un piccolo punto di un oggetto. Il suono colpendo l'oggetto viene disperso, assorbito, riflesso o trasmesso. Tipicamente, il suono riflesso o trasmesso viene raccolto e misurato. Sulla base delle misure, viene assegnato un valore al sito investigato. Il trasduttore (o l'oggetto) viene leggermente mosso e poi nuovamente insonificato. Questo procedimento viene ripetuto in maniera sistematica finch\u00e9 l'intera regione d'interesse sia stata investigata. Sovente questi valori di ogni punto vengono riuniti in una immagine dell'oggetto. Il contrasto che si vede nella immagine \u00e8 basato sulla geometria dell'oggetto o \nsulla composizione del materiale. La risoluzione dell'immagine \u00e8 limitata dalla risoluzione fisica della scansione o dalla larghezza del raggio sonoro (che a sua volta \u00e8 determinata dalla frequenza del medesimo).\nApplicazioni.\nIl SAM fornisce dei dati sulla elasticit\u00e0 delle cellule e dei tessuti, dati che possono dare informazioni utili circa le forze fisiche che vincolano le strutture in una particolare forma e la meccanica delle strutture come il citoscheletro. Alcuni studi sono stati portati avanti sulla meccanica delle forme delle cellule e sulla distribuzione delle forze nei citoscheletri. Questi studi sono particolarmente di valore nell'investigare processi come la mobilit\u00e0 delle cellule."}
{"id": "2347725", "revid": "3831", "url": "https://it.wikipedia.org/wiki?curid=2347725", "title": "Metropolita di Mosca e di tutta la Russia", "text": ""}
{"id": "2347731", "revid": "28592", "url": "https://it.wikipedia.org/wiki?curid=2347731", "title": "Chiesa cristiana ortodossa di Russia", "text": ""}
{"id": "2347736", "revid": "1652134", "url": "https://it.wikipedia.org/wiki?curid=2347736", "title": "Linea di successione al trono del Brasile", "text": "La linea di successione al trono del Brasile segue il criterio della primogenitura a preferenza maschile. La monarchia in Brasile termin\u00f2 nel 1889 a seguito di un colpo di Stato militare contro l'Imperatore Pietro II e la proclamazione della repubblica.\nNel 1993 in Brasile si organizz\u00f2 un referendum monarchia-repubblica, che vide il successo di quest'ultima.\nAttualmente esiste una controversia circa l'attribuzione del titolo di capo della casa fra il principe Luigi d'Orl\u00e9ans-Braganza ed il principe Pietro Gastone d'Orl\u00e9ans-Braganza. Oggi il capo della Casa Imperiale \u00e8 sotto una disputa tra i due pretendenti.\nSuccessione al trono.\nLa controversia.\nNel 1908 il figlio di Isabella, Pietro d'Orl\u00e9ans-Braganza spos\u00f2 Elisabetta Dobrzensky de Dobrzenicz. Isabella dichiar\u00f2 che il matrimonio non sarebbe stato valido per la successione brasiliana, e, di conseguenza, egli rinunci\u00f2 ai suoi diritti al trono del Brasile il 30 ottobre 1908. Cos\u00ec alla morte di Isabella nel 1921 le succedette il nipote Pietro Enrico d'Orl\u00e9ans-Braganza.\nNel 1981 Luigi d'Orleans-Braganza succedette al padre, principe Pietro Enrico come pretendente al trono imperiale del Brasile, da parte del ramo Vassouras. Secondo le preteste legittimiste monarchiche, egli sarebbe \"de jure\" Imperatore del Brasile con il nome di Luigi I. Il titolo \u00e8 disputato dal principe Pietro Gastone d'Orl\u00e9ans-Braganza.\nLu\u00eds d'Orl\u00e9ans-Braganza.\nIl Principe Gastone Luigi d'Orleans-Braganza, nato nel 1938, figlio di Pietro Enrico, ultimo capo della casa reale e discendente di Isabella del Brasile, \u00e8 considerato Capo della Famiglia Imperiale Brasiliana e Pretendente al trono del Brasile.\nLa linea di successione a Gastone Luigi d'Orl\u00e9ans-Braganza \u00e8 attualmente:\nLe case reali riconoscono Gastone Luigi come legittimo pretendente.\nPietro Carlo d'Orl\u00e9ans-Braganza.\nIl principe Pietro Carlo d'Orl\u00e9ans-Braganza, nato nel 1945, \u00e8 discendente di Isabella del Brasile attraverso suo figlio Pietro d'Alcantara d'Orl\u00e9ans-Braganza. Nel 1908 Pietro d'Alcantara d'Orl\u00e9ans-Braganza volle sposare la contessa Elisabetta Dobrzensky de Dobrzenicz, una donna non sufficientemente nobile, violando cos\u00ec le leggi dinastiche della sua casa. Pietro, pertanto, per sposarla dovette rinunciare ai propri diritti di successione ed al titolo di erede al trono. Il principe Pietro d'Alcantara non ha mai contestato la validit\u00e0 della sua rinuncia. \nNonostante ci\u00f2, dopo la sua morte, suo figlio primogenito Pedro Gast\u00e3o d'Orl\u00e9ans-Braganza ha respinto la rinuncia fatta da suo padre e si \u00e8 autoproclamato pretendente al trono. Con la morte del principe Pietro Gastone, nel 2007, suo figlio il principe Pietro Carlo \u00e8 ora considerato capo della famiglia imperiale da chi riconosce come valida la loro pretesa.\nLa linea di successione a Pietro Carlo d'Orl\u00e9ans-Braganza \u00e8 attualmente:\nReferendum.\nIl 21 aprile 1993 si tenne in Brasile un referendum istituzionale per la scelta della forma di governo. I sostenitori della monarchia ottennero solo il 13,4% dei voti."}
{"id": "2347738", "revid": "709565", "url": "https://it.wikipedia.org/wiki?curid=2347738", "title": "Tradimento (fumetto)", "text": "Tradimento (\"Treachery\" in lingua originale) \u00e8 una miniserie a fumetti di sei numeri (quattro nell'edizione italiana), scritta da Robin Furth e Peter David e illustrata da Jae Lee e Richard Isanove, pubblicata dalla Marvel Comics a partire dal 10 settembre 2008 con cadenza mensile.\nSi tratta del terzo di una serie di cinque cicli narrativi a fumetti basati sulla saga della Torre Nera di Stephen King. Lo scrittore \u00e8 accreditato come direttore creativo ed esecutivo del progetto.\nTrama.\nLa miniserie narra le vicende svoltesi tra il ritorno del Ka-Tet di Roland Deschain a Gilead e la battaglia campale di Jericho Hill, che concluder\u00e0 la guerra contro il ribelle John Farson e segner\u00e0 la definitiva caduta dell'Affiliazione e con essa del suo simbolo, la capitale Gilead.\nIl primo volume si apre con la cerimonia durante la quale i due compagni di Roland, Cuthbert Allgood e Alain Johns, vengono nominati Pistoleri. Essi tuttavia riscontrano il disappunto dei vecchi compagni e allievi di Cort, che ritengono immeritato il titolo dei due nuovi Pistoleri, i quali non hanno dovuto affrontare in combattimento il colossale maestro Cort. Roland, intanto, continua ad utilizzare il Pompelmo di Mearlyn e a subirne l'influenza negativa. Si scopre infine che la nipote di Cort, Aileen Ritter, desidera fortemente diventare un Pistolero, ma essendo una ragazza questo non le \u00e8 permesso. Decide cos\u00ec di rubare una coppia di pistole dall'armeria di Cort e di sfidare il due nuovi Pistoleri ed i loro amici. Intanto, Steven Deschain, padre di Roland, \u00e8 in missione contro Il Buono, John Farson.\nNel secondo volume incontriamo Gabrielle Deschain, madre di Roland Deschain e moglie del dinh di Gilead, Steven Deschain, nel convento di Nostra Signora della Rosa, non lontano dalla capitale, dove si trova in ritiro spirituale per espiare la propria infedelt\u00e0 al marito. Qui tuttavia incontra nuovamente Marten, l'ormai ex consigliere del re ed amante della regina, che cade nuovamente vittima della malia dello stregone. Intanto, mentre Steven e i suoi pistoleri stanno facendo ritorno a Gilead, Aileen viene rimproverata da Cort, istruttore di pistoleri e zio della ragazza, che le confessa i suoi progetti di fidanzarla a Roland. Quest'ultimo \u00e8 invece preso da ben'altre faccende: il Pompelmo, una delle dodici Curve dell'Iride, sta infatti esercitando su di lui il suo malefico influsso, logorandogli la mente e creando illusioni nelle quali il padre del ragazzo viene ucciso da Rhea del C\u00f6os, giunta a Gilead da Mejis e da un recente passato.\nIl terzo volume si apre con un incontro clandestino tra Marten e Gabrielle Deschain, ormai del tutto soggiogata alla volont\u00e0 del mago, tanto che accetta la proposta di aiutarlo ad assassinare il marito e re di Gilead Steven Deschain, per poi fuggire insieme all'amato. A Gilead intanto, Roland \u00e8 ancora preda delle illusioni del Pompelmo, e preso dalla rabbia per aver appena assistito nella propria mente alla morte del padre, scambia gli amici Alain e Cuthbert, giunti a fargli visita, per la presunta assassina, Rhea del C\u00f6os. I due fortunatamente si salvano dai colpi delle pistole di Roland, anche se solo grazie alle cattive condizioni del pistolero. Dopo quanto accaduto, decide di porre fine al proprio tormento presentandosi dal padre e consegnandogli il Pompelmo, prontamente posto sotto chiave dal dinh di Gilead. Purtroppo, una spia agisce nella cerchia dei fedeli del re, spianando la strada per la vittoria al nemico di Gilead e dell'Affiliazione, John Farson.\nContenuti speciali.\nAlla fine di ogni volume, \u00e8 riportata per intero la \"Litania del Pistolero\", che coloro che si fregiano di questo titolo recitano prima di affrontare il proprio destino, compiendo le azioni pi\u00f9 disperate.\nIl secondo volume \u00e8 arricchito da una grande quantit\u00e0 di informazioni che aiutano a comprendere meglio il Medio-Mondo, patria dei Pistoleri. Viene infatti chiarito quello che \u00e8 il rituale di iniziazione che ogni aspirante pistolero deve affrontare per potersi fregiare di tale titolo. Vi \u00e8 inoltre un'ampia sezione dedicato alla figura della donna nel Medio-Mondo, accompagnata dalla leggenda di Lady Oriza e da un breve racconto legato alla setta delle Piccole Sorelle della Rosa.\nIl terzo volume contiene una esauriente descrizione della setta dei Manni, alcune tra le figure pi\u00f9 enigmatiche della saga della Torre Nera. Alla fine dell'albo sono inoltre incluse una lista dei veleni pi\u00f9 diffusi nel Medio-Mondo, visto che nella storia si parla sempre pi\u00f9 frequentemente di attentati alla vita del sovrano, e una sezione dedicata alle Giornate di Fiera, con una lista dei pi\u00f9 famosi indovinelli presentati durante le gare organizzate durante i festeggiamenti."}
{"id": "2347741", "revid": "30297", "url": "https://it.wikipedia.org/wiki?curid=2347741", "title": "GUF Milano", "text": ""}
{"id": "2347743", "revid": "30297", "url": "https://it.wikipedia.org/wiki?curid=2347743", "title": "GUF Roma", "text": ""}
{"id": "2347745", "revid": "30297", "url": "https://it.wikipedia.org/wiki?curid=2347745", "title": "GUF Firenze", "text": ""}
{"id": "2347749", "revid": "119789115", "url": "https://it.wikipedia.org/wiki?curid=2347749", "title": "Diritto sull'opera cinematografica", "text": "Il diritto sull'opera cinematografica in Italia \u00e8 disciplinato dalla Legge 22 aprile 1941, n. 633 in materia di diritto d'autore. In particolare negli articoli da 44 a 50\nPer opera cinematografica s'intende quella creazione intellettuale in cui una successione d'immagini, ottenute con processo fotografico (o con processo analogo), crea la sensazione del movimento.\nIl termine opera cinematografica va distinto da quello di \u201cfilm\u201d. Il primo, opera cinematografica, indica il contenuto derivante da un processo creativo di uno o pi\u00f9 soggetti; il secondo, film, sta a indicare il prodotto industriale, la pellicola impressionata.\nL'opera cinematografica \u00e8 protetta da diritto d'autore, tranne che per i film di semplice documentazione (cio\u00e8 privi di particolare creativit\u00e0) ai quali si applicano le disposizioni relative ai diritti connessi (diritti sulle fotografie non creative).\nLa legge.\nLa legge n. 633 del 22 aprile 1941 tutela \"\"le opere dell'ingegno di carattere creativo appartenenti alla letteratura, alla musica, alle arti figurative, all'architettura al teatro e al cinema\".\"\nSono opere dell'ingegno aventi \"carattere creativo\", quelle produzioni intellettuali che possiedono i requisiti dell'originalit\u00e0 (in riferimento alla forma espressiva o rappresentativa che deve mostrare l'\"impronta della personalit\u00e0 del suo autore\") e della novit\u00e0 oggettiva (l'opera risulta oggettivamente unica se univocamente attribuibile a un dato autore). La bellezza di questa definizione, all'apparenza un po' ostica, sta nel suo fine di salvaguardare la libera circolazione di idee, informazioni, opinioni, etc., non sottoponendole ad alcuna restrizione o limitazione di legge, per cui il diritto d'autore tende a regolamentare solo la forma e non gi\u00e0 il contenuto delle opere creative, che resta pertanto di libera fruizione sociale.\nTra tutti i prodotti dell'audiovisivo la legge sembra tutelare solamente le opere cinematografiche; di fatto nel 1941, anno di pubblicazione del testo di legge, la televisione non esisteva; col tempo il legislatore ha aggiornato sempre pi\u00f9 i singoli articoli, estendendone il raggio d'azione a tutte le opere dell'audiovisivo, per cui ormai tutti i riferimenti di legge, anche dove non espressamente indicato, s'intendono relativi alle opere cinematografiche \"e assimilate\".\nOpera cinematografica come opera complessa.\nL'opera cinematografica presenta caratteristiche comuni sia alle opere collettive che alle opere composte:\nDunque per il diritto italiano l'opera cinematografica \u00e8 un'\"opera composta\" da:\nCostituzione del diritto.\nIl diritto sull'opera cinematografica nasce con la fissazione della stessa.\nSi considera come equivalente al luogo di prima pubblicazione quello della fabbricazione.\nPer l'opera esistono gli obblighi di depositare una copia presso il Ministero per i beni e le attivit\u00e0 culturali e il turismo -Mibact - \"Pubblico Registro generale delle opere protette e, fino al 2018, \u00e8 stato anche possibile registrarla nel Pubblico Registro Cinematografico istituito presso la Siae; l'inottemperanza dell'obbligo del deposito al Pubblico registro generale delle opere protette non inficia la validit\u00e0 del diritto d'autore, ma comporta il sequestro di una copia dell'opera.\n\u00c8 fatto obbligo di apporre un contrassegno SIAE, il cosiddetto \"bollino\", sul supporto materiale contenente l'opera cinematografica destinata a essere posta in commercio o ceduta a qualunque titolo; pesanti sanzioni sono previste per chi acquista, vende o scambia prodotti privi di tale bollino.\nContratti.\n\u00c8 importante sottolineare che, nella prassi, si inizia la lavorazione di un film solo dopo la stipulazione di numerosi contratti, con cui il produttore mira a prevenire eventuali controversie per disciplinare l'attivit\u00e0 lavorativa. I contratti interessano:\nSoggetti del diritto.\nProduttore.\n\u00c8 il titolare dei diritti di utilizzazione economica nei limiti dello sfruttamento cinematografico.\nSi considera, fino a prova contraria, produttore dell'opera cinematografica \"chi \u00e8 indicato come tale sulla pellicola\ncinematografica\", a seguito dell'articolo 45 della lda (Legge sul Diritto d'Autore), che appunto sostiene che spetti al produttore l'esercizio di tali diritti. I limiti previsti sono dettati dall'articolo successivo (art. 46), che esprime che il produttore non possa eseguire o proiettare elaborazioni e traduzioni senza il consenso dai coautori (indicati nell'art. 44), ossia l'autore del soggetto, l'autore della sceneggiatura, l'autore della musica ed il direttore artistico. Se il diritto di diffusione viene ceduto al produttore, gli autori riceveranno un compenso da parte degli organismi di emissione, in base all'utilizzo delle opere via etere, cavo e satellite (art.46 bis). Se l'opera \u00e8 registrata presso il Pubblico Registro Cinematografico, tenuto dalla SIAE prevale quanto risulta da questa pubblicit\u00e0 legale.\nCoautori.\nSi considerano coautori dell'opera cinematografica l'autore del soggetto, l'autore della sceneggiatura, l'autore della musica ed il regista.\nIn realt\u00e0, chi gioca un ruolo centrale \u00e8 soltanto colui che dirige e organizza, ovvero il regista. Egli viene infatti indicato dalla nostra giurisprudenza quale autore principale dell'opera cinematografica e quindi a lui spetta il diritto di pubblicare e comunicare l'opera al pubblico per dare inizio al suo sfruttamento commerciale. Sempre il regista determina il momento di compimento dell'opera (il cosiddetto diritto di \"final cut\") e si occupa di consegnare la pellicola al produttore.\nAttori.\nSi considerano artisti interpreti ed artisti esecutori gli attori, i cantanti, i musicisti, i ballerini e le altre persone che rappresentano, cantano, recitano, declamano o eseguono - in qualunque modo - opere dell'ingegno, siano esse tutelate o di dominio pubblico.\nAgli attori non vengono riconosciuti diritti sull'opera ma gli viene comunque riservato il diritto di menzione sulla pellicola cinematografica.\nI contenuti del diritto.\nDiritti del produttore.\nAl produttore cinematografico spettano i diritti economici sull'opera, nei limiti del solo sfruttamento cinematografico della stessa.\nIn particolare:\nIn genere \u00e8 gi\u00e0 tutto previsto e spesso definito nei contratti, ma l'adattamento cinematografico pu\u00f2 diventare terreno di conflitto e punto di equilibrio fra:\nA derimere un eventuale disaccordo sorto in tal senso tra produttore e uno o pi\u00f9 dei coautori, interviene un collegio di tecnici nominato dal Presidente del Consiglio dei ministri, le cui decisioni ricoprono carattere definitivo.\nInoltre:\nDiritti dei coautori.\nDiritti patrimoniali.\nAgli autori spetta un equo compenso irrinunciabile, nel caso in cui l'opera:\nIl compenso \u00e8 pagato rispettivamente da coloro che esercitano i diritti di sfruttamento o dagli organismi di emissione.\nDiritti morali.\nCome disciplinato dall'art. 10, legge n. 633/41 i diritti morali sono esercitati in comunione da tutti i coautori.\nIn particolare essi hanno il diritto che il loro nome, ruolo e contributo nell'opera, vengano menzionati nella proiezione della pellicola.\nDiritti degli attori.\nLa Legge sul Diritto d'Autore riserva una serie di articoli alla categoria degli artisti interpreti ed esecutori (attori). Gli articoli riservati a questi collettivi si ritrovano nel Titolo II, Capo III (Diritti degli attori, degli interpreti e degli artisti esecutori) dall'art. 80 all'art. 85-bis. \nLa Legge sul Diritto d'Autore esclude gli attori dall'attribuzione del diritto d'autore ma difende gli aspetti patrimoniali e morali a tutela della personalit\u00e0 dell'attore.\nNon si pu\u00f2 parlare di diritto d'autore in quanto il lavoro dell'attore, pur essendo un lavoro di tipo intellettuale, \u00e8 nettamente minore rispetto al lavoro dell'autore che ha creato la parte. L'opera che gli attori interpretano esiste gi\u00e0 prima dell'interpretazione e per questo capace di vita propria.\nL'art. 80 recita: gli artisti interpreti e gli artisti esecutori hanno, indipendentemente dall'eventuale retribuzione loro spettante per le prestazioni artistiche dal vivo, il diritto esclusivo di:\nGli attori (artisti interpreti ed esecutori) hanno il diritto di opporsi alla comunicazione al pubblico o alla riproduzione della loro recitazione o esecuzione che possa essere di pregiudizio al loro onore o alla loro reputazione (art. 81). L'attore non pu\u00f2 essere riconosciuto coautore ma all'art. 83 gli viene riservato il diritto che il suo nome sia indicato nella comunicazione al pubblico e venga stabilmente apposto sui supporti contenenti la relativa fissazione, come ad esempio le pellicole cinematografiche.\nI diritti degli artisti durano cinquant'anni a partire dall'esecuzione, rappresentazione o recitazione.\nSoggetti diversi dai coautori.\nHanno, inoltre, diritto di menzione, nella proiezione dell'opera:\nSpetta un equo compenso:\nI singoli contributi, se creativi, sono tutelati dal diritto d'autore.\nDurata.\nI diritti di utilizzazione economica dell'opera cinematografica durano sino al termine del \"settantesimo\" anno dopo la morte dell'ultima persona sopravvissuta fra i coautori della sceneggiatura, della regia e della musica appositamente creata, la durata della vita dell'autore del soggetto, ancorch\u00e9 coautore dell'opera cinematografica, non rileva ai fini del computo della durata della protezione dei diritti economici; \u00e8 perci\u00f2 raro trovare opere di pubblico dominio, a meno che non si tratti di opere del primo decennio del '900 e i cui autori siano morti prima degli anni quaranta.\nPer i singoli contributi, cos\u00ec come per qualsiasi opera creativa tutelata dal diritto d'autore, i diritti patrimoniali durano 70 anni dalla morte dell'autore.\nI diritti morali non cadono mai in pubblico dominio, hanno durata illimitata e possono essere trasferiti post mortem solo ai congiunti dell'autore, individuati dalla legge sul diritto d'autore.\nPer quanto riguarda i diritti connessi (riproduzione, distribuzione, noleggio, messa a disposizione del pubblico dell'originale e delle copie, ecc), invece, si tratta di diritti esclusivi del produttore cinematografico e la loro durata \u00e8 di 50 anni dalla prima pubblicazione dell'opera.\nOpere di animazione.\nIl 29 dicembre 2009 la Corte di Cassazione Penale a Sezioni Unite ha rigettato l'assunto secondo il quale le opere di animazione aventi ad oggetto personaggi dei cartoni animati godrebbero di una doppia protezione: oltre a quella filmica si cumulerebbe quella stabilita per i disegni. Quindi non si sarebbe potuto far cadere in pubblico dominio un film in cui fossero stati utilizzati disegni la cui protezione non fosse ancora scaduta.\nOpera assimilata.\nL'opera assimilata \u00e8 la cosiddetta fiction televisiva, cio\u00e8 tutti quei prodotti seriali composti da pi\u00f9 puntate che vediamo in TV.\nNella legge sul diritto d'autore vengono definite \"assimilate\" perch\u00e9 essendo analoghe alla configurazione dell'opera cinematografica (cambia solo il veicolo di fruizione), sono soggette alle stesse norme.\nI detentori del diritto sono sempre quattro: soggettista, sceneggiatore, compositore e regista; mentre il produttore \u00e8 il detentore dei diritti patrimoniali.\nNel caso delle opere assimilate, per\u00f2, l'imputazione dei quattro autori si riferisce alla singola puntata dato che ognuno di essi pu\u00f2 variare a seconda dell'episodio."}
{"id": "2347752", "revid": "120541885", "url": "https://it.wikipedia.org/wiki?curid=2347752", "title": "Margarete Robsahm", "text": "Biografia.\n\u00c8 diventata internazionalmente nota al pubblico per il ruolo ricoperto nel film del 1964 \"Danza macabra\" (\"Castle of Blood\"), con Barbara Steele.\nPartecip\u00f2 ad alcuni film norvegesi, tra i quali \"Line\" del 1961. Il film si basava su un romanzo di Axel Jensen e caus\u00f2 un certo scandalo a quel tempo in Norvegia, poich\u00e9 Robsahm fu la prima attrice in Norvegia ad esporsi a seno nudo in un film norvegese.\nVita privata.\nSorella dell'attore Fred Robsahm, spos\u00f2 nel 1963 l'attore italiano Ugo Tognazzi, che aveva conosciuto sul set del film \"Il mantenuto\" e del quale era stata \"partner\" nel film. Dall'unione con Ugo Tognazzi ha avuto un figlio, Thomas Robsahm, divenuto regista."}
{"id": "2347755", "revid": "1048993", "url": "https://it.wikipedia.org/wiki?curid=2347755", "title": "Fred Robsahm", "text": "\u00c8 stato sposato per 15 anni con l'attrice italiana Agostina Belli.\nHa contratto l'HIV a fine anni ottanta mentre era detenuto a causa di una siringa usata per sedare altri detenuti."}
{"id": "2347768", "revid": "79968", "url": "https://it.wikipedia.org/wiki?curid=2347768", "title": "Linea di successione al trono del Baden", "text": "La linea di successione al trono del Baden segue i principi di primogenitura e di \"Ebenb\u00fcrtigkeit\" (parit\u00e0 dei matrimoni) e la legge salica. In caso di estinzione delle linee maschili succedono i maschi discendenti da matrimoni paritari contratti dalle principesse di Casa Baden secondo un ordine stabilito.\nIl Granducato di Baden \u00e8 stato abolito insieme ad altre monarchie dell'Impero tedesco nel 1918. L'attuale pretendente al trono \u00e8 il principe Maximilian, margravio del Baden.\nLeggi di successione della Casa di Baden.\nLo Statuto della Casa granducale del 4 ottobre 1817 stabilisce i criteri di successione al trono, affermando in primo luogo l'indivisibilit\u00e0 del granducato (art. 1).\nCome la maggior parte delle dinastie tedesche, la Casa di Baden segue la legge salica, cio\u00e8 esclude le donne dalla successione al trono, unitamente al principio di primogenitura e a quello di parit\u00e0 dei matrimoni contratti (art. 2).\nIn caso di estinzione delle linee maschili, sono chiamati a succedere i maschi discendenti da matrimoni paritari contratti dalle principesse di Casa Baden secondo un ordine stabilito, previa rinuncia ad altri troni (art. 3).\nGranduchi del Baden e pretendenti.\nDall'abolizione della monarchia, i capi della Casa portano il titolo di Margravio di Baden.\nIl capo della Casa ha il trattamento di Altezza Reale mentre agli altri membri dinastici \u00e8 riservato il trattamento di Altezza Granducale.\nLinea di successione.\nLa linea di successione a Maximilian del Baden \u00e8 attualmente:"}
{"id": "2347780", "revid": "729019", "url": "https://it.wikipedia.org/wiki?curid=2347780", "title": "Aleksandrov-Kalinin AK-1", "text": "LAleksandrov-Kalinin AK-1 fu il primo aereo di linea sovietico. Realizzato in un unico esemplare nell'ambito di un programma di ricerca tecnologica, prese il nome dai due progettisti, Vladimir Leont'evi\u010d Aleksandrov e Vladimir Vladimirovi\u010d Kalinin.\nStoria del progetto.\nL'AK-1 venne realizzato dallo TsAGI nell'ambito di un programma di ricerca aeronautica commissionato dalle forze armate sovietiche nei primi anni venti. In dettaglio, tale programma prevedeva la valutazione di tecniche di costruzione aeronautiche a basso costo, oltre che l'esame di alcune tecnologie. Il lavoro di progettazione fu svolto principalmente dai due ingegneri Aleksandrov e Kalinin (da cui poi l'aereo prese il nome), mentre la parte relativa ai calcoli fu curata da Alexej Mikhailovich Cheremukhin.\nIl progetto fu presentato alla VVS sovietica ed alla GlavVozduhoFlot (antenata dell'Aeroflot) nel febbraio 1922. La costruzione del prototipo inizi\u00f2 nell'aprile 1923 presso lo stabilimento aeronautico GAZ-5, e si concluse nel novembre dello stesso anno. Visto che lo sviluppo dell'aereo era stato finanziato grazie a fondi raccolti presso i Tiratori Scelti Lettoni, l'AK-1 prese il nome di Latyshskij Strelok.\nIl primo volo fu effettuato il 1\u00ba febbraio 1924 (8 febbraio o 8 marzo secondo altri), ed i test proseguirono per alcuni mesi, fino al 15 giugno.\nTecnica.\nL'AK-1 era un monoplano ad ala alta con la struttura in legno. Con due uomini di equipaggio, era in grado di trasportare due passeggeri (tre se l'equipaggio era di un solo elemento). In alternativa, il carico utile era di 540\u00a0kg. La propulsione era assicurata da un singolo motore Salmson 9 da 170\u00a0hp, sistemato sul muso del velivolo.\nImpiego operativo.\nInizialmente, l'AK-1 venne utilizzato principalmente per voli sulla tratta Mosca-Kazan'. L'aereo copr\u00ec un totale di circa 11\u00a0000 chilometri. Nel 1925, l'aereo partecip\u00f2 ad un volo propagandistico da Mosca a Pechino, riuscendo a percorrere ben 7\u00a0000 chilometri in 38 giorni. Successivamente, vennero effettuati anche altri voli dalla capitale cinese verso altre citt\u00e0 del celeste impero."}
{"id": "2347788", "revid": "124123", "url": "https://it.wikipedia.org/wiki?curid=2347788", "title": "Maurice Dorl\u00e9ac", "text": "Biografia.\nEra figlio del bibliotecario Alphonse Dorl\u00e9ac e di Berthe Marie Smout, e padre delle attrici Fran\u00e7oise Dorl\u00e9ac e Catherine Deneuve, avute dall'attrice e doppiatrice Ren\u00e9e Deneuve."}
{"id": "2347789", "revid": "90900", "url": "https://it.wikipedia.org/wiki?curid=2347789", "title": "MiG-25", "text": ""}
{"id": "2347795", "revid": "122630811", "url": "https://it.wikipedia.org/wiki?curid=2347795", "title": "Strada della Vita", "text": "La Strada della Vita, ( e in finlandese \"Laatokan el\u00e4m\u00e4nlinja\"), era una strada ghiacciata che, durante la seconda guerra mondiale, metteva in comunicazione Leningrado, cinta d'assedio dalle truppe naziste e finlandesi che avevano invaso l'Unione Sovietica, con il lago Ladoga. Oltre ad essere utilizzata come via di rifornimento per la citt\u00e0 di Leningrado, la Strada della Vita serv\u00ec ad evacuare migliaia di persone dalla citt\u00e0 assediata. \nCostruzione.\nMisurando 219 chilometri in lunghezza e 138 in larghezza, il lago Ladoga \u00e8 il pi\u00f9 grande lago d'Europa. A causa della sua grandezza, molti erano convinti che la costruzione di una strada ghiacciata sarebbe stato impossibile. Sebbene i russi gi\u00e0 avessero esperienza nel costruire strade di ghiaccio (una strada ferrata di ghiaccio fu costruita sul fiume Kola, vicino Murmansk durante la prima guerra mondiale, ed un'altra su una parte del lago Bajkal durante la costruzione della ferrovia Transiberiana), nessuno dei loro precedenti tentativi fu tanto complicato e tanto urgente come lo fu per la via di rifornimento del Ladoga. \nDurante l'inverno, i venti irregolari della regione erano in grado di alzare o abbassare il livello d'acqua del lago, fino ad un livello di quasi un metro solo in poche ore. Fu rapidamente costituita una squadra di ingegneri per assicurare che i 48 chilometri della rotta di rifornimento fossero effettivamente percorribili. Uno scienziato di Leningrado elabor\u00f2 una formula relativa alla formazione del ghiaccio sul lago: \n\"A 5 \u00b0C sotto zero, si formava una crosta di ghiaccio dello spessore di 10 cm in 64 ore, a 10 \u00b0C sotto zero 10 cm si formavano in 34 ore, a 15 \u00b0C sotto zero, perch\u00e9 si formassero 10 cm ci volevano 23 ore. A 5 \u00b0C sotto zero 30 cm richiedevano 24 giorni, mentre con 15 \u00b0C sotto zero bastavano 8 giorni perch\u00e9 si formasse una crosta di ghiaccio spessa 30 centimetri\".\nSegnatamente: 10 cm potevano reggere un cavallo senza carico, 17 cm potevano reggere un cavallo che trainasse una slitta con una tonnellata di merce, 20 cm potevano reggere un autocarro carico di una tonnellata e 20 cm erano la soglia minima per permettere un trasporto massiccio di rifornimenti. Dalle statistiche risultava che la crosta di ghiaccio iniziava a formarsi raramente prima del 19 novembre e spesso prima di gennaio. Tuttavia nel momento della sua formazione, la crosta riusciva a misurare fino a 1,5 m di spessore, valore adatto a qualsiasi scopo.\nUna volta che la stabilit\u00e0 della strada fu confermata e testata, furono utilizzati spazzaneve ed intagliatrici per rendere il ghiaccio adatto al trasporto con autocarri. Nel febbraio 1942 grandi banchi di neve furono trasformati in pareti di ghiaccio, le quali avevano il compito di proteggere i convogli dai rigidi venti del lago. Ad ogni chilometro un vigile segnalava ai convogli di andare avanti, avvisando di eventuali ostacoli o incidenti pi\u00f9 avanti. Nel momento in cui il ghiaccio si scioglieva in primavera, la strada di ghiaccio veniva rimpiazzata da un sistema di flottiglie che continuavano a rifornire Leningrado via mare. La via fu ricostruita due volte: nel 1942 e nel 1943.\nVolume di rifornimenti trasportati.\nLa Strada della Vita fu utilizzata per trasportare i seguenti rifornimenti:\nIn totale la strada dei ghiacci fu utilizzata per trasportare rifornimenti per oltre 360.000 tonnellate, principalmente razioni di cibo e foraggio, verso Leningrado. \nNel primo inverno dell'assedio, la strada dei ghiacci fu attiva fino al 23 aprile 1942. Dal novembre 1941 all'aprile 1942, la Strada della Vita aveva permesso il trasporto di pi\u00f9 di 350.000 tonnellate di merci verso Leningrado, e di questo totale, pi\u00f9 del 75% del carico era costituito da rifornimenti di cibo, usati per sfamare la popolazione della citt\u00e0 che, lentamente, stava morendo di fame. Altri rifornimenti di vitale importanza includevano: benzina, lubrificante per motori e munizioni (usate per rifornire le poche unit\u00e0 militari ancora presenti nella citt\u00e0 assediata). \nCirca 32.000 tonnellate di forniture militari e pi\u00f9 di 37.000 tonnellate tra carburante e lubrificante, destinati alle truppe al fronte ed alla flotta militare, furono trasportate attraverso la Strada della Vita. \nIl 23 aprile 1942 tre carri che trasportavano cipolle, attraversarono la quasi disciolta strada dei ghiacci, consegnarono gli ultimi rifornimenti attraverso la stessa per quell'anno.\nDopo l'assedio.\nIn estate, con l'inizio del periodo di navigazione, i rifornimenti raggiunsero Leningrado grazie alla Flottiglia Militare del Ladoga. Nel 1943 la Strada della Vittoria (una ferrovia che giaceva su uno stretto corridoio di terra compreso tra Leningrado e Volchov, conquistato durante l'Operazione Iskra) prese il posto della Strada della Vita. Oggi il nome di Strada della Vita viene spesso associato all'autostrada Ryabovskoe, nella citt\u00e0 di Vsevolozhsk."}
{"id": "2347801", "revid": "124778800", "url": "https://it.wikipedia.org/wiki?curid=2347801", "title": "Ren\u00e9e Deneuve", "text": "Era la madre delle attrici Catherine Deneuve e Fran\u00e7oise Dorl\u00e9ac.\nBiografia.\nEra figlia di Joseph-S\u00e9v\u00e8re Deneuve, tappezziere, e di Antoinette-Jeanne Schenardi, casalinga.\nFu attrice teatrale attiva per alcuni decenni: dopo l'esordio, a 4 anni, nel 1915 al Teatro dell'Odeon di Parigi, interpret\u00f2 nel corso degli anni una serie di classici, da \"Il Tartufo\", \"Il malato immaginario\" e \"Le intellettuali\" di Moli\u00e8re a \"Ces Dames aux chapeaux verts\", \"La Fleur merveilleuse\".\nRen\u00e9e Deneuve fu una delle prime doppiatrici francesi, attiva gi\u00e0 dal 1929, due anni dopo l'introduzione del sonoro: prest\u00f2 la voce a icone hollywoodiane quali Olivia de Havilland, Helen Hayes, Judy Garland (ne \"Il mago di Oz\") e Esther Williams.\n\u00c8 morta l'11 luglio 2021 a Parigi, 2 mesi prima di compiere 110 anni. La notizia \u00e8 stata annunciata quattro giorni dopo dalla famiglia sulle pagine del quotidiano Le Figaro.\nVita privata.\nLa Deneuve si spos\u00f2 a met\u00e0 degli anni trenta con l'attore teatrale Aim\u00e9 Clariond (1894-1959), da cui ebbe una figlia, Danielle (1936). In seguito si spos\u00f2 con l'attore Maurice Dorl\u00e9ac (1901-1979), dal quale ebbe tre figlie, le celebri attrici Fran\u00e7oise Paulette Louise Dorl\u00e9ac (1942-1967), Catherine Fabienne Dorl\u00e9ac nota come Catherine Deneuve (1943) e Sylvie No\u00eblle Monique Dorl\u00e9ac (1946)."}
{"id": "2347804", "revid": "28592", "url": "https://it.wikipedia.org/wiki?curid=2347804", "title": "Invasione dell'Unione Sovietica", "text": ""}
{"id": "2347816", "revid": "28592", "url": "https://it.wikipedia.org/wiki?curid=2347816", "title": "Truppe naziste", "text": ""}
{"id": "2347817", "revid": "15756", "url": "https://it.wikipedia.org/wiki?curid=2347817", "title": "Armoriale dei comuni della provincia di Asti", "text": "Questa pagina contiene le armi (stemmi e blasonature) dei comuni della provincia di Asti."}
{"id": "2347827", "revid": "111409454", "url": "https://it.wikipedia.org/wiki?curid=2347827", "title": "Linea di successione al trono di Baviera", "text": "La linea di successione al trono di Baviera segue il criterio della legge salica.\nLa monarchia bavarese \u00e8 stata abolita insieme con altre monarchie dell'Impero tedesco nel 1918. L'attuale pretendente al trono bavarese \u00e8 Franz, duca di Baviera.\nLegge di successione della Casa di Baviera.\nNel 1808, poco dopo la concessione di una costituzione sul modello di quella imperiale francese, Massimiliano I Giuseppe di Baviera eman\u00f2 la legge sulla famiglia reale di Baviera (\"K\u00f6niglich Baierisches Familiengesetz\"), che espressamente invalidava le precedenti disposizioni non incorporate nel testo. Il contenuto della legge fu riprodotto, senza sostanziali modifiche, nel \"K\u00f6nigliches Familiengesetz\" del 1816. Infine, dopo la concessione della Costituzione del 1818, nel 1819 Massimiliano I Giuseppe di Baviera eman\u00f2 un altro Statuto di famiglia, largamente riproduttivo del precedente, e comunque considerato dalla dottrina e dalla giurisprudenza come non sostitutivo e quindi a integrazione del \"K\u00f6nigliches Familiengesetz\" del 1816.\nOltre all'applicazione della legge salica, l'appartenenza alla dinastia e, quindi, il godimento dei diritti da essa derivanti \u00e8 determinata dalle modalit\u00e0 di svolgimento delle nozze. Infatti, nessun principe di Baviera pu\u00f2 contrarre matrimonio senza il consenso scritto del capo della Casa.\nIn mancanza del regio consenso, il matrimonio contratto da un membro della Casa di Baviera non ha alcun valore giuridico dal punto di vista dinastico, in particolare in relazione a rango, titolo e stemma. N\u00e9 hanno diritti di successione i figli nati da matrimoni morganatici, salvo gli effetti civili sul patrimonio personale del membro della Casa di Baviera che ha contratto detto matrimonio.\nIl paragrafo primo del titolo primo dello statuto sulla famiglia reale del 1819 stabilisce che \u00abla Casa reale comprende: tutti i principi e le principesse che discendano in linea maschile dal Re o da un discendente di un comune progenitore della Casa reale, attraverso matrimoni \"riconosciuti\", \"tra pari\", \"legittimi\"; le consorti dei principi reali e le loro vedove, durante la loro vedovanza\u00bb\nLa Costituzione del Regno di Baviera del 26 maggio 1818 stabilisce che\nModifica delle leggi dinastiche dopo il crollo della monarchia.\nNel 1948 e nel 1949 il \"Kronprinz\" Rupprecht di Baviera, col consenso degli altri membri della Casa, emend\u00f2 le leggi dinastiche, ammettendo matrimoni anche con appartenenti a famiglie di rango comitale.\nNel 1999 Franz di Baviera avrebbe ulteriormente emendato le leggi di successione in modo da ammettere qualsiasi discendente nato da matrimonio contratto col consenso del capo della Casa (venendo meno il requisito della \"Ebenb\u00fcrtigkeit\", cio\u00e8 della parit\u00e0 di condizione del coniuge). Contestualmente avrebbe \"demorganatizzato\" la discendenza dei matrimoni di Luitpoldo di Bavieria (n. 2 nella linea di successione sotto riportata) con la borghese Katrin Beatrix Wiegand, di Leopold di Baviera (n. 15) con la borghese Ursula M\u00f6hlenkamp e di Adalbert di Baviera (n. 19) con la borghese Sandra Burckhardt. Un tale atto, se valido, va a detrimento dei diritti della sua discendenza di Rasso di Baviera (nn. 6-14), la sola ad avere contratto matrimoni paritari con appartenenti all'antica nobilt\u00e0 feudale (\"Uradel\").\nLinea di successione.\nL'attuale linea di successione a Francesco Bonaventura di Baviera \u00e8:"}
{"id": "2347828", "revid": "1543377", "url": "https://it.wikipedia.org/wiki?curid=2347828", "title": "Teoria del prospetto", "text": "La teoria del prospetto \u00e8 una teoria della decisione formulata dagli psicologi israeliani Daniel Kahneman e Amos Tversky nel 1979. Essa rappresenta un'alternativa \"descrittiva\" alla teoria dell'utilit\u00e0 attesa di John von Neumann e Oskar Morgenstern. \nCi\u00f2 significa che, mentre la teoria classica aveva il fine di stabilire le condizioni ideali (\"normative\") secondo cui una decisione pu\u00f2 essere definita \"razionale\", la teoria del prospetto si propone invece di fornire una descrizione di come gli individui effettivamente si comportano di fronte a una decisione. La teoria del prospetto si focalizza in particolare sulle decisioni in condizione di rischio, che sono definite come le decisioni in cui \u00e8 conosciuta (o si pu\u00f2 stimare) la probabilit\u00e0 associata ai possibili esiti di ogni alternativa a disposizione.\nPresupposti.\nL'aspetto pi\u00f9 innovativo di questa formulazione sta nel fatto che essa si basa su evidenze empiriche. Attraverso numerosi esperimenti di psicologia cognitiva, infatti, Kahneman e Tversky dimostrarono come le scelte degli esseri umani violassero sistematicamente i principi della razionalit\u00e0 economica. In particolare i due autori posero l'accento su tre importanti fenomeni psicologici, in realt\u00e0 collegati tra loro:\nRiflessione: Kahneman e Tversky raggiunsero, con la Teoria del Prospetto, due conclusioni: le persone attribuiscono valori ai guadagni e alle perdite, piuttosto che alla ricchezza in s\u00e9 e i pesi decisionali sono assegnati ai risultati con diverse probabilit\u00e0. In particolare nel dominio positivo della funzione di valore l'uomo dimostra un'avversione alle perdite. Invece in presenza di premi negativi il soggetto tende ad effettuare un \u201cReflection Effect\u201d cio\u00e8 a invertire l'ordine delle preferenze in quanto le lotterie sono valutate considerando solo la situazione finale di ricchezza e non la eventuale perdita che vi ha portato. L'inversione delle preferenze nel dominio negativo implica che, se il soggetto \u00e8 avverso al rischio per premi positivi esso sar\u00e0 ora propenso al rischio in contrasto con la teoria normativa neoclassica di John von Neumann che vorrebbe l'indipendenza dell'ordine di preferenza nei domini positivo e negativo.\nIl problema di Linda.\nL'euristica della rappresentativit\u00e0 sembra influenzare anche la soluzione di problemi che richiedono l'uso del seguente principio:\nDati due eventi formula_1 e formula_2, la probabilit\u00e0 dell'evento congiunto formula_3 \u00e8 minore o uguale alla probabilit\u00e0 che i due eventi si presentino singolarmente:\nPosto che di due caratteristiche formula_1 e formula_2, la caratteristica formula_2 viene considerata pi\u00f9 rappresentativa di una persona sulla base di una sua descrizione, la maggior parte degli individui tende a ritenere la descrizione formula_3 pi\u00f9 probabile della descrizione formula_1 da sola. Gli individui anche qui basano la loro stima di probabilit\u00e0 sulla rappresentativit\u00e0 dell'evento, trascurando il principio di base.\nCi\u00f2 \u00e8 quanto sembra emergere dalle ricerche condotte utilizzando il problema di Linda, strutturato nel modo che segue:\nLinda ha 31 anni, nubile, estroversa, brillante, laureata in filosofia, da studentessa molto impegnata politicamente e di ideologia anti-nucleare.\nI soggetti devono mettere in ordine di probabilit\u00e0 i seguenti enunciati:\nNel 90% dei casi l'enunciato A veniva considerato meno probabile dell'enunciato formula_3, e cio\u00e8 formula_15 maggiore uguale a formula_16, laddove \u00e8 noto che formula_4 e formula_5.\nSecondo gli autori la condizione formula_3 \u00e8 considerata pi\u00f9 probabile della condizione formula_1 (fa la commessa) perch\u00e9 la prima \u00e8 percepita pi\u00f9 rappresentativa della seconda.\nIl problema quindi provoca un conflitto tra l\u2019intuizione della rappresentativit\u00e0 e la logica della probabilit\u00e0. I giudizi di probabilit\u00e0 dati da chi ha risposto al quesito corrispondevano esattamente ai giudizi di rappresentativit\u00e0, cio\u00e8 di somiglianza con gli stereotipi: i risultati pi\u00f9 rappresentativi si combinano con la descrizione della personalit\u00e0 per produrre le storie pi\u00f9 coerenti.\nLa \"funzione valore\".\nLa teoria del prospetto integra in una formulazione matematica gli aspetti pi\u00f9 propriamente psicologici della valutazione individuale con il principio fondamentale della teoria dell'utilit\u00e0 attesa, secondo cui la scelta pi\u00f9 razionale \u00e8 quella che massimizza il prodotto del valore atteso di ogni evento per la sua probabilit\u00e0. Kahneman e Tversky introducono infatti una \"value function\", in cui le probabilit\u00e0 degli eventi possibili viene ponderata attraverso il valore formula_21, che rappresenta il \u2018'peso'\u2019 che ogni esito ha nella valutazione dell'individuo. La \"value function\" \u00e8 descritta dall'equazione\ndove formula_23 \u00e8 una trasformazione, non lineare, delle probabilit\u00e0 formula_24.\nCome risulta chiaro dalla rappresentazione, la \"value function\" ha un andamento non lineare: in particolare, considerando il centro del grafico come la situazione di partenza del decisore (\"status quo\"), la funzione \u00e8 concava nella \"regione\" dei guadagni e convessa nella \"regione\" delle perdite: questo significa che piccole variazioni vicine al punto di partenza (in entrambe le regioni) hanno un impatto maggiore sulla scelta rispetto a grosse variazioni lontane dal punto stesso. Inoltre, la curva ha una pendenza maggiore nella regione delle perdite, il che permette di spiegare il fenomeno descritto precedentemente come avversione alle perdite: Un guadagno e una perdita dello stesso valore assoluto non hanno lo stesso effetto sulla scelta, ma una perdita ha proporzionalmente un impatto maggiore.\nApplicazioni e sviluppi.\nLa teoria del prospetto ha avuto un notevole successo, soprattutto in ambito economico, tanto che uno dei suoi autori, Daniel Kahneman, ha vinto nel 2002 il Premio Nobel per l'economia. Le sue previsioni si sono rivelate efficaci, soprattutto, nel descrivere il comportamento degli investitori e degli agenti economici, e nel fornire una spiegazione ad alcune violazioni della teoria dell'Utilit\u00e0 come l'effetto costo sommerso (\"sunk cost\") e l'effetto possesso (\"endowement\"). Tuttavia la sua validit\u00e0 psicologica, e in particolare la sua estendibilit\u00e0 a contesti diversi da quello finanziario non sono universalmente condivise.\nUna possibile applicazione della teoria del prospetto al di fuori del contesto economico \u00e8 stata tuttavia fornita dallo storico militare \"John A. Lynn\", il quale sostiene che la teoria fornisce un'interessante, anche se non direttamente verificabile, interpretazione della politica estera di Luigi XIV negli ultimi anni del suo regno.\nDal punto di vista della teoria della decisione, la teoria del prospetto, pur avendo meriti indiscutibili, v\u00ecola il principio della dominanza stocastica, che si applica alle situazioni in cui una determinata distribuzione di probabilit\u00e0 sugli esiti \u00e8 superiore ad un'altra. Nel 1992 \u00e8 stata sviluppata dagli stessi autori una versione riveduta della teoria, detta teoria del prospetto cumulativo, che include le situazioni di dominanza stocastica."}
{"id": "2347830", "revid": "337866", "url": "https://it.wikipedia.org/wiki?curid=2347830", "title": "Teoria dei prospetti", "text": ""}
{"id": "2347833", "revid": "337866", "url": "https://it.wikipedia.org/wiki?curid=2347833", "title": "Prospect theory", "text": ""}
{"id": "2347834", "revid": "203463", "url": "https://it.wikipedia.org/wiki?curid=2347834", "title": "Chess960", "text": ""}
{"id": "2347835", "revid": "767487", "url": "https://it.wikipedia.org/wiki?curid=2347835", "title": "Chan Lai-wun", "text": "Debutta sullo schermo, ormai non pi\u00f9 giovane, nel film \"The Way We Are\" diretto da Ann Hui, grazie al quale vince l'Hong Kong Film Award come miglior attrice non protagonista."}
{"id": "2347850", "revid": "767487", "url": "https://it.wikipedia.org/wiki?curid=2347850", "title": "Gallows", "text": "I Gallows sono un gruppo hardcore punk inglese dell'Hertfordshire, formatosi nel 2005. Il loro album di debutto, \"Orchestra of Wolves\", \u00e8 stato distribuito negli USA dall'etichetta indipendente Epitaph Records. Successivamente firmano un contratto da 1 milione di dollari ad album con la Warner Bros. Records, rescisso dopo l'uscita di \"Grey Britain\"\n. Nel 2012 \u00e8 uscito il loro terzo album studio, dal titolo omonimo.\nStoria.\nGli inizi e \"Orchestra of Wolves\" (2005-08).\nI Gallows si formano nel 2005 dalle ceneri di un precedente gruppo pop punk di Laurent Barnard, i My Dad Joe, insieme a Stuart Gili-Ross dei Winter In June e pubblicano il loro primo album \"Orchestra of Wolves\" su In at the Deep End Records. L'album fu notato da Brett Gurewitz dei Bad Religion, che lo pubblic\u00f2 negli USA su Epitaph Records, con nuove tracce tra cui una reinterpretazione di \"Nervous Breakdown\" dei Black Flag. In un'intervista Gurewitz ha definito \"Orchestra of Wolves\" uno dei suoi album preferiti del 2007, e lo ha lodato come miglior album hardcore da \"The Shape of Punk to Come\" dei Refused.\nIl tour della band del 2007, di supporto all'album, include tra le altre tappe il South by Southwest festival, Warped Tour 2007, Download Festival, Taste of Chaos e Reading Festival.\nNel 2007 la band vince il premio di Kerrang! per il \"Miglior Artista Inglese Esordiente\".\nPoco dopo il loro singolo \"In The Belly of a Shark\" viene incluso su .\nIl terzo singolo della band, \"Staring at the Rude Bois\", una reinterpretazione di un pezzo dei The Ruts, che contiene il featuring del rapper inglese Lethal Bizzle, diviene il primo singolo dei Gallows ad entrare nella Top 40 dei singoli inglese, esordendo al numero 31 il 25 novembre 2007. Nel febbraio dello stesso anno la band pubblica un altro singolo, \"Just Because You Sleep Next to Me Doesn't Mean You're Safe\", il cui video \u00e8 filmato al locale \"Emo\" nel Texas.\nNel gennaio 2008 la Disney non permette alla band di esibirsi alla House of Blues di Anaheim, a quanto si dice, dopo l'ascolto di \"Orchestra of Wolves\".\nNello stesso anno I Gallows contribuiscono all'album tributo agli Iron Maiden \"\" con una reinterpretazione di \"Wrathchild\".\nIl 18 agosto 2008, la band ha reso disponibile sul proprio MySpace una nuova traccia intitolata \"Gold Dust\". Il gruppo ha affermato che essa non far\u00e0 parte del secondo album della band, ma che \u00e8 \"... solo un piccolo regalo per tutti quelli che chiedevano da tempo una nuova canzone dei Gallows\".\n\"Grey Britain\" (2008-11).\nIn un'intervista con il New Musical Express, Frank Carter dichiara che \u00e8 improbabile che la band continui l'attivit\u00e0 dopo il 2009 (5 anni di attivit\u00e0):\nNonostante questa dichiarazione, il 5 dicembre 2008 Thrash Hits rivela che il titolo del secondo album sar\u00e0 \"Grey Britain\". Come riportato su Kerrang!, il nuovo album vede la partecipazione di Simon Neil dei Biffy Clyro alla voce, oltre a vari componenti dei Rolo Tomassi e dei Cancer Bats.\nIl secondo album \"Grey Britain\" viene pubblicato il 5 maggio 2009 su Warner/Reprise. La produzione \u00e8 curata da Garth \"GGGarth\" Richardson.\nDopo aver partecipato per intero al Vans Warped Tour 2009, i Gallows posticipano alcune date in Australia e Nuova Zelanda per fare da band di supporto agli AFI nel loro tour negli USA.\nNel dicembre 2009 il gruppo recide consensualmente il contratto con la Warner Brothers.\nTra la fine di febbraio e i primi di marzo 2010 il gruppo partecipa al Soundwave Festival e al Sonisphere Festival dal 30 luglio al 1\u00ba agosto 2010.\nCambio di formazione e \"Death Is Birth\" (2011-oggi).\nSabato 9 luglio 2011, la band annuncia ufficialmente l'uscita dal gruppo del cantante Frank Carter, che lascer\u00e0 i Gallows una volta conclusi i concerti estivi in programma. La motivazione \u00e8 una divergenza tra Carter e gli altri membri del gruppo sugli sviluppi musicali della band. Il nuovo progetto musicale di Carter si chiama Pure Love e si discosta completamente dai Gallows per quanto riguarda lo stile musicale.\nIl 9 agosto 2011 la band svela ai fans che a prendere il posto di Carter sar\u00e0 Wade MacNeil, ex voce degli Alexisonfire.\nAppena tre settimane dopo, il 30 agosto, viene distribuita in free download sul web la traccia \"True Colors\", la prima canzone con il nuovo cantante. Il 5 dicembre esce l'EP Death Is Birth, che contiene tre nuove tracce, oltre a True Colors. Il disco esce per l'etichetta Thirty Days of Night, per la quale la band aveva gi\u00e0 registrato uno split album con i November Coming Fire.\nIl 10 settembre 2012 esce il terzo disco della band, chiamato semplicemente \"Gallows\" \u00e8 il primo disco con Wade MacNeil alla voce, \u00e8 l'ultimo con Steph Carter alla chitarra, che lascer\u00e0 la band a inizio 2013 per concentrarsi sull'altra sua band, i The ghost riders in the sky."}
{"id": "2347856", "revid": "599013", "url": "https://it.wikipedia.org/wiki?curid=2347856", "title": "Tignanello", "text": "Tignanello \u00e8 la denominazione che fu data negli anni '70 ad un nuovo vino prodotto dall'antica casa degli Antinori e che prende il nome dalla Tenuta di Tignanello, zona di produzione nel comune di San Casciano in Val di Pesa. Il toponimo Tignanello potrebbe derivare dalla divinit\u00e0 etrusca \"Tinia\", l'equivalente di Zeus.\nStoria.\nIl Tignanello ha vinto premi internazionali ed \u00e8 stato inserito pi\u00f9 volte nella \"top ten\" internazionale della rivista \"Wine Spectator\" .\nIl vino prodotto per la prima volta nel 1970 da Piero Antinori aveva la caratteristica di comprendere anche uva Cabernet Sauvignon e Cabernet Franc e di essere invecchiato in barrique, uscendo di fatto dal disciplinare storico del vino Chianti Classico DOCG cos\u00ec come fu stabilito da Bettino Ricasoli. Per questo motivo perse la denominazione DOC e rimase con la sola generica indicazione \"vino da tavola\" fino al 1994 quando pot\u00e9 fregiarsi della IGT.\nDopo il primo esperimento dal 1975 fu rimossa completamente l'uva bianca, adesso la composizione \u00e8 80% Sangiovese, 15% Cabernet Sauvignon e 5% Cabernet Franc e la gradazione di 13,50%. Questo rapporto fra le uve \u00e8 stato cos\u00ec dal 1995 con l'eccezione del periodo 2001-2006 in cui il Sangiovese era aumentato all'85% a scapito del Cabernet Sauvignon che fu portato al 10%.\nIn pratica \u00e8 stato, assieme al Sassicaia il precursore dei vini Super Tuscan che sono riusciti ad ottenere numerosi riconoscimenti in tutto il mondo."}
{"id": "2347861", "revid": "106872", "url": "https://it.wikipedia.org/wiki?curid=2347861", "title": "Lockheed D-21", "text": ""}
{"id": "2347862", "revid": "7969", "url": "https://it.wikipedia.org/wiki?curid=2347862", "title": "Hidden track", "text": ""}
{"id": "2347864", "revid": "93436", "url": "https://it.wikipedia.org/wiki?curid=2347864", "title": "Palazzo Reale (Parigi)", "text": ""}
{"id": "2347865", "revid": "1522738", "url": "https://it.wikipedia.org/wiki?curid=2347865", "title": "Roxy (Winx Club)", "text": ""}
{"id": "2347868", "revid": "767487", "url": "https://it.wikipedia.org/wiki?curid=2347868", "title": "Onegin (film)", "text": "Onegin \u00e8 un film del 1999 diretto da Martha Fiennes, adattamento dal romanzo in versi \"Eugenio Onegin\" di Aleksandr Pu\u0161kin. La pellicola vede protagonisti Ralph Fiennes, fratello della regista, e Liv Tyler. Al progetto hanno collaborato altri due membri della famiglia Fiennes: Magnus in qualit\u00e0 di autore delle musiche e Sophie come interprete di un ruolo minore.\nTrama.\nNella Russia del primo '800, Eugenio Onegin, giovane facoltoso annoiato ed egoista, amato dal bel mondo di Pietroburgo, eredita una tenuta da uno zio e per qualche tempo deve trasferirsi in campagna. Colto ed elegante, Eugenio si sente lontano da quel mondo provinciale e riesce a fare amicizia solo con il poeta Lensky che gli presenta la famiglia Larin. Lensky \u00e8 fidanzato con Olga, figlia minore dei Larin, e il loro rapporto sembra interessare Onegin. Tatiana, sorella di Olga, si innamora di Onegin e gli scrive una appassionata dichiarazione d'amore. Pur restandone turbato, Eugenio, incapace di amare, la respinge. Poi, forse per noia forse per gioco, decide di fare un dispetto a Lensky e, durante una festa a casa Larin, corteggia apertamente Olga. Lensky allora sfida l'amico a duello. Sia pure restio, Onegin infine si adegua, spara il colpo mortale e, subito dopo, stringe tra le braccia il corpo dell'amico morto. Quindi parte per un esilio volontario. Tornato sei anni dopo a Pietroburgo, trova Tatiana ora sposata con il cugino Nikitin e diventata signora del bel mondo. Una trasformazione che affascina Onegin il quale ora prova a riconquistarla. Ma Tatiana, pur amandolo ancora, resta fedele al marito.\nColonna sonora.\nLe musiche del film sono state affidate al compositore Magnus Fiennes, fratello del protagonista Ralph.\nTracce.\nLa colonna sonora \u00e8 stata pubblicata nel 1999 precedendo di poco l'uscita del film, e include le seguenti tracce:\nProduzione.\nIl film, pur essendo ambientato nella Russia ottocentesca, \u00e8 stato per lo pi\u00f9 girato nel Regno Unito, specialmente nello Hampshire e nel Surrey. Tuttavia una minore parte del film \u00e8 stata comunque ripresa a San Pietroburgo.\nDistribuzione.\nOnegin \u00e8 stato presentato in anteprima alla serata di apertura del Toronto International Film Festival, il 18 settembre 1999. Il film usc\u00ec nelle sale cinematografiche britanniche il 19 novembre 1999, segu\u00ec l'uscita in quelle statunitensi che avvenne la vigilia di Capodanno il 31 dicembre 1999. In Italia \u00e8 uscito in contemporanea con l'uscita Inglese, il 19 novembre 1999\nAccoglienza.\nIl film ha riscosso un discreto successo a livello mondiale, sia nelle critiche che negli incassi. \u00c8 stato acclamato soprattutto in Russia, dove Liv Tyler \u00e8 anche stata premiata come miglior Attrice Straniera.\nRiconoscimenti.\nMartha Fiennes ha ricevuto il premio alla regia al Tokyo International Film Festival, e un London Critics Circle Film Award come miglior debutto. \"Onegin\" ha ricevuto una candidatura come miglior film britannico ai British Academy Film Awards, mentre Liv Tyler \u00e8 stata giudicata la miglior attrice straniera dall'associazione nazionale di critici cinematografici russa."}
{"id": "2347870", "revid": "767487", "url": "https://it.wikipedia.org/wiki?curid=2347870", "title": "Radio Wars", "text": "Radio Wars \u00e8 il secondo album del gruppo australiano Howling Bells. \u00c8 uscito il 2 marzo 2009 per la \"label\" Independiente Records.\nBonus Live Disc.\nRegistrato live al \"The Paradiso\" (Amsterdam) il 22 novembre 2008"}
{"id": "2347871", "revid": "466539", "url": "https://it.wikipedia.org/wiki?curid=2347871", "title": "Deepika Padukone", "text": "Biografia.\nDopo un inizio nella moda, si \u00e8 dedicata alla recitazione: ha iniziato a recitare in alcuni video musicali; il suo arrivo sul grande schermo \u00e8 datato 2006, con la pellicola in kannada \"Aishwarya\". L'anno dopo debutta a Bollywood, con il celebre film \"Om Shanti Om\", nella parte della protagonista. Grazie a questa sua interpretazione si guadagna la nomination come miglior attrice protagonista ai Filmfare Awards e vince il Filmfare Award per la miglior attrice debuttante. Nel novembre del 2018 sposa il collega attore Ranveer Singh."}
{"id": "2347872", "revid": "889336", "url": "https://it.wikipedia.org/wiki?curid=2347872", "title": "Ranbir Kapoor", "text": "Biografia.\nAppartiene ad una delle famiglie pi\u00f9 importanti di Bollywood: \u00e8 figlio di Rishi Kapoor e Neetu Singh Kapoor, nipote di Raj Kapoor e pronipote di Prithviraj Kapoor.\nKarisma e Kareena Kapoor sono le sue cugine.\nHa iniziato a recitare nel 2007, vincendo subito i Filmfare Awards come Miglior attore debuttante per la sua interpretazione in \"Saawariya - La voce del destino\". Un altro film che lo ha visto protagonista \u00e8 stato \"Bachna Ae Haseeno\", accanto a Deepika Padukone. Oltre a Bachna Ae Haseeno ha recitato nella parte del protagonista in \"Ajab Prem Ki Ghazab Kahani\" (2009) insieme a Katrina Kaif.\nSport.\nDal 2014 \u00e8 fondatore e proprietario insieme a Bimal Parekh del Mumbai City FC, squadra calcistica che milita nell'Indian Super League.\nVita privata.\nRanbir vive a Mumbai. Nel marzo 2008, Kapoor inizi\u00f2 una relazione con Deepika Padukone, incontrata sul set del loro film \"Bachna Ae Haseeno\". La relazione termin\u00f2 nel 2009.\nNel 2018 inizia una relazione con la collega indiana Alia Bhatt."}
{"id": "2347880", "revid": "125826031", "url": "https://it.wikipedia.org/wiki?curid=2347880", "title": "Personaggi di Assassin's Creed", "text": "Questa voce raggruppa tutti i personaggi della serie di videogiochi \"Assassin's Creed\", creata e sviluppata da Ubisoft Montreal.\nFazioni.\nLa serie di Assassin's Creed \u00e8 incentrata su una guerra millenaria tra gli Assassini e i Templari. Entrambi gli ordini affondano le proprie radici dal periodo della Prima Civilizzazione ed entrambi mirano ad entrare in possesso dei cosiddetti \"Frutti dell'Eden\". Tutti e due si nascondono alla vista dei pi\u00f9: i primi \"rimangono nell'ombra per servire la luce\" mentre i secondi, che \"de iure\" sono stati distrutti con l'esecuzione di Jacques de Molay, si nascondono dietro l'Abstergo, una potente multinazionale farmaceutica.\nIsu.\nGli Isu sono un'antica ed importante civilt\u00e0 di esseri antropomorfi che abit\u00f2 il pianeta Terra. Il loro vero nome fu sconosciuto per secoli e cos\u00ec per molto tempo gli diedero molti nomi tra cui Prima Civilizzazione, Coloro Che Vennero Prima e Precursori. Gli Isu sono originari della Terra e grazie ad un'evoluzione molto veloce divennero molto intelligenti sviluppando una tecnologia avanzata al punto da creare oggetti mistici e creare forme di vita. Gli Isu un giorno decisero di creare altre forme di vita identiche a loro, ovvero, l'Homo Sapiens. Gli Isu di fatto sono conosciuti come Homo Sapiens Divinus. Gli Homo Sapiens non sapevano chi fossero realmente gli Isu, ma sapevano che erano stati loro a crearli, infatti cominciarono ad adorarli come divinit\u00e0. Infatti in realt\u00e0 le divinit\u00e0 delle antiche religioni sono gli Isu, che vennero chiamati con diversi nomi in base alla zona geografica. Un giorno l'uomo decise di ribellarsi agli Isu e scoppi\u00f2 la Guerra Umani-Isu che dur\u00f2 per anni, tuttavia il conflitto termin\u00f2 per cause esterne: il Sole eman\u00f2 delle radiazioni solari talmente forti che raggiunsero la Terra causando morte e distruzione sul pianeta. Gli effetti del cataclisma furono talmente devastanti che portarono all'estinzione gli Isu lasciando in vita solamente pochissimi di loro, mentre gli umani riuscirono a sopravvivere in gran numero diventando di fatto loro la razza dominante sul pianeta. Gli umani e gli Isu sopravvissuti decisero di ricostruire il pianeta da zero collaborando e insieme diedero vita all'inizio della storia dell'uomo. Gli Isu per supportare la ricostruzione crearono degli oggetti mistici chiamati \"Frutti dell'Eden\" in grado di facilitare il lavoro. Gli umani furono sedotti dai frutti dell'eden cominciando a lottare fra di loro. Nel mentre gli Isu rimasti morirono uno ad uno, ma riuscirono a mantenere intatta la loro coscienza all'interno di templi sparsi nel mondo.\nFrutti dell'Eden.\nGli Isu sono conosciuti principalmente per la creazione dei loro oggetti mistici chiamati \"Frutti dell'Eden\". Fin dagli albori della storia, l'uomo ha utilizzato questi manufatti per scrivere la storia che viene raccontata nei libri. Nei libri di storia non viene accennato ai frutti dell'eden, tuttavia gli Assassini e Templari conoscono la verit\u00e0 e sanno che i pi\u00f9 grandi avvenimenti della storia sono stati fatti da uomini e donne che possedevano tali oggetti. Gli Isu ne hanno creati talmente tanti che molti si sono persi nei secoli e non si conosce nemmeno l'esatto numero di quanti ne abbiano realmente costruiti. Ogni frutto dell'eden possiede dei poteri magici e si differenzia dagli altri, tuttavia i frutti della medesima categoria posseggono gli stessi poteri.\nProgetto Olimpo.\nIl Progetto Olimpo \u00e8 un esperimento scientifico fatto dagli Isu per creare dei mostri ibridi utilizzando i Frutti dell'Eden. L'esperimento riusc\u00ec e vennero create delle creature terrificanti che assunsero sembianze di veri e propri mostri. Tali esseri sopravvissero per secoli e si rifugiarono in cripte nascoste; tuttavia, tali creature vennero scoperto dagli umani e vedendo la loro mostruosit\u00e0 vennero inseriti all'interno delle antiche religioni o poemi epici. Alcuni esempi di ibridi dell'esperimento si trovavano in Grecia e da essi nacquero i miti dei Ciclopi, delle Gorgoni e delle Sfingi.\nSaggi.\nI Saggi sono la reincarnazione in forma umana degli Isu. Prima della distruzione del pianeta gli Aita prov\u00f2 a trasferire i suoi ricordi all'interno degli umani. I Saggi sono esseri umani normali nati con una loro personalit\u00e0 vivendo la loro vita creando ricordi, ma possiedono anche i ricordi degli Isu di cui sono le reincarnazioni. Questi ricordi che di solito si manifestano come visioni ad un certo punto durante l'et\u00e0 adulta e possono portare anche a far impazzire l'individuo, infatti la maggior parte dei Saggi divenne psicologicamente instabile. Solamente nei tempi antichi i Saggi riuscivano a mantenere un certo equilibrio mentale credendo di parlare con gli Dei. Di solito i Saggi oltre ad avere i ricordi dell'Isu reincarnato spesso assomigliano anche fisicamente.\nOrdine degli Assassini.\nGli Assassini, conosciuti anche come \"Ordine degli Assassini\" o \"Confraternita degli Assassini\", sono i membri di un'organizzazione che combatte una guerra segreta contro i Templari. Mentre essi si sforzano di creare un mondo pacifico, ordinato e sotto il loro conto, gli Assassini lottano per garantire la sopravvivenza del libero arbitrio dell'umanit\u00e0, in quanto \u00e8 ci\u00f2 che permette la progressione e la crescita delle individualit\u00e0.\nGli Assassini esistono dall'inizio dell'indipendenza dell'uomo dalla Prima Civilizzazione.\nL'Ordine crede in una serie di forti valori che disciplinano il loro stile di vita, ed essi si possono riassumere in 3 principi:\nQuesti principi guidano ogni aspetto della vita quotidiana degli Assassini. Essi uccidono nella speranza che uccidere un determinato individuo possa portare alla salvezza di migliaia di persone. Gli Assassini credono di combattere in nome di coloro che non possiedono le capacit\u00e0, le risorse, o le conoscenze per combattere contro i potenti. Nella quarta pagina del suo Codice, Alta\u00efr Ibn-La'Ahad evidenzia le contraddizioni dell'Ordine:\nGli Occulti.\nGli Occulti furono fondati nel 47 a.C. da Bayek e Aya durante il Regno di Cleopatra, e vengono considerati come i precursori degli Assassini. Le sedi principali erano a Menfi e a Roma. Furono proprio Bayek e Aya a creare le regole del Credo degli Assassini e a rendere la Lama Celata l'arma iconica dell'ordine nonch\u00e9 l'amputazione dell'anulare. Il simbolo degli Occulti \u00e8 il classico simbolo dell'ordine degli assassini, con la differenza che al centro del disegno c'\u00e8 un occhio egiziano. Bayek cre\u00f2 tale simbolo dopo che il teschio di un'aquila cade sulla sabbia lasciando il simbolo sulla superficie per poi dargli spunto a renderlo lo stemma ufficiale degli Occulti e dei futuri Assassini. L'ordine fu sciolto ufficialmente nel 1050 quando l'Occulto Hassan-i Sabb\u0101h decise di trasferire l'intero ordine a Masyaf e a cambiare il nome in \"Ordine degli Assassini\".\nOrdine dei Templari.\nI Cavalieri Templari (anche Ordine dei Templari o semplicemente Templari), sono un ordine segreto formatosi durante la preistoria e fondato da Caino, anche se ufficialmente l'ordine cavalleresco fu fondato pubblicamente da Hugues de Payns solo nel 1118 per contrastare la crescente minaccia dei Saraceni e per proteggere le vie dei pellegrini verso Gerusalemme. Nonostante la loro distruzione pubblica con l'esecuzione di Jacques de Molay, voluta dal re francese Filippo il Bello e da papa Clemente V, i Templari continuano ad agire per creare un mondo pacifico fondato su regole, ordine e controllo, avendo consapevolezza della debolezza dell'umanit\u00e0. Per questo motivo, sono i nemici giurati dell'Ordine degli Assassini, che perseguono ideali come la libert\u00e0 dell'individuo e il libero arbitrio. Con queste ideologie contrastanti, i due gruppi hanno combattuto nel corso dei millenni forgiando il destino dell'umanit\u00e0. Al giorno d'oggi si nascondono dietro ad una multinazionale farmaceutica di nome Abstergo Industries, fondata nel 1937 da Henry Ford e Ransom Eli Olds. Prima che l'ordine venisse fondato, nei secoli passati si formarono diverse organizzazione segrete che seguivano le ideologie del futuro ordine Templare. Tali sette segrete sono considerate dei precursori dei Templari. Alcune di queste sono \"I Figli di Caino\", \"l'Ordine degli Antichi\" e \"La Setta di Cosmos\".\nCome gli Assassini, L'Ordine Templare ha un proprio credo, apparso per la prima volta in Assassin's creed III. Il credo consiste in tre giuramenti che la persona deve accettare per essere ammessa nell'Ordine:\nFigli di Caino.\nSono considerati i pi\u00f9 antichi precursori dei Templari. Sono un gruppo di uomini che seguivano le ideologie di Caino che infatti \u00e8 la fonte d'ispirazione all'interno dei Templari. Quando Caino uccise suo fratello Abele per impossessarsi della Mela dell'Eden, fu marchiato sulla fronte con una croce rossa. Millenni dopo la croce rossa divenne il simbolo dell'Ordine dei Templari.\nOrdine degli Antichi.\nUn altro gruppo che secoli prima ha cominciato a seguire quelli che sarebbero diventati gli ideali Templari fu l'Ordine degli Antichi. L'ordine venne fondato dal faraone Smenkhara nel 1334 a.C. diffondendosi in tutto l'Egitto per poi in tutta la Persia e nei secoli successivi ha cominciato ad espandersi in tutta l'Europa. I membri di solito indossano delle maschere per coprire il loro volto durante le riunioni e ognuno di loro gli viene dato un soprannome. Il simbolo dell'ordine \u00e8 un serpente e infatti tale organizzazione \u00e8 conosciuta anche come \"Il Serpente\". Nel V secolo a.C. l'ordine controllava praticamente tutto l'impero e si alle\u00f2 con un'altra organizzazione segreta che per\u00f2 operava solamente in Grecia, ovvero la Setta di Cosmos. Gli ideali dell'Ordine degli Antichi sono quelli che si avvicinano di pi\u00f9 agli ideali Templari e quando l'ordine venne sconfitto nel 878 i membri rimasti decisero di fondare un nuovo ordine con principi pi\u00f9 saldi e fu cos\u00ec che nacque l'Ordine dei Templari.\nSetta di Cosmos.\nAncora prima dell'Ordine degli Antichi, gli ideali templari sono stati incarnati e portati avanti dalla Setta di Cosmos, un ordine che ha controllato la Grecia attraverso la Pizia di Delfi, scatenando la Guerra del Peloponneso. Il culto venne fondato poco dopo che Pitagora ed Ermete Trismegisto fondarono il gruppo chiamato \"Ermetisti\". Alcuni dei loro adepti non erano contenti delle regole della setta e decisero di fondarne una tutta loro, ovvero la \"Setta di Cosmos\". Come l'Ordine degli Antichi, anche la Setta di Cosmos possiede un simbolo legato ai serpenti: La testa di Medusa. L'ultima leader del gruppo fu Aspasia di Mileto, moglie di Pericle. Tale setta era talmente grande da essere suddivisa in diversi rami con nomi specifici, operanti in un medesimo settore. Ogni ramo della setta \u00e8 guidato da un capo chiamato \"Anziano\", i membri pi\u00f9 alti nella gerarchia della setta, nonch\u00e9 gli unici a conoscere l'identit\u00e0 del loro leader, ovvero lo \"Spettro della Setta\". La setta era in contatto con un'altra organizzazione segreta con i medesimi principi, l'Ordine degli Antichi. Quest'ultimo operava in molti territori, dall'Egitto fino a tutto l'impero persiano, a differenza della Setta di Cosmos che operava solamente nell'antica Grecia.\nAbstergo Industries.\nLa \"Abstergo Industries\" \u00e8 una delle pi\u00f9 grandi e importanti multinazionali dell'era moderna, di cui ben poco \u00e8 noto pubblicamente e il cui vero scopo \u00e8 quello di coprire le azioni dell'Ordine dei Templari. Pur essendo una societ\u00e0 farmaceutica, l'Abstergo \u00e8 stata responsabile di ogni risultato scientifico ed \u00e8 stata coinvolta in ogni movimento di massa nel corso degli anni passati, anche se Abstergo sceglie chi ottiene l'incarico di causarle molto attentamente. Desmond Miles viene tenuto in uno dei suoi enormi laboratori di ricerca, situato in Italia.\nFondata ufficialmente nel 1937, la Abstergo Industries \u00e8 in realt\u00e0 una piccola parte del disegno dei Templari, il cui obiettivo \u00e8 di controllare il mondo attraverso il capitalismo e il progresso scientifico. Nonostante il contributo dato allo sviluppo tecnologico della societ\u00e0, la missione primaria della Abstergo Industries \u00e8 infatti \"la distruzione dell'Ordine degli Assassini, l'acquisizione di tecnologie avanzate originariamente creati dalla Prima Civilizzazione e l'istituzione di un Nuovo ordine mondiale\".\nLe origini della Abstergo discendono dalla perfezione della catena di montaggio di Henry Ford e Ransom Eli Olds, entrambi leader dei Templari all'inizio del XX secolo. La catena di montaggio \u00e8 stato un mezzo per controllare sia i lavoratori che i capitalisti e rappresenta il primo passo dei Templari per soggiogare il mondo attraverso l'economia. Nel 1910, i leader dei Templari, tra cui Ford e Olds, hanno formulato il \"Piano\": uno schema che attraverso l'economia, la politica e il conflitto militare mira a rendere il mondo sicuro per i Templari. La sconfitta del comunismo \u00e8 stata una parte fondamentale del Piano, in quanto rappresenta una minaccia sia ideologica che economica per il successo della visione del mondo dei Templari.\nDesmond scopre l'identit\u00e0 dell'Abstergo dopo aver letto alcune e-mail tra Alan Rikkin e Warren Vidic, dove il primo scrive: \"Il Padre della Comprensione ci guida verso il successo\", una frase utilizzata nei secoli dall'Ordine dei Templari.\nSecondo un enigma audio trovato nei cluster delle brecce del Soggetto 16 in \"\", i televisori a circuito chiuso prodotti dall'Abstergo sono utilizzati per spiare i civili. Un men\u00f9 segreto si trova tra i canali 172 e 173, e contiene il nome del proprietario e della sua famiglia, la lista delle loro preferenze, il numero della carta di credito e gli acquisti fatti con essa, i prestiti, i viaggi. Nel mese di aprile 2011, un uomo di nome Jameson lo scopr\u00ec e chiese spiegazioni alla Comstatic. In risposta, l'Abstergo mand\u00f2 un sicario ad ucciderlo insieme a suo figlio Paul (di soli dodici anni).\nL'Abstergo ha anche dato la caccia agli Assassini nel mondo, sperando di mettere la parola fine sui loro nemici, eliminando cos\u00ec ogni possibilit\u00e0 di loro fallimento. L'indirizzo e-mail di Vidic rivela che l'Abstergo era coinvolta in molti eventi nel corso della storia, come l'esplosione di Tunguska. Le e-mail parlano anche dell'Esperimento di Filadelfia, in cui la \"USS Eldridge\" fu presumibilmente resa invisibile per alcuni secondi, andando avanti nel tempo. Gli esperimenti con i Frutti dell'Eden collegati a questo incidente furono bloccati, poich\u00e9 si aveva il timore di creare paradossi temporali.\nL'Abstergo \u00e8 quindi la facciata pubblica dei Templari, il cui obiettivo ultimo \u00e8 il controllo del mondo (notare che il verbo \u00ababstergo\u00bb in latino significa \"ripulire\"). A questo scopo, essi progettano di lanciare nello spazio il satellite Eye-Abstergo il 21 dicembre 2012 (il lancio \u00e8 anche significativo, in quanto il 21/12/2012 segna la fine di un'era Maya, il baktun 13 - data fissata da molti come la fine del mondo) con a bordo la Mela dell'Eden per poter controllare l'umanit\u00e0. Pare che l'Abstergo avesse tentato gi\u00e0 altre volte una simile operazione, tutte terminate a causa di incidenti: in un primo caso, il satellite esplose in orbita, e la Mela - se resistette - si perse nello spazio e nell'aeroporto di Denver, copertura di una struttura di lancio dei Templari: un'esplosione devast\u00f2 l'area.\nAbstergo Entertainment.\nLa Abstergo Entertainment \u00e8 una sussidiaria dell'Abstergo Industries impegnata nello sviluppo di prodotti multimediali per l'intrattenimento. Il principale prodotto \u00e8 una versione console dell'Animus, venduta su scala mondiale. Il prodotto permette alle Abstergo Industries di influenzare l'opinione pubblica facendo rivivere agli utenti ricordi genetici montati appositamente e strutturati in forma videoludica. Tuttavia, il progetto ha incontrato l'opposizione di un gruppo di hacker noto come il Collettivo Erudito, che ha mostrato agli utenti della versione console dell'Animus ci\u00f2 che si cela dietro le false verit\u00e0 inserite dalle Abstergo Industries nei loro prodotti. Tra il 2012 e il 2013, alcuni dipendenti di Abstergo Entertainment vennero incaricati di esplorare le memorie genetiche di Aveline de Grandpr\u00e9 ed Edward Kenway grazie ai progressi della tecnologia dell'Animus che permetteva di analizzare ricordi estratti da altre persone.\n\"Assassin's Creed: Odyssey\".\nAlexios e Kassandra.\nSono i due fratelli protagonisti del videogioco. Il giocatore pu\u00f2 scegliere di interpretare uno dei due, mentre l'altro sar\u00e0 adescato dalla Setta di Cosmos e sar\u00e0 compito del protagonista cercare di riportarlo dalla propria parte. In questa pagina scegliamo Kassandra come protagonista. Nel caso si scelga Alexios le due descrizioni sono da scambiare."}
{"id": "2347881", "revid": "827882", "url": "https://it.wikipedia.org/wiki?curid=2347881", "title": "Das Leben ist Saad", "text": "Das Leben ist Saad \u00e8 il primo album da solista del rapper tedesco Baba Saad, pubblicato nel 2006 dall'etichetta discografica Ersguterjunge."}
{"id": "2347909", "revid": "1935652", "url": "https://it.wikipedia.org/wiki?curid=2347909", "title": "Giuseppe Molinari (arcivescovo)", "text": "Biografia.\nNasce a Scoppito, in provincia ed arcidiocesi dell'Aquila, l'11 gennaio 1938.\nFormazione e ministero sacerdotale.\nNel 1949 entra nel seminario minore dell'Aquila; qui frequenta le scuole medie e il ginnasio. Nel 1954 si trasferisce nel Pontificio seminario regionale \"San Pio X\" di Chieti, presso cui frequenta il liceo classico e i corsi di teologia.\nIl 29 giugno 1962 \u00e8 ordinato presbitero, nella chiesa di San Giacomo apostolo a Scoppito, dall'arcivescovo Costantino Stella.\nSi laurea in teologia e paleografia archivistica e diplomatica presso la Pontificia Universit\u00e0 Lateranense e studia teologia morale all'Accademia alfonsiana in Roma.\nDopo l'ordinazione diventa padre spirituale del seminario minore dell'Aquila, ricopre l'incarico fino al 1973, quand'\u00e8 nominato direttore dell'ufficio matrimoni della curia arcivescovile; al contempo, dal 1968, \u00e8 vicario parrocchiale della cattedrale dell'Aquila, poi delle parrocchie di San Pietro, San Biagio. Dal 1975 \u00e8 parroco di San Flaviano. Nel 1984, lasciando i precedenti incarichi, \u00e8 nominato parroco di Santa Rita e vicario generale dell'arcidiocesi; mantiene gli incarichi fino alla nomina episcopale. Nel 1987 \u00e8 nominato prelato d'onore di Sua Santit\u00e0.\n\u00c8 membro e segretario della commissione presbiterale regionale, dal 1985 al 1989, membro della commissione presbiterale nazionale, dal 1987 al 1989, assistente ecclesiastico dei ragazzi di Azione Cattolica, dell'UNITALSI, del MEIC, di Rinascita Cristiana e dell'Unione cattolica della stampa italiana.\nMinistero episcopale.\nIl 30 settembre 1989 papa Giovanni Paolo II lo nomina vescovo di Rieti; succede a Francesco Amadio, dimessosi per raggiunti limiti di et\u00e0. L'8 dicembre successivo riceve l'ordinazione episcopale dall'arcivescovo Mario Peressin, coconsacranti il vescovo Francesco Amadio e l'arcivescovo Cleto Bellucci. Il 6 gennaio 1990 prende possesso della diocesi.\nIl 16 marzo 1996 lo stesso pontefice lo nomina arcivescovo coadiutore dell'Aquila, succedendo alla medesima sede il 6 giugno 1998, dopo le dimissioni dello stesso Peressin. Il 29 giugno riceve il pallio, nella basilica di San Pietro in Vaticano, dal papa.\n\u00c8 stato membro della Commissione episcopale per l'evangelizzazione dei popoli e la cooperazione tra le Chiese della Conferenza Episcopale Italiana.\nNella notte del 6 aprile 2009 sopravvive al crollo di parte del Palazzo arcivescovile dell'Aquila per il violento sisma che colpisce la citt\u00e0, mietendo 309 vittime. Il 28 aprile seguente accoglie papa Benedetto XVI, giunto a L'Aquila in visita ai terremotati.\nIl 18 maggio 2011 erige la chiesa di San Pietro della Ienca, scelta da papa Wojty\u0142a come \"luogo di contemplazione di Dio a contatto con la natura\", in Santuario diocesano \"Beato Giovanni Paolo II\".\nL'8 giugno 2013 papa Francesco accoglie la sua rinuncia al governo pastorale dell'arcidiocesi dell'Aquila, presentata per raggiunti limiti di et\u00e0; gli succede Giuseppe Petrocchi, fino ad allora vescovo di Latina-Terracina-Sezze-Priverno. Rimane amministratore apostolico dell'arcidiocesi fino all'ingresso del successore, avvenuto il 7 luglio successivo.\nGenealogia episcopale.\nLa genealogia episcopale \u00e8:"}
{"id": "2347911", "revid": "71433", "url": "https://it.wikipedia.org/wiki?curid=2347911", "title": "The Ghosts of Girlfriends Past", "text": ""}
{"id": "2347914", "revid": "373458", "url": "https://it.wikipedia.org/wiki?curid=2347914", "title": "Tommaso Knyvet, I barone Knyvet", "text": "Biografia.\nStudi\u00f2 al Jesus College all'Universit\u00e0 di Cambridge. Egli fu gentiluomo di camera della regina Elisabetta I, e nel 1592, divenne \"Master at Arms\". Nel 1601 divenne membro del Parlamento per Thetford e nel 1603, il re Giacomo I gli concesse la magione di Stanwell, Middlesex.\nIl 21 luglio 1597 spos\u00f2 Elizabeth, figlia di sir Roland Hayward e vedova di Richard Warren di Essex. Venne nominato cavaliere fra il 1603 ed il 1604. Dopo aver svelato la congiura delle polveri, venne nominato membro del consiglio privato di Anna di Danimarca, \"Warden of the Mint\", e gli fu assegnata la \"manor\" di Stanwell e successivamente (1613) quella di Staines. Venne poi incaricato dell'educazione della principessa Mary. Egli sedette in Parlamento nella qualit\u00e0 di barone Knyvet di Escrick, Yorkshire nel 1607.\nLord Knyvet fu anche famoso per una lunga disputa con Edward de Vere, il XVII conte di Oxford, che alcuni teorici che sposarono la tesi da lui sostenuta, doveva essere considerato il vero autore delle opere attribuite a William Shakespeare.\nLord Knyvet fu il primo inquilino del 10 Downing Street, l'attuale residenza ufficiale del Primo Ministro del Regno Unito, in un edificio chiamato \"Knyvett House\". La dimora gli venne concessa dalla regina Elisabetta I. Questa casa pass\u00f2 poi a sua nipote, Elizabeth Hampden, il cui nipote fu, a sua volta, Oliver Cromwell. Dopo la scadenza della locazione del terreno, nel 1682, George Downing realizz\u00f2 una serie di immobili che daranno poi vita al \"10 Downing Street\".\nAlla morte di Lord Knyvet, nel luglio 1622, venne realizzata, su sua volont\u00e0, una scuola gratuita a Stanwell."}
{"id": "2347915", "revid": "439868", "url": "https://it.wikipedia.org/wiki?curid=2347915", "title": "Boaz e Yakin", "text": " \nBoaz e Yakin, o anche Jachin, (ebr. \u05d9\u05db\u05d9\u05df \u05d5\u05d1\u05d5\u05e2\u05d6) erano due colonne in rame, erette nel vestibolo del tempio di Salomone ( ).\nDescrizione.\nBoaz (\"in forza\") era la colonna di sinistra e Jachin (\"Egli stabilir\u00e0 fermamente\") era la colonna di destra. Le due colonne erano alte 18 cubiti (circa 8\u00a0m) e avevano una circonferenza di 12 cubiti (circa 5,3\u00a0m). I capitelli, anch'essi di rame, erano alti 5 cubiti (circa 2,2\u00a0m) ed avevano la forma di un giglio. Erano decorati con dei reticolati attorno ai quali si avvolgevano \"due file\" di \"melagrane duecento in fila per ogni capitello\". In totale colonne e capitelli raggiungevano i 23 cubiti di altezza (circa 10,2\u00a0m).\nRe Salomone aveva chiesto al re di Tiro e Sidone, prima dell'era volgare, circa attorno agli anni 969-936, di aiutarlo nella costruzione del Tempio di Gerusalemme (). \"Fu inviato un esperto di Tiro\". Di lui la Bibbia ci fornisce due descrizioni distinte:\nUna descrizione leggermente differente \u00e8 contenuta nel Libro di Geremia. Le colonne furono fabbricate in bronzo. Erano alte 18 cubiti, con una circonferenza di 12 cubiti e spesse 4 dita perch\u00e9 [forse] \"vuote\" all'interno (\"Geremia 52.21\"). I capitelli di bronzo erano alti 5 cubiti, rivestiti da un reticolato per lato e da melagrane. Le melagrane erano novantasei per lato e intorno al reticolato erano in tutto cento. (\"Geremia 52.22-23\").\nNella massoneria.\nLe due colonne Jakin e Boaz sono un simbolo ricorrente nella massoneria e nell'architettura dei templi delle logge massoniche, secondo una tradizione che viene fatta risalire alla figura leggendaria di Hiram Abif, denominato \u00abFiglio della Vedova\u00bb, e costruttore del Tempio di Salomone.\nDescrizioni non ebraiche.\nAlcune varianti dei Tarocchi hanno sul rovescio della carta della Sacerdotessa le colonne Boaz e Jachin.\nNella cultura di massa.\nInoltre Jachin \u00e8 una cittadina dello Stato della Georgia negli Stati Uniti."}
{"id": "2347916", "revid": "287204", "url": "https://it.wikipedia.org/wiki?curid=2347916", "title": "Giuseppe Molinari", "text": "Il nome Giuseppe Molinari si riferisce a diversi personaggi pubblici italiani:"}
{"id": "2347917", "revid": "196390", "url": "https://it.wikipedia.org/wiki?curid=2347917", "title": "Expo 2015 - Nutrire il Pianeta", "text": ""}
{"id": "2347919", "revid": "100365463", "url": "https://it.wikipedia.org/wiki?curid=2347919", "title": "Usus scribendi", "text": "L'espressione latina usus scribendi (\"modo di scrivere\") fa riferimento a tutte quelle norme o abitudini sintattiche, morfologiche e grammaticali riferibili a un certo periodo storico letterario o a un autore in particolare.\nLo studio dell\"'usus scribendi\", cio\u00e8 delle caratteristiche stilistiche di un testo o di un autore \u00e8 uno strumento utile ai filologi per ridare al testo la sua correttezza formale, per decidere a favore di una lezione o di un'altra nella ricostruzione del testo critico di un'opera, nonch\u00e9 agli storici della letteratura per attribuire un'opera, che ci \u00e8 pervenuta anonima, a un determinato periodo o persino a un autore preciso. \n\u00c8 uno dei \"criteri interni\" che secondo Giorgio Pasquali integrano il metodo di Lachmann in caso di \"recensione aperta\" dei testimoni. "}
{"id": "2347920", "revid": "983767", "url": "https://it.wikipedia.org/wiki?curid=2347920", "title": "Agostino Tana", "text": "Nonostante il discreto successo di alcune sue tragedie e la buona fama e alta considerazione di cui godeva presso la comunit\u00e0 letteraria del Settecento, probabilmente egli sarebbe ormai dimenticato se Vittorio Alfieri non lo avesse menzionato nella \"Vita di Vittorio Alfieri da Asti scritta da esso\" per i consigli che gli forn\u00ec all'inizio della sua produzione letteraria.\nGli anni giovanili e gli studi.\nAgostino Amedeo Tana nasce a Chieri il 28 agosto 1745 dal conte Francesco e da Teresa Angelica Valperga di Civrone.\nIl padre era salito alle pi\u00f9 alte cariche del regno: nel 1758 era stato nominato vicer\u00e9 di Sardegna, poi comandante della citt\u00e0 e della provincia di Torino.\nL'educazione del conte Agostino Amedeo era stata quella tipica dei giovani nobili piemontesi del tempo che di solito, ancora fanciulli, venivano affidati completamente alle cure di un pedagogo, spesso non particolarmente brillante n\u00e9 per preparazione n\u00e9 per principi morali. Poi, all'et\u00e0 di dodici anni, era entrato nella scuola dei paggi del Re (giovani nobili addetti al servizio di corte) all'Accademia Reale di Torino, ma probabilmente poco si addiceva al giovane Agostino, dal temperamento chiuso e malinconico, frequentare ancora fanciullo un ambiente in cui prevaleva l'addestramento agli esercizi di cavalleria e di guerra e l'educazione formale alle belle maniere.\nRisale certamente ai tempi dell'Accademia la conoscenza di Vittorio Alfieri. Infatti nella prima redazione della Vita dell'astigiano si legge:\nNella stesura definitiva della Vita invece, il modo con cui Tana viene presentato appare un po' pi\u00f9 distaccato in quanto l'Alfieri si limita ad affermare la comune frequentazione dell'Accademia Reale e la simile istruzione ricevuta:\nUscito dall'Accademia, seguendo l'iter tipico dei giovani nobili del tempo, Tana si avvia alla carriera militare scegliendo uno di quei reggimenti provinciali che si radunavano solo due volte l'anno, nei mesi di maggio e settembre. Tuttavia Tana, di costituzione gracile e amante degli studi, non doveva trovare del tutto congeniale la vita militare n\u00e9 probabilmente si trovava a suo agio in quell'ambiente, preferendo piuttosto gli studi e gli interessi letterari.\nI primi scritti.\nLa fine degli anni Sessanta e i primi Settanta costituiscono per il giovane ufficiale Agostino un periodo di intenso studio della letteratura italiana e francese durante il quale si cimenta nei primi tentativi di poesia. In questo periodo compone \"Il cinto\", poemetto in ottave, e la sua prima tragedia, \"Sofonisba\" che si ritiene sia andata ormai perduta.\nMolto abile nel declamare versi, Agostino, gi\u00e0 attorno al 1770 con la lettura della sua Sofonisba, aveva raggiunto una certa fama nei salotti letterari del tempo, fama che avrebbe consolidato in seguito con la lettura di alcuni saggi da lui composti: \"Il parere tra l'Ariosto ed il Tasso\" , il discorso \"Sopra il lusso delle tavole fra i Romani\" e la dissertazione \"Dell'influenza delle lettere sul governo\".\nDa una lettera del 18 settembre 1782 inviata da Roma da Alessandro a Pietro Verri apprendiamo che \"si stampano a Parma le tragedie del conte Tana cavalier torinese, ed hanno un gran credito generalmente\".\nL'abbandono della carriera militare e l'attivit\u00e0 letteraria.\nAlla morte del padre, avvenuta nel 1781, Agostino Tana si dimette dalla carica militare e rivolge tutti i suoi interessi alle lettere.\nSeguendo un atteggiamento abbastanza comune agli intellettuali aristocratici del tempo, Tana sembra volersi ritirare dalla scena pubblica per chiudersi in una dimensione privata, a cui erano ammessi solo pochi e scelti amici, dedicando il suo tempo principalmente agli studi e all'attivit\u00e0 letteraria.\nIn questo periodo compone per l'Accademia di Pittura e Scultura l'\"Elogio del Padre Beccaria\" e la \"Prefazione\" al Primo tomo dei \"Piemontesi Illustri\" che restano tra i pochi scritti pubblicati a suo nome durante la sua vita.\nL'anno successivo, nel 1782, vengono pubblicati anonimi a Firenze, presso la stamperia Bonducciana, i \"Versi di vario metro\" e sempre anonima, a Livorno, presso la stamperia Gio. Vincenzo Falorni la \"Congiura delle Polveri\", tragedia in cinque atti e in versi sciolti, rappresentata a Firenze con scarso successo. Dopo poco, per niente soddisfatto della tragedia, decide di ritirare tutte le copie in circolazione e avrebbe cercato di recuperarne \u00ab...gli esemplari eziandio dagli amici pi\u00f9 intimi\u00bb. Probabilmente influ\u00ec su tale decisione anche il noto epigramma di Vittorio Alfieri che, con poche parole, condannava in modo definitivo la sfortunata tragedia: \u00abQueste tue polveri / son pur specifiche / per sonno dare! / Senza ingoiarsele / il rammentarsele / pu\u00f2 addormentare.\u00bb E comunque la decisione di ritirare gli esemplari della tragedia va inquadrata nell'atteggiamento complessivo \u2013 che si pu\u00f2 definire problematico \u2013 di Tana verso la propria produzione letteraria, caratterizzato da un profondo senso critico verso ci\u00f2 che aveva scritto e da una costante ritrosia a veder pubblicate le proprie opere, oltre che spesso da tormentati ripensamenti e pentimenti sul materiale pubblicato, fino a tentare appunto di recuperare tutte le copie pubblicate.\nIn questo stesso periodo Agostino Tana compone due altre tragedie: il \"Coriolano\" e la \"Fedima\", tragedia in cinque atti il cui oggetto, secondo la testimonianza di Fortunato Stella - editore che la pubblic\u00f2 per la prima volta postuma nel 1797 - avrebbe dovuto dare una proficua istruzione ai sovrani mostrando ad essi principalmente quanto fossero funeste all'umanit\u00e0 le loro sregolate passioni.\nL'editore aveva definito la tragedia tra le pi\u00f9 fortunate e il suo autore tra i pi\u00f9 lodevoli\nTra gli altri componimenti si ricorda \"L'Urna\", \"Sciolti e rime di Sebaste Ceteo\" e il componimento poetico \"L'Augurio\", scritto dal Tana in occasione della nascita della principessa di Napoli Clotilde, avvenuta il 18 febbraio 1786.\nNonostante i vari riconoscimenti che otteneva dalla societ\u00e0 del tempo, Agostino Tana era sempre pi\u00f9 convinto della scelta di vita \u2013 avviata anni addietro con la decisione di abbandonare la carriera militare - di isolarsi in una dimensione privata. Cos\u00ec, nel 1786 decide di stabilirsi definitivamente a Torino.\nIn questo periodo trascorre il suo tempo tra Torino e Chieri, con qualche soggiorno a Racconigi, dove \u00e8 tra i pochi ad essere ammessi a frequentare il salotto della principessa Giuseppina Teresa di Lorena-Armagnac principessa di Carignano, interessante figura di intellettuale femminile di fine Settecento.\nGli ultimi anni.\nAgostino Tana trascorre gli ultimi anni della sua vita in modo appartato, dedicandosi ai suoi studi, alla revisione delle opere gi\u00e0 composte e a vari progetti letterari, che non riuscir\u00e0 per\u00f2 a realizzare, tra cui alcune tragedie (\"Tiberio, Il Conte Ugolino, Arianna\") e \"Una breve e semplice istoria della vita di Tommaso Valperga di Caluso\", della quale Vernazza riporta parte della Prefazione. In essa ritroviamo la convinzione che i riconoscimenti e le lodi siano solitamente disgiunte dall'effettivo valore della persona.\nSecondo la testimonianza del Vernazza Agostino Tana, muore il 30 dicembre 1791, ad appena quarantasei anni, a seguito di una lunga malattia."}
{"id": "2347921", "revid": "1305772", "url": "https://it.wikipedia.org/wiki?curid=2347921", "title": "Villa Aldobrandini", "text": ""}
{"id": "2347922", "revid": "1904508", "url": "https://it.wikipedia.org/wiki?curid=2347922", "title": "Audrey Emery", "text": "Biografia.\nNata a Cincinnati, nell'Ohio, era la figlia minore di John Josiah Emery, milionario del settore immobiliare, e di sua moglie, nata Lela Alexander (e che in seguito divenne l'onorevole Mrs Alfred Anson). Aveva due sorelle, Alexandra (Mrs Benjamin Moore e Mrs Robert Gordon McKay) e Lela (Mrs Alastair Mackintosh e Duchessa di Talleyrand), e due fratelli, Thomas Emery e John Josiah Emery Jr. (che spos\u00f2 Irene Gibson Post, la figlia dell'artista Charles Dana Gibson).\nNel 1926 spos\u00f2 morganaticamente il granduca Dmitrij Pavlovi\u010d di Russia, in esilio dopo la rivoluzione russa del 1917.\nIl granduca Kirill Vladimirovi\u010d Romanov, cugino di Dmitrij, elev\u00f2 Audrey al rango principesco russo di \"knyaginya \", un rango della nobilt\u00e0 e non dinastico, con il consueto nome Romanovskaja a cui aggiunse anche Il'inskaja, dal nome della precedente tenuta di Dmitrij in Russia. Alcuni circoli di conoscenze e riviste di celebrit\u00e0 hanno interpretato questo come un titolo ducale (che effettivamente \u00e8 una possibile traduzione, sebbene non convenzionale) e talvolta ci si \u00e8 riferiti ad Audrey con il titolo di duchessa. In ogni caso, avendo ottenuto il titolo, ella fu la capostipite della casa principesca in esilio degli Il'inskij. A causa della mancanza di restrizioni circa la parit\u00e0 di matrimoni validi a tutti gli altri effetti, Audrey \u00e8 divenuta anche Duchessa di Schleswig e Holstein-Gottorp, grazie al matrimonio con uno sposo che, in quanto membro minore di quella casata, aveva il diritto di portare tali titoli.\nNel 1928 diede alla luce il suo unico figlio, il principe Pavel Dimitrievi\u010d Romanovskij-Il'inskij, meglio conosciuto come Paul Ilyinsky; nel 1937 lei e Dmitrij divorziarono ed essa si trasfer\u00ec in Francia con il figlio, sposando lo stesso anno un principe georgiano, Dmitrij Djordjadze; anche questo matrimonio fin\u00ec con il divorzio. Dopo la fine di entrambi i suoi matrimoni, ella ritorn\u00f2 ad utilizzare il suo nome da nubile e venne conosciuta legalmente, e anche in societ\u00e0, come Mrs Audrey Emery.\nDurante gli anni 1940 visse in Carolina del Sud ed in seguito si trasfer\u00ec a Biarritz, in Francia; nel corso degli ultimi suoi anni di vita abit\u00f2 in diverse casa a Palm Beach, in Florida. Negli anni 1960 si fece costruire una casa a Cincinnati, nell'Ohio, dove trasloc\u00f2 per stare pi\u00f9 vicina al figlio ed alla sua famiglia. Audrey Emery mor\u00ec a Palm Beach il 25 novembre 1971.\nNel 1922 suo figlio, Pavel Dimitrievi\u010d Romanovskij-Il'inskij, che era diventato cittadino americano, aveva servito nei \"marine\" ed era stato per tre volte sindaco di Palm Beach, tecnicamente succedette a capo della casa ducale e principesca di Holstein-Gottorp."}
{"id": "2347925", "revid": "51032", "url": "https://it.wikipedia.org/wiki?curid=2347925", "title": "Super Tuscan", "text": ""}
{"id": "2347930", "revid": "1149807", "url": "https://it.wikipedia.org/wiki?curid=2347930", "title": "Rocky (videogioco 2002)", "text": "Rocky \u00e8 un videogioco di boxe uscito per PlayStation 2, Xbox, Gamecube e Game Boy Advance il 17 novembre 2002. Possiede una meccanica di gioco simile a \"Knockout Kings\".\nNel 2004 fu pubblicato in seguito intitolato \"Rocky Legends\".\nModalit\u00e0 di gioco.\nLe mosse presenti sono molte e le differenze tra i pugili sono evidenti: personaggi come Apollo Creed e Rocky III sono pi\u00f9 agili e allo stesso tempo meno potenti e incassatori rispetto a Clubber Lang e Ivan Drago.\nModalit\u00e0 Film.\nRipercorre la trama e gli incontri dei primi cinque film di Rocky. Le sequenze d'intermezzo riassumono brevemente la trama di tutta la saga dello \"Stallone Italiano\". Tra un incontro e l'altro sar\u00e0 possibile allenare Rocky per migliorare le sue abilit\u00e0 in sei differenti campi:\nEsibizione.\nSi possono decidere i pugili e l'arena in cui debbano combattere. Si pu\u00f2 anche scegliere il livello di abilit\u00e0 della CPU il numero dei round, la loro durata e molti altri settaggi.\nTorneo del Knockout.\nQuesta modalit\u00e0 permette di scegliere il proprio pugile preferito e metterlo in un torneo in cui dovr\u00e0 iniziare dagli ottavi di finale fino alla finale, che se verr\u00e0 vinta dal giocatore vincer\u00e0 un trofeo e un cospicuo premio in denaro da spendere per sbloccare molte cose come personaggi, arene e costumi per i primi.\nAllenamento.\nQuesta modalit\u00e0 \u00e8 composta da una serie di minigiochi, il cui obiettivo \u00e8 allenarsi, aumentando il proprio punteggio. Se si far\u00e0 un ottimo \"score\" il giocatore entrer\u00e0 nell'albo dei record del gioco.\nNegozio.\nSi possono comprare in questo negozio nuove arene, pugili, costumi e addirittura i trailer cinematografici dei film di Rocky.\nColonna sonora.\nL'unica colonna sonora originale appartenente ai film di \"Rocky\" \u00e8 \"Gonna Fly Now\", le altre presenti nel gioco sono ispirate a quelle originali di \"Rocky\".\nIl personaggio di Rocky, in questo gioco, \u00e8 doppiato da Alessandro Ricci, doppiatore anche di Solid Snake in \"Metal Gear Solid\"."}
{"id": "2347932", "revid": "212348", "url": "https://it.wikipedia.org/wiki?curid=2347932", "title": "Henry Leon Lebesgue", "text": ""}
{"id": "2347947", "revid": "399", "url": "https://it.wikipedia.org/wiki?curid=2347947", "title": "Linea di successione al trono di Germania e di Prussia", "text": "La linea di successione al trono di Germania e di Prussia segue il criterio della legge salica.\nL'Impero tedesco, il cui sovrano aveva i titoli di imperatore tedesco e re di Prussia, venne sciolto nel 1918 al termine della prima guerra mondiale. L'attuale pretendente al trono imperiale \u00e8 Giorgio Federico, principe di Prussia, nato nel 1976. \nIl capo della Casa di Hohenzollern ha il titolo di altezza imperiale e reale, il titolo di principe di Prussia ed \u00e8 pretendente al trono dell'Impero tedesco. Attualmente la Casa di Hohenzollern \u00e8 pi\u00f9 piccola di quanto fosse nel 1918 perch\u00e9, dopo la fine della monarchia, alcuni principi si sono sposati morganaticamente e hanno perci\u00f2 perso il loro posto nella linea di successione. \nAnche se detentori del trono tedesco, la famiglia era indicata come famiglia reale di Prussia. Inoltre non esisteva il titolo di \"principe di Germania\", bens\u00ec solo quello di \"principe di Prussia\".\nLinea di successione.\nLa linea di successione a sua altezza imperiale e reale Giorgio Federico, principe di Prussia, \u00e8 attualmente:"}
{"id": "2347950", "revid": "287204", "url": "https://it.wikipedia.org/wiki?curid=2347950", "title": "Tebu", "text": "I Tebu, chiamati anche Toubou, Tubu o Tibbu (in lingua Tebu antica: \"Popolo delle rocce;\"), sono una popolazione del Sahara, comprendente circa 2 milioni d'individui, che vive sparsa su un'area molto vasta e discontinua, dal Ciad al Niger alla regione di Cufra, al nord del Sudan.\nSi dividono in due popoli strettamente correlati: i \"Teda\" o \"Tedda\" ed i \"Daza\" o \"Dassa\".\nI Tebu appartengono alla razza sahariana del ceppo degli Etiopidi, caratterizzata da pelle bruna, alta statura, naso aquilino. La loro lingua appartiene alla famiglia sahariana occidentale.\nI Tebu sono pastori nomadi specialmente di dromedari e abitano in grandi tende smontabili e percorrono ampi spazi alla ricerca dei pascoli.\nGli usi familiari e sociali sono strettamente regolati dall'Islam, di cui i Tebu sono nominalmente osservanti ma nella religione si notano ancora tracce dell'antico paganesimo.\nCon l'arrivo nel loro territorio degli Arabi, i Tebu furono progressivamente confinati ai margini delle oasi pi\u00f9 lontane e, per tale estrema dislocazione, sono una delle popolazioni meno note.\nI Tebu sono noti anche come Tabu, Tebu, Tebou, Tibu, Tibbu, Toda, Todga, Todaga, Tubu, Tuda, Tudaga, e Umbararo. I Dazaga sono a volte noti come Gouran (o Gorane, Goran, Gourane), un esonimo arabo. Molti sovrani e altri leader del Chad sono stati Tebu (Gouran), incluso il presidente Goukouni Oueddei."}
{"id": "2347951", "revid": "6923", "url": "https://it.wikipedia.org/wiki?curid=2347951", "title": "Daewoo Tico", "text": ""}
{"id": "2347964", "revid": "599", "url": "https://it.wikipedia.org/wiki?curid=2347964", "title": "Moldova (fiume)", "text": ""}
{"id": "2347965", "revid": "416175", "url": "https://it.wikipedia.org/wiki?curid=2347965", "title": "Jean R\u00e9d\u00e9l\u00e9", "text": "Figlio del titolare di un'officina meccanica, prese immediata confidenza con le automobili e, dopo aver conseguito il diploma in studi commerciali presso la HEC di Parigi, nel 1947 divenne concessionario della Renault.\nLa sua principale attivit\u00e0, per\u00f2, fu il commercio e la trasformazione dei residuati bellici a scopi civili, con la quale riusc\u00ec a fare ottimi guadagni nel volgere di pochi anni.\nNel 1950, dopo avere accumulato un discreto capitale e maturata una buona capacit\u00e0 di guida, soprattutto grazie agli impegni di lavoro che lo costringevano a percorrere oltre 100.000\u00a0km annui, decise cimentarsi nelle gare automobilistiche.\nDurante il secondo dopoguerra, la Renault aveva ufficialmente abbandonato le competizioni, ma ufficiosamente forniva vetture preparate per i corridori privati, ben sapendo quanto l'attivit\u00e0 sportiva giovasse all'evoluzione dei modelli e, non ultimo, alle vendite.\nR\u00e9d\u00e9l\u00e9, quale concessionario, aveva buoni contatti con la casa madre e riusc\u00ec a farsi consegnare una \"4CV\" preparata per le competizioni, con cui disput\u00f2 una fitta serie di gare, tra le quali la Mille Miglia, la 24 ore di Le Mans, il Rally di Montecarlo, il Tour de France e la Liegi-Roma-Liegi. Tra le vittorie conseguite, quella particolarmente sofferta e voluta fu al Criterium des Alpes del 1954, in onore della quale venne denominata Alpine la nuova azienda di R\u00e9d\u00e9l\u00e9, fondata nello stesso anno.\nL'intenzione di R\u00e9d\u00e9l\u00e9 era di realizzare vetture sportive resistenti e particolarmente leggere. Ben presto riusc\u00ec a rendere compatibili gli autotelai di serie Renault con carrozzerie in vetroresina che consentirono alle Alpine di conquistare la vittoria nelle principali gare nazionali di rally.\nNel 1965 la Renault acquis\u00ec una quota della Alpine, facendone di fatto il proprio reparto corse e in questo seguendo l'esempio dell'Alfa Romeo con l'Autodelta. In seguito alla partecipazione diretta della Renault, le vetture Alpine imposero una forte egemonia sui campionati rally che prosegu\u00ec fino alla conquista di due campionati mondiali, nel 1971 e nel 1973.\nDal punto di vista commerciale, per\u00f2, il progressivo disinteresse per gli acquirenti verso questa tipologia di vetture, inizi\u00f2 a mettere in crisi l'apparato produttivo dell'Alpine gi\u00e0 alla fine degli anni sessanta, per sfociare nello sciopero ad oltranza del 1972 che paralizz\u00f2 la produzione e costrinse R\u00e9d\u00e9l\u00e9 a cedere il pacchetto di maggioranza alla Renault. Rimase a condurre l'azienda fino al 1978, quando si ritir\u00f2 cedendo la rimanente quota di propriet\u00e0, a patto che la Renault conservasse il posto di lavoro ai dipendenti Alpine per almeno 15 anni."}
{"id": "2347967", "revid": "439868", "url": "https://it.wikipedia.org/wiki?curid=2347967", "title": "Bacalao", "text": "Bacalao (\"Baccal\u00e0\") o Bacalhau, Bacalhaos, Baccalieu, Baccalar, era un'isola fantasma rappresentata in molte mappe dell'inizio del XVI secolo. Si presume che si riferisca a Terranova. Il nome appare per la prima volta nel 1508, ma ci sono racconti precedenti.\nNel 1472 al navigatore portoghese Jo\u00e3o Vaz Corte-Real furono concessi dei terreni alle Azzorre dal re del Portogallo perch\u00e9 aveva scoperto \"Terra do Bacalhau\" (\"Terra del Baccal\u00e0\"). Inoltre Bartolomeo de Las Casas scrisse su viaggi portoghesi alla ricerca di \"Tierra de los Bacallos\". Questo ha suggerito ad alcuni che Corte-Real abbia raggiunto le Americhe decenni prima di Cristoforo Colombo.\nSi crede che pescatori baschi abbiano pescato merluzzo ai Grandi Banchi di Terranova nel XV secolo, dando un'altra possibile origine del nome."}
{"id": "2347974", "revid": "118382041", "url": "https://it.wikipedia.org/wiki?curid=2347974", "title": "Signoria", "text": ""}
{"id": "2347975", "revid": "682087", "url": "https://it.wikipedia.org/wiki?curid=2347975", "title": "Signoria bannale", "text": ""}
{"id": "2347978", "revid": "729019", "url": "https://it.wikipedia.org/wiki?curid=2347978", "title": "Hernando Arias de Saavedra", "text": "Si tratt\u00f2 della prima persona nata in America a diventare governatore di una colonia europea nelle Americhe.\nGiovent\u00f9.\nHernandarias nacque ad Asunci\u00f3n, in Paraguay, come figlio illegittimo di Mar\u00eda de Sanabria e Mart\u00edn Su\u00e1rez, ufficiale del gruppo di \u00c1lvar N\u00fa\u00f1ez Cabeza de Vaca. Aveva anche una sorella, Juana de Saavedra, che in seguito spos\u00f2 Juan de Garay, padre di Jer\u00f3nima de Contreras. I nonni materni erano Diego de Sanabria e Mencia Calder\u00f3n de Sanabria, appartenenti a ricche famiglie del Paraguay. Inizi\u00f2 la propria carriera militare fin da giovanissimo, partecipando all'esplorazione ed alla conquista del territorio che oggi forma Paraguay ed Argentina. Il suo talento da ufficiale militare e da amministratore lo portarono ad essere nominato Tenente Governatore di Asunci\u00f3n nel 1592. La nomina fu decisa da Juan Ram\u00edrez Velasco, e ricopr\u00ec il ruolo per tre mandati. Nonostante stesse accusando molti ufficiali spagnoli e peruviani di corruzione, riguardo ad Hernandarias il nuovo governatore Diego Rodr\u00edguez Vald\u00e9s Vanda y Lugarteniente scrisse:\nNello stesso periodo il fratellastro Hernando de Trejo fu nominato vescovo della diocesi di Asunci\u00f3n.\nGovernatore di Buenos Aires.\nNel 1596 fu eletto tenente governatore della provincia del R\u00edo de la Plata, compresa Buenos Aires. Nel 1597, a causa della morte del governatore Vald\u00e9s Vanda, Filippo II ordin\u00f2 al capitano Francisco de Barraza di nominare il successore. Hernandarias fu eletto all'unanimit\u00e0 dal \"caudillo\" di Asuncion. Hernandarias ricopr\u00ec tre volte il ruolo di governatore: 1597-1599, 1602-1609 e 1615-1617. Hernandarias attu\u00f2 molte iniziative per stimolare la crescita di quella che allora era una piccola citt\u00e0 portuale. Tra le sue azioni vi furono la creazione delle prime scuole primarie, dei primi forni per la costruzione di mattoni al fine di sostituire l'uso dell'adobe come materiale edilizio, e la ricostruzione di una fortezza per proteggere la citt\u00e0 dai pirati. In seguito alla cattura di due navi ancorate da parte di corsari inglesi il 18 marzo 1607, ordin\u00f2 la costruzione di un forte pi\u00f9 grande alla foce del Matanza nei pressi dell'odierna Vuelta de Rocha. Attu\u00f2 anche contromisure per combattere il contrabbando causato dal divieto di importazione, esportazione e della tratta atlantica degli schiavi africani. Mentre era governatore di Buenos Aires, Hernandarias fece partire numerose spedizioni, tra cui alcune in Uruguay e Brasile per bloccare i \"bandeirantes\" portoghesi, per esplorare la Patagonia, per studiare la navigabilit\u00e0 dei fiumi e per trovare la mitica \"Citt\u00e0 dei Cesari\". Alla fine, nel 1604, fu catturato dai nativi Mapuche circa 1000\u00a0km a sud di Buenos Aires, ma riusc\u00ec a fuggire.\nNel 1603 Hernandarias cambi\u00f2 i regolamenti riguardo ai lavoratori nativi americani, dando il via alla conclusione dei sistemi della \"mita\" e della \"encomienda\", grazie ai quali l'impero spagnolo godeva dei frutti del lavoro indiano in cambio della loro conversione al Cattolicesimo. Questa sua riforma fu approvata da Filippo III di Spagna, e nel 1608 inizi\u00f2 la costruzione delle Riduzioni gesuite e francescane nella regione di Guayr\u00e1 (oggi Paraguay). Nel 1611 il giudice in visita Francisco de Alfaro ordin\u00f2 l'emancipazione di tutti i nativi che lavoravano nelle encomienda convertiti dai gesuiti con il suo famoso \"Ordenanzas de Alfaro\".\nCattedrale di Buenos Aires.\nHernandarias fu coinvolto direttamente nello spostamento della cattedrale di Buenos Aires nel 1603. Nel 1616 si not\u00f2 che il tetto della chiesa si stava deteriorando e, nel corso delle riparazioni, la chiesa croll\u00f2. Nel 1618 Hernandarias guid\u00f2 gli sforzi per la costruzione della Cattedrale Metropolitana di Buenos Aires. Lavorando col carpentiere Pascual Ram\u00edrez, Hernandarias garant\u00ec un rifornimento di legno dal Paraguay e forza lavoro da parte di spagnoli e nativi convertiti al Cristianesimo. Riguardo alla costruzione della cattedrale, Hernandarias scrisse in una lettera successiva:\nDecreti ufficiali.\nIl 7 settembre 1614 Hernandarias fu nominato governatore di Buenos Aires per la terza ed ultima volta, ed assunse l'incarico il 29 maggio 1615. Introdusse l'idea di dividere il distretto del R\u00edo de la Plata in due: la provincia di Buenos Aires e la provincia del Paraguay, compresi gli insediamenti di Asunci\u00f3n, Santiago de Jerez, Villa Rica e Ciudad Real. Nonostante fosse stata ordinata nel 1617, la divisione aveva bisogno dell'approvazione del re che giunse solo nel 1618, e non fu attuata prima del 1620. Dopo il termine di questo mandato nel 1617, il suo successore fu Diego de G\u00f3ngora.\nRiguardo alla propria vita privata, spos\u00f2 Jer\u00f3nima de Contreras da cui ebbe tre figlie: Ger\u00f3nima, Isabel e Mar\u00eda. Hernandarias si ritir\u00f2 a Santa Fe dove mor\u00ec nel 1634, all'et\u00e0 di 72 anni. Il suo corpo e quello della moglie furono sepolti nel convento di San Francisco a Santa Fe.\nRiconoscimenti.\nL'importanza di Hernandarias sullo sviluppo del Paraguay e dell'Argentina viene ricordata tramite la creazione del distretto di Hernandarias del Paraguay, della citt\u00e0 di Hernandarias nel distretto del Paran\u00e1, e del tunnel sottofluviale Hernandarias in Argentina."}
{"id": "2347979", "revid": "6923", "url": "https://it.wikipedia.org/wiki?curid=2347979", "title": "Arco di Sant'Ercolano", "text": "L\u2019Arco di S. Ercolano (anticamente \"Porta Cornea\") si trova a Perugia sulle omonime scalette di Sant'Ercolano. Faceva parte delle mura cittadine di origine etrusca, costruita nella seconda met\u00e0 del III secolo a.C. Era una delle 7 porte di accesso alla citt\u00e0 etrusca. Fu rimodellata nel Medioevo e l'originario arco a tutto sesto fu rimpiazzato da un arco ogivale."}
{"id": "2347980", "revid": "767487", "url": "https://it.wikipedia.org/wiki?curid=2347980", "title": "Agutaya", "text": "Agutaya \u00e8 una municipalit\u00e0 di Quinta classe delle Filippine, situata nella Provincia di Palawan, nella regione di Visayas Occidentale. Occupa l'isola di Agutaya ed altre isole minori delle isole Cuyo.\nAgutaya \u00e8 formata da 10 baranggay:"}
{"id": "2347983", "revid": "478814", "url": "https://it.wikipedia.org/wiki?curid=2347983", "title": "Uttaradit", "text": "Uttaradit (in thailandese \u0e2d\u0e38\u0e15\u0e23\u0e14\u0e34\u0e15\u0e16\u0e4c) \u00e8 una citt\u00e0 minore \"(thesaban mueang)\" della Thailandia di abitanti (2020). Il territorio comunale occupa una parte del Distretto di Mueang Uttaradit, che \u00e8 capoluogo della Provincia di Uttaradit, nel gruppo regionale della Thailandia del Nord.\nStoria.\nDurante il Regno di Sukhothai, la citt\u00e0 era il centro pi\u00f9 settentrionale dello Stato."}
{"id": "2347984", "revid": "767487", "url": "https://it.wikipedia.org/wiki?curid=2347984", "title": "Conventus iuridicus", "text": "Nell'antica Roma un conventus iuridicus era una suddivisione amministrativa di alcune province (Dalmazia, Betica, Lusitania, Tarraconense, Asia) con funzioni di distretto giudiziario. Il capoluogo era sede della corte distrettuale e dell'assemblea distrettuale composta dai notabili con cittadinanza romana delle principali citt\u00e0 del distretto.\nConventus Iuridici.\nNotizie sui \"conventus\" sono riportate nella \"Historia Naturalis\" di Plinio il Vecchio.\nHispaniae.\nBetica.\nI \"conventus iuridici erano quattro\" :\nTarraconense.\nI \"conventus\" erano sette :\nLusitania.\nI \"conventus\" erano tre :\nIllyricum (Dalmazia).\nI \"conventus\" erano tre:\nAsia.\nI \"conventus\" (o \"iurisdictiones\") erano otto:"}
{"id": "2347988", "revid": "729019", "url": "https://it.wikipedia.org/wiki?curid=2347988", "title": "Invecta et illata", "text": "Invecta et illata sono entrambi participi di verbi latini che si traducono con \"portare dentro\", \"introdurre\". L'espressione, che si pu\u00f2 tradurre \"le cose portate dentro\" si riferisce, in particolare, all'insieme di quelle \"cose\" che porta l'inquilino nella casa che prende in locazione, e assume rilievo giuridico poich\u00e9 su tali cose il locatore detiene un privilegio speciale, cio\u00e8 un particolare diritto di prelazione di fonte legale, a garanzia del canone di locazione (art. 2778, n\u00b016, c.c.)."}
{"id": "2347989", "revid": "110157", "url": "https://it.wikipedia.org/wiki?curid=2347989", "title": "Apaj", "text": "Apaj \u00e8 un comune dell'Ungheria di 1.287 abitanti (dati 2001) situato nella provincia di Pest, nell'Ungheria settentrionale. "}
{"id": "2347994", "revid": "715366", "url": "https://it.wikipedia.org/wiki?curid=2347994", "title": "Bujan (mitologia)", "text": "Nel folclore russo Bujan \u00e8 una misteriosa isola nell'oceano che si dice appaia e scompaia tra le nebbie. \nVi abitano tre fratelli: il Vento del Nord, dell'Ovest e dell'Est. \nMolte cose strane accadrebbero su quest'isola. Ko\u0161\u010dej l'Immortale tiene nascosta la sua anima in un ago all'interno di un uovo dentro la quercia mistica.\nAlcuni studiosi interpretano Bujan come una sorta di protoindoeuropeo Oltremondo (vedi \"Isole dei Beati\"). Altri sostengono che Bujan sia un nome slavo per qualche isola reale, probabilmente R\u00fcgen."}
{"id": "2347995", "revid": "110157", "url": "https://it.wikipedia.org/wiki?curid=2347995", "title": "\u00c1porka", "text": "\u00c1porka \u00e8 un comune dell'Ungheria di 1.165 abitanti (dati 2001) situato nella provincia di Pest, nell'Ungheria settentrionale."}
{"id": "2347996", "revid": "729019", "url": "https://it.wikipedia.org/wiki?curid=2347996", "title": "Araceli", "text": "Araceli \u00e8 una municipalit\u00e0 di Quinta classe delle Filippine, situata nella Provincia di Palawan, nella regione di Visayas Occidentale. Occupa la parte nord dell'isola di Dumaran.\nAraceli \u00e8 formata da 13 baranggay:"}
{"id": "2347999", "revid": "110157", "url": "https://it.wikipedia.org/wiki?curid=2347999", "title": "Bag (Ungheria)", "text": "Bag \u00e8 un comune dell'Ungheria di 3.940 abitanti (dati 2001) situato nella provincia di Pest, nell'Ungheria settentrionale."}
{"id": "2348003", "revid": "110157", "url": "https://it.wikipedia.org/wiki?curid=2348003", "title": "B\u00e9nye", "text": "B\u00e9nye \u00e8 un comune dell'Ungheria di 1.249 abitanti (dati 2001) situato nella provincia di Pest, nell'Ungheria settentrionale."}
{"id": "2348006", "revid": "110157", "url": "https://it.wikipedia.org/wiki?curid=2348006", "title": "Bernecebar\u00e1ti", "text": "Bernecebar\u00e1ti \u00e8 un comune dell'Ungheria di 950 abitanti (dati 2001) situato nella provincia di Pest, nell'Ungheria settentrionale. "}
{"id": "2348009", "revid": "599013", "url": "https://it.wikipedia.org/wiki?curid=2348009", "title": "Balabac", "text": ""}
{"id": "2348021", "revid": "110157", "url": "https://it.wikipedia.org/wiki?curid=2348021", "title": "Budajen\u0151", "text": "Budajen\u0151 \u00e8 un comune dell'Ungheria di 1.380 abitanti (dati 2001) situato nella provincia di Pest, nell'Ungheria settentrionale. "}
{"id": "2348023", "revid": "174925", "url": "https://it.wikipedia.org/wiki?curid=2348023", "title": "Danava", "text": "I Danava erano una razza di Asura nella mitologia indiana.\nVeda.\nI Danava erano figli di Danu, figlia di Daksha. Si ribellarono agli d\u00e8i sotto la guida di Bali ed altri, ma furono sconfitti. Nel \"Rig Veda\" quasi tutti i demoni sconfitti dai Deva sono Danava.\nDopo la loro sconfitta i Danava furono gettati nelle profondit\u00e0 oceaniciche e relegati l\u00ec da Indra, o a volte Rudra. [2]\nBasi storiche.\nSecondi alcuni studiosi i Veda hanno un fondamento storico. I Danava e altre creature sconfitte (Rakshasa, Gandharva, N\u0101ga...) non erano trib\u00f9 ariane. Questo \u00e8 supportato da leggende e mitologie non vediche come le leggende sui Naga. I Danava del \"Mah\u0101bh\u0101rata\" sono stati identificati con la Civilt\u00e0 dell'Indo. \nControparte greca.\nI Danava discendenti da Danu sono a volte associati con i Danai discendenti di Danao."}
{"id": "2348026", "revid": "767487", "url": "https://it.wikipedia.org/wiki?curid=2348026", "title": "Budakal\u00e1sz", "text": "Budakal\u00e1sz \u00e8 un comune dell'Ungheria di 10.134 abitanti (dati 2001) situato nella provincia di Pest, nell'Ungheria settentrionale."}
{"id": "2348030", "revid": "110157", "url": "https://it.wikipedia.org/wiki?curid=2348030", "title": "Bugyi", "text": "Bugyi \u00e8 un comune dell'Ungheria di 5.272 abitanti (dati 2001) situato nella provincia di Pest, nell'Ungheria settentrionale."}
{"id": "2348031", "revid": "729019", "url": "https://it.wikipedia.org/wiki?curid=2348031", "title": "Balabac (Palawan)", "text": "Balabac \u00e8 una municipalit\u00e0 di Terza classe delle Filippine, situata nella Provincia di Palawan, nella regione di Visayas Occidentale. Include l'omonima isola di Balabac.\nBalabac \u00e8 formata da venti \"baranggay\":"}
{"id": "2348032", "revid": "122836281", "url": "https://it.wikipedia.org/wiki?curid=2348032", "title": "Apple Icon Image", "text": "Apple Icon Image (Icns) \u00e8 il formato icona utilizzato da macOS e sviluppato dalla Apple inc. Esso supporta icone 16\u00d716, 32\u00d732, 48\u00d748, 128\u00d7128, 256\u00d7256, 512\u00d7512 e 1024\u00d71024 pixel, il canale alfa e la sovrapposizione di pi\u00f9 immagini (per esempio una cartella aperta e chiusa).\nIl formato \u00e8 semplicemente composto da massimo 6 immagini TIFF sovrapposte, che spesso sono solo di grandezze diverse, e altre volte sono immagini diverse a seconda dello stato che l'icona deve assumere in relazione al programma che la gestisce.\nProgrammi usati.\nPer convertire le immagini da formati standard esistono diversi programmi:"}
{"id": "2348033", "revid": "110157", "url": "https://it.wikipedia.org/wiki?curid=2348033", "title": "Cegl\u00e9dbercel", "text": "Cegl\u00e9dbercel \u00e8 un comune dell'Ungheria di 4.548 abitanti (dati 2001) situato nella provincia di Pest, nell'Ungheria settentrionale. "}
{"id": "2348034", "revid": "233579", "url": "https://it.wikipedia.org/wiki?curid=2348034", "title": "Val Dongana", "text": ""}
{"id": "2348038", "revid": "92723", "url": "https://it.wikipedia.org/wiki?curid=2348038", "title": "Vogueing", "text": "Il vogueing (o voguing) \u00e8 uno stile di danza contemporanea, nato nei locali gay frequentati da latinoamericani e da afroamericani gi\u00e0 dai primi anni sessanta, in cui veniva originariamente chiamato \u00abpresentazione\u00bb e pi\u00f9 tardi \u00abperformance\u00bb; con gli anni questa danza si \u00e8 evoluta nello stile pi\u00f9 intricato e illusorio chiamato \"vogue\".\nPrima Malcolm McLaren con i video \"Deep in Vogue\" e \"Waltz Darling\" nel 1989, poi Madonna con il videoclip \"Vogue\", nel 1990, il ballo diviene un fenomeno di costume degli anni novanta. \u00c8 uno stile in continua evoluzione praticato perlopi\u00f9 nelle cosiddette \"ballroom\" (competizioni con sfilate e pi\u00f9 tardi anche il voguing all'interno di locali gay) in alcune tra le principali citt\u00e0 degli Stati Uniti, come New York, Atlanta, Los Angeles, Filadelfia, Washington, Miami, Detroit e Chicago.\nStile.\nIl Voguing consiste, in origine, nell'imitare con gesti angolari e fluidi le pose plastiche dei modelli che appaiono nelle sfilate, simboleggiate dalle copertine del noto magazine americano di moda \"Vogue\", da cui la danza prende il nome. Il Voguing guadagn\u00f2 ulteriore attenzione quando venne inserito nel documentario \"Paris Is Burning\". Questo stile \u00e8 tornato all'attenzione del pubblico nel nuovo millennio grazie ai Vogue Evolution, crew partecipante alla quarta edizione di \"America's Best Dance Crew\".\nNella seconda met\u00e0 degli anni 2000, si ritrova gran parte dell'essenza del voguing nell'electro dance, ballo proveniente dalle periferie delle citt\u00e0 francesi. Infatti il Voguing fu uno degli stili di ballo che contribuirono alla nascita e allo sviluppo dell'Electro Dance, sebbene adesso sia difficile intravedere le tracce di Voguing, a causa dello sviluppo che il Movimento Electro ha avuto. Sono tuttora identificati quattro stili di Voguing:\n\u00c8 da notare come i termini \"Old Way\" e \"New Way\" siano generazionali, in quanto ogni generazione si riferisce a se stessa come \"New Way\" e alla precedente come \"Old Way\".\nOld Way.\n\u00c8 caratterizzato dalla formazione di linee, simmetrie e dalla precisione in un'esecuzione aggraziata e fluida. Nella sua forma storica pi\u00f9 pura si configura come duello tra due rivali. Nella tradizione uno dei due rivali deve bloccare l'altro a terra o contro un muro di modo da limitarne i movimenti mentre il primo esegue \"Hand Performance\" (movimenti di mani).\nNew Way.\nCaratterizzato da movimenti pi\u00f9 rigidi e geometrici, incorpora contorsioni degli arti e controllo delle braccia, che include spesso tutting e locking. Il New Way pu\u00f2 essere anche descritto come una forma modificata di mimo in cui il voguer crea con il corpo forme geometriche mosse intorno al suo corpo progressivamente per mostrare la destrezza e la memoria dell'esecutore.\nVogue Fem.\nStile pi\u00f9 recente dell'Old Way, il Vogue Femme (dalla parola francese \"femme\", ovvero \"donna\") \u00e8 uno stile sviluppato principalmente dalle Femme Queen, donne transgender protagoniste della Ballroom scene. Rispetto all'Old Way risulta pi\u00f9 fluido, con movimenti appositamente femminili in modo esagerato spesso influenzati dalla danza classica e moderna. Il Vogue Femme si divide in \"Dramatics\", pi\u00f9 atletico e che richiede maggior forza e resistenza fisica, includendo diversi tipi di acrobazie, e \"Soft and Cunt\", dove il voguer si muove in modo pi\u00f9 aggraziato e femminile, incorporando spesso elementi di danza classica. In entrambe le varianti la danza si divide in sei elementi:\nRunway \u00e8 uno degli stili di Voguing ispirato alle sfilate delle modelle sulle passerelle, solitamente sono richiesti outfit particolari e colori. Coloro che vi partecipano utilizzano il loro stile non per mostrare pi\u00f9 di tanto l'outfit, ma principalmente l'attitude facendo risaltare loro stessi e allo stesso tempo cercando di annebbiare (SHADE) gli altri.\nHouses.\nLe competizioni formali vengono organizzate dalle \"houses\", collettivi di persone LGBT strutturati in modo simile ad una famiglia, che prendono spesso il nome da stilisti famosi. Esempi di \"house\" sono: \"House of Allure\", \"House of Aviance\", \"House of Balenciaga\", \"House of Ebony, \"House of Evisu\", \"House of Garcon\", \"House of Herrera\", \"House of Icon\",\" \"House of Milan,\" \"House of Mizrahi\", \"House of Ninja\", \"House of Prodigy,\" \"House of Revlon\", \"House of Xtravaganza\" \"House of Zion\",\"House of Labeija\" ed altre.\nLe Houses si suddividono in due categorie: le major houses e le kiki houses. Le Major house son le famiglie pi\u00f9 grandi, come quelle sopra elencate, che con il tempo si sono sparse in tutto il mondo creando dei Chapter (capitoli) in ogni paese in cui si sono diffuse. Chapter russo, Chapter italiano, ecc.\nLe Kiki houses sono, invece, piccole house create da insegnanti con molta esperienza e che acquisiscono una carica di leggenda e, solo agli inizi, sono piccole houses che sono situate in pochissimi Chapter.\nAll'interno delle house vi sono una mother e/o un father che appunto rappresentano la mamma e il pap\u00e0 della \"famiglia di casa\" perch\u00e9 appunto le house sono come vere e proprie famiglie.\nLa \"House of Ninja\", probabilmente la pi\u00f9 importante, fu fondata da Willi Ninja, considerato il padrino del voguing per eccellenza. I membri di una House vengono chiamati \"children\" (\u00abfigli\u00bb o \u00abbambini\u00bb), che spesso modificano legalmente il proprio cognome per mostrare affiliazione alla propria House. Nella competizione, i voguer vengono valutati da una giuria prima di essere ammessi alla sfida; questo procedimento \u00e8 chiamato \u00abto get their 10's\u00bb (letteralmente \u00abprendere i loro 10\u00bb).\nStatus - LLS.\nNella \"ballroom scene\" ci si pu\u00f2 riferire a chi partecipa alle competizioni tramite degli \"status\", che sono \"Star\", \"Statement\", \"Legend\", \"Icon\" e \"Hall of Famer\". Se si viene notati e si diventa famosi, oltre a vincere molto nella propria categoria, si viene definiti \u00abStar\u00bb. Dopo cinque anni di vittorie frequenti ed avendo preso visibilit\u00e0 si viene chiamati \u00abStatement\u00bb. Dopo dieci anni passati ad accumulare visibilit\u00e0 e ad essersi resi famosi in tutto il paese si acquisisce il titolo di \u00abLegend\u00bb o \u00abLegendary\u00bb, mentre dopo venti anni si diventa \u00abIcon\u00bb o \u00abIconic\u00bb. Un \u00abHall of Famer\u00bb \u00e8 colui che rimane nella storia come uno dei migliori che abbiano mai preso parte alle competizioni.\nDiffusione.\nIl voguing si \u00e8 esteso dalle ballroom diffondendosi in tutti gli Stati Uniti, con competizioni che si svolgono in diverse parti di questi ultimi. Per quanto la capitale di questo stile sia New York, vi sono anche capitali \"regionali\" per le varie zone degli USA, come Chicago, Atlanta e Los Angeles, tutte situate in punti diversi.\nAnche a Londra si sono diffuse le ballroom, per quanto si concentrino non tanto sulle competizioni di voguing, quanto sulla Runway, competizione di sfilate.\nMolti artisti, in particolare donne, hanno incorporato il voguing nei loro videoclip. Leiomy Maldonado, membro transgender dei Vogue Evolution, ha reso popolare il suo passo personale, la \"Leiomy Lolly\", incorporata nei videoclip \"If U Seek Amy\" di Britney Spears e \"Videophone\" di Beyonc\u00e9; il video di Willow Smith \"Whip my hair\" contiene un cameo della Leiomy. Lil Mama e Chris Brown hanno incorporato una Dip nel videoclip di \"Shawty Get Loose\"."}
{"id": "2348040", "revid": "110157", "url": "https://it.wikipedia.org/wiki?curid=2348040", "title": "Csem\u0151", "text": "Csem\u0151 \u00e8 un comune dell'Ungheria di 4.357 abitanti (dati 2001) situato nella provincia di Pest, nell'Ungheria settentrionale."}
{"id": "2348044", "revid": "110157", "url": "https://it.wikipedia.org/wiki?curid=2348044", "title": "Cs\u00e9vharaszt", "text": "Cs\u00e9vharaszt \u00e8 un comune dell'Ungheria di 2.000 abitanti (dati 2001) situato nella provincia di Pest, nell'Ungheria settentrionale."}
{"id": "2348046", "revid": "122315", "url": "https://it.wikipedia.org/wiki?curid=2348046", "title": "Bibymalagasia", "text": ""}
{"id": "2348047", "revid": "729019", "url": "https://it.wikipedia.org/wiki?curid=2348047", "title": "Bataraza", "text": "Bataraza \u00e8 una municipalit\u00e0 di Seconda classe delle Filippine, situata nella Provincia di Palawan, nella regione di Visayas Occidentale.\nBataraza \u00e8 formata da 22 baranggay:"}
{"id": "2348049", "revid": "110157", "url": "https://it.wikipedia.org/wiki?curid=2348049", "title": "Inside Out (Emmy Rossum)", "text": "Inside Out \u00e8 l'album di debutto della cantante e attrice Emmy Rossum, pubblicato il 23 ottobre 2007. Gi\u00e0 dalla sua uscita, l'album \u00e8 stato ben accolto, e viene collocato nella Billboard 200, piazzandosi alla 199\u00aa posizione, rimanendovi per pi\u00f9 di 54 settimane. Dall'album sono stati estratti due singoli, Slow Me Down e Falling, da cui sono stati creati due video musicali.\nInside Out - EP.\nIl 31 luglio 2007, viene inserito su iTunes un pacchetto con tre canzoni e un \"Making Of\" di 17 minuti riguardanti la creazione dell'album e di alcuni video, chiamato \"Inside Out - EP\".\nLe canzoni inserite sono:\nTracce.\nTutte le canzoni (eccetto \"Rainy Days and Mondays\") sono state scritte da Emmy Rossum e Stuart Brawley."}
{"id": "2348054", "revid": "767487", "url": "https://it.wikipedia.org/wiki?curid=2348054", "title": "Csob\u00e1nka", "text": "Csob\u00e1nka \u00e8 un comune dell'Ungheria di 2.855 abitanti (dati 2001) situato nella provincia di Pest, nell'Ungheria settentrionale. "}
{"id": "2348058", "revid": "228587", "url": "https://it.wikipedia.org/wiki?curid=2348058", "title": "Pierre Bertholon de Saint-Lazare", "text": "Biografia.\nInsegn\u00f2 fisica a Montpellier. Oltre a un \"esposto\" sul vino, si devono a lui diverse opere sull'elettricit\u00e0, il parafulmine (fu amico di Benjamin Franklin) e un apparecchio per prevenire i terremoti."}
{"id": "2348060", "revid": "110157", "url": "https://it.wikipedia.org/wiki?curid=2348060", "title": "Csom\u00e1d", "text": "Csom\u00e1d \u00e8 un comune dell'Ungheria di 866 abitanti (dati 2001) situato nella provincia di Pest, nell'Ungheria settentrionale."}
{"id": "2348062", "revid": "93556", "url": "https://it.wikipedia.org/wiki?curid=2348062", "title": "Giovanni Visconti Venosta", "text": "Biografia.\nGiovanni proveniva da una nobile famiglia di origine valtellinese residente a Grosio. Nel 1795, Nicola Visconti Venosta (1752-1828), il nonno, si trasfer\u00ec a Tirano, e il figlio Francesco (1797-1846) si spost\u00f2 a sua volta nel 1823 a Milano, dove spos\u00f2 Paola Borgazzi (m. 1864) e nacquero Emilio, Giovanni ed Enrico (1834-1881). Il primogenito Nicola era morto dopo pochi anni di vita.\nVivevano a Milano, ma passavano tutte le estati in Valtellina nelle case di Grosio e Tirano. Nell'estate del 1846, dopo una gita a Poschiavo, il padre Francesco mor\u00ec improvvisamente all'et\u00e0 di 48 anni. Egli affid\u00f2 la direzione degli studi letterari dei suoi figli a Cesare Correnti, pubblicista e uomo politico. I due fratelli frequentavano l'Istituto Boselli di Milano, ma la scuola politica dei due giovani era la casa di Correnti. Fu proprio l\u00ec che Giovanni venne a contatto con i libri di Berchet e Mazzini che lesse avidamente infiammandosi d'amor patrio per l'Italia e d'avversione per il dominio straniero e divenendo, insieme al fratello, un forte sostenitore di Mazzini.\nIl 4 settembre 1847 Carlo Bartolomeo Romilli, nuovo arcivescovo ambrosiano, fece il solenne ingresso in citt\u00e0. Il fatto che la carica fosse ricoperta da un italiano - dopo che per ventotto anni era stata dell'austriaco Gaisruck - suscit\u00f2 gli entusiasmi della popolazione, gi\u00e0 infiammata dalle parole del nuovo papa Pio IX, il quale si era espresso a favore dell'Unit\u00e0 d'Italia. Le autorit\u00e0 austriache tentarono di contenere i festeggiamenti, e la sera dopo ci fu un violento scontro che caus\u00f2 un morto e alcuni feriti.\nIl 5 settembre Giovanni era a Tirano, dove si recava subito dopo la fine della scuola. Pochi giorni dopo ricevette la visita di Cesare Correnti e del medico Romolo Griffini, i quali misero i Venosta al corrente degli eventi e pianificarono con loro altre azioni. Fu cos\u00ec che Giovanni, ancora adolescente, li segu\u00ec per i casolari dello Stelvio, dove il gruppo informava i contadini della situazione, e si divert\u00ec a scrivere su qualche muro \"Viva l'Italia, viva Pio IX\".\nNel 1848 si arriv\u00f2 alle Cinque giornate di Milano. Giovanni era troppo giovane per parteciparvi attivamente, come invece fece il fratello Emilio. Visse per\u00f2 in prima persona i sentimenti delle Cinque giornate, come la gioia di veder sventolare il tricolore sulla guglia del Duomo. In quel periodo, molti dovettero per\u00f2 abbandonare le proprie abitazioni perch\u00e9 occupate dagli Austriaci. I Visconti Venosta erano fra quelli: furono ospitati dalla signora Garnier che gestiva un collegio femminile.\nGli Austriaci se ne andarono e a Milano venne formato un governo provvisorio, nel quale era occupato anche Correnti. Dopo le vittorie di Goito e la resa di Peschiera arrivarono le brutte notizie: la defezione del re di Napoli, il ritiro delle truppe papaline e la caduta di Vicenza. La vittoria stava per sfuggire. L'imminente ritorno degli Austriaci costrinse le famiglie dei notabili milanesi a cercare rifugio in Svizzera, cos\u00ec la famiglia di Giovanni, escluso Emilio perch\u00e9 arruolato a Bergamo con i Garibaldini, si trasfer\u00ec a Bellinzona.\nIn quel clima di sconfitta che nasceva tra gli esuli, si diffondeva largamente l'idea di Mazzini e l'azione di Garibaldi. Giovanni si recava spesso a Lugano in visita al fratello, l\u00ec conobbe e vide parecchie volte Mazzini in persona. Nell'ottobre del 1848, Giovanni torn\u00f2 con la famiglia a Milano, una Milano zeppa di soldati croati. Quando si rec\u00f2 nella casa di Tirano, trov\u00f2 la stessa situazione. Durante l'inverno torn\u00f2 a Milano, iniziava un decennio di resistenza contro gli Austriaci.\nDopo uno scoraggiamento generale, ci furono uomini valenti che guidavano gli animi dei giovani universitari, fra i quali Giovanni (iscritto all'Universit\u00e0 di Pavia). Nel 1850 Emilio lo introdusse per la prima volta in via Bigli, nuova sede del celebre salotto di Clara Maffei. Giovanni avvi\u00f2 una frequentazione pressoch\u00e9 quotidiana \u2013 imitando il fratello \u2013 della casa di Clara, cui fu legato da una duratura amicizia. Fu nel salotto Maffei, sempre pi\u00f9 orientato in senso monarchico e sempre pi\u00f9 convinto dell'aiuto fondamentale che il Piemonte poteva dare alla causa risorgimentale, che nelle menti dei due giovani si offuscarono le idee di Mazzini lasciando prevalere quelle di Cavour. Oltre al salotto Maffei, dove aveva potuto conoscere anche Alessandro Manzoni, Giovanni frequentava la casa di Carmelita F\u00e9 Manara (vedova di Luciano), Dandolo e Carcano dove organizzava delle ricreazioni consistenti in declamazioni di parodie e rappresentazioni comiche di marionette. Le sue parodie erano troppo evidenti quindi le rappresentazioni furono vietate e a Giovanni fu tolto il passaporto. La pi\u00f9 famosa parodia che egli scrisse \u00e8 \"La partenza del Crociato\", scritta a Tirano nel 1856.\nServ\u00ec a diffondere le nuove idee dei liberali l'istituzione di corpi di pompieri volontari in Valtellina attuata da Giovanni Visconti Venosta (che si prestava istruttore) e dall'amico, sindaco di Tirano, Giovanni Salis nel 1854. In quel decennio fece inoltre molti viaggi con il fratello: visit\u00f2 tutta l'Italia e perfino Parigi.\nNei salotti milanesi incontr\u00f2 Laura D'Adda (allora sposata Scaccabarozzi), che, rimasta vedova anni pi\u00f9 tardi, spos\u00f2. Dopo il funerale di Emilio Dandolo, nel 1859, i due Visconti-Venosta furono sospettati e costretti a rifugiarsi in Piemonte. Tuttavia, le modalit\u00e0 delle due fughe furono alquanto diverse. Se Emilio riusc\u00ec a partire in tempo, avvertito da Rosa Bargnani, Giovanni and\u00f2 incontro a peripezie d'ogni tipo. Prima di lasciare la citt\u00e0 meneghina aveva, infatti, deciso di aspettare tre bresciani cui consegnare dei contrassegni necessari per emigrare. Nella notte la polizia fece irruzione in casa sua: Giovanni fugg\u00ec da una porta laterale e corse a chiedere aiuto. Pens\u00f2 di rivolgersi a Costantino Garavaglia, ma era appena stato arrestato. A casa Carcano non ebbe miglior fortuna. Fatta svegliare allora Clara Maffei, che contatt\u00f2 immediatamente Carlo Tenca, Visconti Venosta si avvide di essere senza soldi. A pochi metri di distanza si trovava la casa di Laura d'Adda Salvaterra Scaccabarozzi; fu lei a fornirgli il denaro necessario, mentre Tenca lo accompagn\u00f2 fuori dalla citt\u00e0. La parte pi\u00f9 avventurosa nell'evasione dai territori austriaci fu sicuramente quella finale. Giunto al Ticino, il fuggitivo si imbatt\u00e9 casualmente in un amico patriota che conosceva il Commissario della dogana. Siccome in quei giorni si parlava di prolungare la ferrovia a cavalli di Tornavento, i due ebbero l'idea di spacciare il Nostro per l'ingegnere incaricato di dirigere i lavori. Dopo aver promesso al Commissario una raccomandazione per il figlio, Giovanni ottenne il permesso di andare a fare una ricognizione sulla riva opposta del fiume, e fu cos\u00ec libero.\nOra che i fratelli erano a Torino, Giovanni ricominci\u00f2 a frequentare casa Correnti, il quale era esule gi\u00e0 da tempo. Ebbe l'onore di parlare con Giuseppe Garibaldi e con Cavour che lo nomin\u00f2 membro di una commissione consultiva per la Lombardia, alla quale Giovanni faceva anche da segretario.\nQualche mese dopo la fuga in Piemonte, Giovanni torn\u00f2 in Valtellina dove lo aspettava l'incarico di Commissario regio durante l'insurrezione popolare locale. Egli si fece notare per la sua abilit\u00e0 diplomatica nel contrapporre pacificamente le idee di Cavour a quelle di Garibaldi.\nDopo l'armistizio di Villafranca, Giovanni lasci\u00f2 l'incarico valtellinese e si rec\u00f2 a Milano, questa volta una Milano in festa: specialmente il 16 febbraio 1860, giorno in cui il re Vittorio Emanuele II, seguito da Camillo Cavour, entr\u00f2 solennemente nella citt\u00e0.\nCon l'Unit\u00e0 d'Italia termina la vita del cospiratore e inizia quella del conservatore. Giovanni, da quel momento in poi, si comporta esclusivamente da abile diplomatico. Nel 1865 viene eletto per una legislatura al Parlamento, come deputato del primo collegio di Milano, ci\u00f2 nonostante preferisce lasciare la carriera politica al fratello.\nAd ogni modo, non stette con le mani in mano, lo dimostra un sommario elenco delle sue cariche:\nPresidente dell'Associazione costituzionale, Socio fondatore della Societ\u00e0 storica lombarda, Commissario per i monumenti di Sondrio, Presidente del Museo del Risorgimento, Presidente del Consiglio di amministrazione del Collegio Reale delle fanciulle, Presidente dell'Associazione generale degli operai, Consigliere d'amministrazione della societ\u00e0 per lo sviluppo delle imprese elettriche, Consigliere della Societ\u00e0 anonima d'assicurazioni contro gli infortuni, Vicepresidente della Societ\u00e0 telefonica dell'Alta Italia, Consigliere dell'amministrazione della Societ\u00e0 Mediterranea, Presidente della Commissione di soccorso per l'emigrazione veneta, Presidente della Societ\u00e0 degli autori ed editori, cofondatore del quotidiano \"La Perseveranza\", Sovrintendente scolastico a Milano, assessore e consigliere del Comune di Milano, assessore dell'Amministrazione provinciale della Provincia di Sondrio.\nNel 1890 venne nominato consigliere delegato dell'Anonima Grandine, azienda di assicurazioni fondata da Pio Pontremoli.\nLa moglie Laura D'Adda non gli diede figli, ma tanto amore. Si spense nel 1904, quando Giovanni stava ripubblicando \"Ricordi di Giovent\u00f9\", alla cui stesura la moglie aveva collaborato.\nDue anni dopo, il 1\u00ba ottobre 1906, Giovanni Visconti Venosta mor\u00ec a Milano dopo una breve malattia, all'et\u00e0 di 75 anni. I funerali si svolsero in San Fedele, con larga partecipazione del popolo, ma venne sepolto a Grosio, nella tomba di famiglia.\nLe opere.\nGiovanni Visconti Venosta scrisse su \"Il Crepuscolo\", rivista settimanale di scienze, lettere, arti, industria e commercio fondata da Carlo Tenca nel 1850, e su \"La Perseveranza\" gi\u00e0 dal 1859.\nNel 1856 compose a Tirano \"La partenza del Crociato\", ballata in cui nasce il famoso personaggio del Prode Anselmo, protagonista della stessa.\nNel 1871 pubblica a Firenze la sua prima raccolta di novelle dal semplice titolo \"Novelle\", una delle quali, \"Lo scartafaccio dell'amico Michele\", era gi\u00e0 stata stampata in estratto presso la tipografia de \"La Perseveranza\" e sar\u00e0 pubblicata poi, nel 1899, come lettura consigliata per i ragazzi delle scuole.\nNel 1886 usc\u00ec a Milano il suo unico romanzo: \"Il curato di Orobio\", racconto tipicamente manzoniano con un contenuto tuttavia originale che contrappone ad un clero rozzo e intransigente uno liberale e patriottico.\nNello stesso anno, pubblic\u00f2 in 100 esemplari \"Nicol\u00f2 e la questione di Oriente\", tragedia-parodia per marionette che aveva composto nel 1855 e che recit\u00f2 personalmente nei salotti milanesi.\nNel 1897 diede alle stampe la seconda raccolta di novelle \"Nuovi racconti\".\nNegli ultimi anni dell'800 scrisse, con l'aiuto della moglie Laura, \"Ricordi di Giovent\u00f9. Cose vedute o sapute\", pubblicato nel 1904 per i tipi milanesi di Cogliati. Il libro ebbe grande successo, fu recensito anche da giornali stranieri e ne uscirono altre due edizioni nei due anni successivi. \u00c8 considerato da molti il miglior libro sul Risorgimento lombardo."}
{"id": "2348068", "revid": "160888", "url": "https://it.wikipedia.org/wiki?curid=2348068", "title": "Verismo (arte)", "text": ""}
{"id": "2348069", "revid": "46291", "url": "https://it.wikipedia.org/wiki?curid=2348069", "title": "Ophrys sphegodes atrata", "text": "Ophrys sphegodes\" subsp. \"atrata \u00e8 una pianta appartenente alla famiglia delle Orchidacee, diffusa in Europa meridionale.\nDescrizione.\n\u00c8 una pianta erbacea alta 20\u201350\u00a0cm, con fusto slanciato, eretto.\nI fiori, da 3 a 8, hanno sepali verdi, ovato-lanceolati, e petali verde-giallastri o bruni, lanceolati e con estremit\u00e0 tronca.\nIl labello \u00e8 di colore bruno-rossiccio scuro, vellutato, con macula grigio-bluastra, lucida, a forma di H; presenta una fitta peluria marginale e due gibbosit\u00e0 laterali pronunciate con superficie interna glabra. La cavit\u00e0 stigmatica \u00e8 dello stesso colore del labello con fondo ornato da una macchia biancastra e pseudoocchi neri, bordati di blu o bianco; il rostro del ginostemio \u00e8 corto e acuto, le logge polliniche sono di colore rossiccio.\nBiologia.\nSi riproduce per impollinazione entomofila ad opera dell'imenottero \"Andrena morio\" .\nDistribuzione e habitat.\n\u00c8 una specie a distribuzione euro-mediterranea, con areale che va dal Portogallo all'Albania. In Italia \u00e8 presente in tutto il territorio, Sicilia e Sardegna comprese.\nI suoi habitat sono le garighe, i prati aridi, le macchie, dal livello del mare fino a 1200 m di altitudine."}
{"id": "2348070", "revid": "322321", "url": "https://it.wikipedia.org/wiki?curid=2348070", "title": "Louis Abelly", "text": "Collaboratore di San Vincenzo de' Paoli, del quale scrisse la vita, nel 1664 fu eletto vescovo di Rodez. Dopo due anni, per motivi di salute, torn\u00f2 a Parigi, dove visse ritirato nel convento di Saint-Lazare, prendendo parte alla lotta contro il giansenismo.\nGenealogia episcopale e successione apostolica.\nLa genealogia episcopale \u00e8:"}
{"id": "2348071", "revid": "110157", "url": "https://it.wikipedia.org/wiki?curid=2348071", "title": "Cs\u00f6m\u00f6r", "text": "Cs\u00f6m\u00f6r \u00e8 un comune dell'Ungheria di 9.047 abitanti (dati 2010) situato nella provincia di Pest, nell'Ungheria settentrionale."}
{"id": "2348072", "revid": "729019", "url": "https://it.wikipedia.org/wiki?curid=2348072", "title": "Brooke's Point", "text": "Brooke's Point \u00e8 una municipalit\u00e0 di Prima classe delle Filippine, situata nella Provincia di Palawan, nella regione di Visayas Occidentale.\nBrooke's Point \u00e8 formata da 18 baranggay:"}
{"id": "2348075", "revid": "1543377", "url": "https://it.wikipedia.org/wiki?curid=2348075", "title": "Andreas D\u00fcckstein", "text": "Nato in Ungheria, si trasfer\u00ec in Austria a 22 anni; tre volte campione austriaco (nel 1954, 1956 e 1977), gli fu assegnato il titolo di Maestro Internazionale nel 1956.\nPartecip\u00f2 per l'Austria ad otto edizioni delle Olimpiadi degli scacchi, vincendo due medaglie d'oro individuali, nel 1956 e nel 1974, entrambe in seconda scacchiera.\nPur avendo vinto partite contro campioni quali Max Euwe, Mikhail Botvinnik e Boris Spassky, non vinse mai grandi tornei internazionali. Tra i suoi migliori piazzamenti vi sono il quinto posto al torneo di Hastings del 1958-59, il terzo posto allo zonale di Berg en Dal del 1960, il quarto (a pari merito) a Vienna nel 1961, il terzo ad Amsterdam nel 1964 e il quarto a Palma di Maiorca nel 1965."}
{"id": "2348076", "revid": "287204", "url": "https://it.wikipedia.org/wiki?curid=2348076", "title": "Andreas Duckstein", "text": ""}
{"id": "2348077", "revid": "767487", "url": "https://it.wikipedia.org/wiki?curid=2348077", "title": "Cs\u00f6r\u00f6g", "text": "Cs\u00f6r\u00f6g \u00e8 un comune dell'Ungheria di 1.528 abitanti (dati 2001) situato nella provincia di Pest, nell'Ungheria settentrionale."}
{"id": "2348079", "revid": "254059", "url": "https://it.wikipedia.org/wiki?curid=2348079", "title": "Francesco Marcoleoni", "text": "Biografia.\nFu attivo nell'ambito della corte dei Gonzaga di Mantova tra la fine del Cinquecento e l'inizio del Seicento (1588-1614). \nFu copista e autore di pitture di genere e nature morte.\nLa sua copia pi\u00f9 famosa, \"Deposizione di Paolo il fiammingo per la cappella superiore di Santa Croce in Corte\", riproduceva la pala d'altare di Rubens con la \"Deposizione dalla croce\" (1602-1603), commissionata al pittore fiammingo da Eleonora de' Medici. L'opera di Marcoleoni fu donata dai Gonzaga alla chiesa di Santa Maria Assunta di Susano, presso Castel d'Ario."}
{"id": "2348080", "revid": "320578", "url": "https://it.wikipedia.org/wiki?curid=2348080", "title": "WC3", "text": ""}
{"id": "2348081", "revid": "293651", "url": "https://it.wikipedia.org/wiki?curid=2348081", "title": "Icns", "text": ""}
{"id": "2348083", "revid": "110157", "url": "https://it.wikipedia.org/wiki?curid=2348083", "title": "Cs\u0151v\u00e1r", "text": "Cs\u0151v\u00e1r \u00e8 un comune dell'Ungheria di 704 abitanti (dati 2001) situato nella provincia di Pest, nell'Ungheria settentrionale."}
{"id": "2348086", "revid": "21880", "url": "https://it.wikipedia.org/wiki?curid=2348086", "title": "Simmondsia", "text": ""}
{"id": "2348089", "revid": "767487", "url": "https://it.wikipedia.org/wiki?curid=2348089", "title": "Benzino", "text": "Il benzino \u00e8 un composto chimico aromatico capostipite degli arini.\n\u00c8 l'intermedio di reazione in quelle reazioni di sostituzione nucleofila aromatica che procedono per eliminazione-addizione e vengono quindi dette reazioni via benzino. Si tratta quindi di una molecola vera e propria (non di uno stato di transizione) che per\u00f2 \u00e8 particolarmente difficile da isolare.\nPrende parte anche a reazioni tipo Diels-Alder essendo un dienofilo.\nScoperta.\nL'esistenza del benzino fu postulata da Georg Wittig nel 1940 e confermata sperimentalmente da John D. Roberts nel 1953. \nLa scoperta del benzino port\u00f2 ad un rapido sviluppo delle metodologie di sintesi per sfruttare questo intermedio altamente reattivo nelle sintesi organiche. Da allora \u00e8 stata preparata una grande variet\u00e0 di prodotti usando gli arini come intermedi. \nUlteriori evidenze dell'esistenza del benzino vennero da studi spettroscopici IR, UV/Vis, microonde, e NMR.\nCaratteristiche.\nLa molecola, rispetto al benzene, contiene un legame \u03c0 in pi\u00f9 ma \u00e8 pur sempre aromatica; la reattivit\u00e0 \u00e8 molto spiccata in quanto gli orbitali che formano il triplo legame sono poco sovrapposti a causa della geometria della molecola. Anche le evidenze spettroscopiche mostrano un legame dalle caratteristiche intermedie tra un doppio e un triplo legame: la frequenza di stiramento del legame nella spettroscopia infrarossa e lo spostamento chimico nello spettro 13C-NMR difatti sono anomali.\nEsistono anche isomeri diradicalici che sono stati determinati via EPR:\nPu\u00f2 essere preparato per reazione di un alogenuro arilico con ammoniuro:\nOppure a partire dall'acido antranilico: ne viene preparato il corrispondente diazocomposto, poi con argento viene rimosso il controione con formazione del sale interno (benzendiazonio-2-carbossilato) che per riscaldamento elimina azoto e anidride carbonica con formazione di benzino:"}
{"id": "2348091", "revid": "827882", "url": "https://it.wikipedia.org/wiki?curid=2348091", "title": "Gadda (disambigua)", "text": ""}
{"id": "2348094", "revid": "123010932", "url": "https://it.wikipedia.org/wiki?curid=2348094", "title": "Azione Elettorale Solidarno\u015b\u0107", "text": "Azione Elettorale Solidarno\u015b\u0107 (in polacco: \"Akcja Wyborcza Solidarno\u015b\u0107\" - AWS) \u00e8 stata una coalizione di partiti politici polacchi costituitasi nel 1996. Espressione del movimento sindacale Solidarno\u015b\u0107, ad essa aderirono numerose formazioni di orientamento conservatore, cristiano-democratico e liberale, tra cui:\nPresieduta prima da Marian Krzaklewski e poi da Jerzy Buzek, nel 2001 assunse la denominazione di Azione Elettorale Solidarno\u015b\u0107 della Destra (\"Akcja Wyborcza Solidarno\u015b\u0107 Prawicy\" - AWSP).\nStoria.\nLa coalizione si present\u00f2 in occasione delle elezioni parlamentari del 1997, quando si attest\u00f2 come la prima forza politica del Paese col 33,8% dei voti: Jerzy Buzek divenne Presidente del Consiglio, sostenuto anche dall'Unione della Libert\u00e0.\nNell'ambito di AWS fu poi costituito, l'8 dicembre 1997, un nuovo soggetto politico, il Movimento Sociale AWS (\"Ruch Spo\u0142eczny AWS\" - RS AWS), chiamato a raccogliere tutti gli esponenti dell'alleanza che, non appartenendo ad alcuno dei partiti della coalizione, erano stati eletti in rappresentanza di Solidarno\u015b\u0107.\nL'International Republican Institute (IRI), un'organizzazione statunitense vicina al Partito Repubblicano, ha reso noto di aver promosso la costituzione dello schieramento, di averne favorito l'ascesa nel corso della campagna elettorale e di aver operato allo scopo di orientare il consenso dell'opinione pubblica a vantaggio del governo sostenuto da AWS. Tuttavia, le riforme interne, l'accesso alla NATO nel 1999 e il processo di integrazione nell'Unione europea provocarono vari conflitti all'interno della coalizione: molti esponenti aderirono cos\u00ec a Piattaforma Civica, come Jerzy Buzek, e a Diritto e Giustizia.\nIn occasione delle elezioni parlamentari del 2001 l'alleanza assunse la denominazione di Azione Elettorale Solidarno\u015b\u0107 della Destra, comprendente il Movimento Sociale AWS, l'Unione Cristiana Nazionale e l'Accordo dei Cristiani Democratici Polacchi (in cui era frattanto confluito il PChD): la coalizione ottenne il 5,6% dei voti senza conseguire alcun seggio e fu cos\u00ec dissolta."}
{"id": "2348096", "revid": "74173", "url": "https://it.wikipedia.org/wiki?curid=2348096", "title": "Akcja Wyborcza Solidarno\u015b\u0107", "text": ""}
{"id": "2348098", "revid": "230513", "url": "https://it.wikipedia.org/wiki?curid=2348098", "title": "Trattato di Melfi", "text": "Il trattato di Melfi fu un accordo stipulato da papa Niccol\u00f2 II con Roberto d'Altavilla, capo della Contea di Puglia, e con Riccardo I di Aversa, signore di Genzano e conte di Aversa.\nIl trattato venne sottoscritto il 24 giugno 1059, in preparazione del concilio di Melfi I, e fu reso operativo dal successivo concordato di Melfi.\nL'alleanza tra Chiesa e Normanni.\nDopo la guerra, conclusasi con la sconfitta del Papa nella battaglia di Civitate (1053), inizi\u00f2 la politica di alleanza fra la Santa Sede, impegnata nella lotta per le investiture, ed i Normanni, interessati a vedere legittimate le proprie posizioni. L'atto sanc\u00ec i rapporti tra il Pontefice e le due casate, che lo sostennero nella lotta contro l'antipapa Benedetto X.\nIl Papa riconobbe i possedimenti conquistati, legittim\u00f2 il dominio delle terre assoggettate e concesse l'investitura anche per i territori della penisola italiana che erano ancora in mano ai bizantini, ai longobardi ed ai musulmani.\nIl riconoscimento ufficiale delle casate Altavilla e Drengot.\nNiccol\u00f2 II nomin\u00f2 conte di Aversa Riccardo I della casata Drengot Quarrel, principe di Capua e riconobbe Roberto il Guiscardo, della casata Altavilla, che dichiar\u00f2 di essersi convertito al cristianesimo, l'elevamento della contea di Puglia a ducato di Puglia e gli confer\u00ec il titolo di duca di Puglia, Calabria e Sicilia.\nSi costituirono due stati normanni indipendenti e le relative casate si legarono in maniera diretta alla Santa Sede. Il Pontefice conferm\u00f2, cos\u00ec, il dominio feudale della Chiesa da Capua fino alla Trinacria.\nIl Papa, per sostenere la sua sovranit\u00e0 e giustificare l'esercizio del potere temporale, rivendic\u00f2 il diritto alla signoria feudale del sud della penisola e della Sicilia, sulle basi della donazione da parte dei re carolingi ed esib\u00ec il documento della donazione di Costantino, che si riveler\u00e0 falso.\nNiccol\u00f2 II riconobbe come vassalli Riccardo I Drengot ed i fratelli Roberto e Ruggero I d'Altavilla. Essi ottennero per loro e le proprie famiglie il titolo di vassalli della Chiesa, con un'investitura rivoluzionaria, perch\u00e9 solo l'Imperatore disponeva dei titoli.\nIl Pontefice ottenne la sottomissione, l'appoggio politico e l'impegno dei capi normanni a rispettare e sostenere con le armi i decreti sull'elezione dei futuri pontefici. Essi si impegnarono a proteggere la Chiesa dalle interferenze dell'Impero di Germania nelle stesse elezioni ed a garantire che esse avvenissero secondo le norme del concilio.\nI sovrani si impegnarono inoltre a versare alla Santa Sede un tributo annuo di dodici soldi di Pavia per ogni coppia di buoi presenti nei loro domini e per ogni iugero di terra ecclesiastica di propria pertinenza, nonch\u00e9 a fornire truppe al Pontefice; infine giurarono su Dio e sul Vangelo che sarebbero stati alleati del Papa contro qualsiasi avversario, promettendo di non avanzare in guerra senza l'autorizzazione del Capo della Chiesa.\nIl trattato di Melfi precedette il primo concilio di Melfi e si concluse con il concordato di Melfi.\nEcco uno schema riassuntivo dei tre avvenimenti:"}
{"id": "2348102", "revid": "599", "url": "https://it.wikipedia.org/wiki?curid=2348102", "title": "Pedro Nunes Salaciense", "text": ""}
{"id": "2348103", "revid": "125019", "url": "https://it.wikipedia.org/wiki?curid=2348103", "title": "Emil Sutovskij", "text": "Balz\u00f2 alla ribalta nel 1996 vincendo a Medell\u00edn il campionato del mondo juniores e ottenendo a 19 anni il titolo di grande maestro.\nPer la sua grande preparazione teorica, nel 2007 Sutovskij fu scelto da Gata Kamskij come secondo per la Coppa del mondo FIDE 2007 di Chanty-Mansijsk, che Kamskij vinse davanti a oltre 100 grandi maestri (batt\u00e9 nella finale Aleksej \u0160irov).\nIl proprio record Elo FIDE \u00e8 stato raggiunto nel gennaio 2012, con 2703 punti.\nPrincipali risultati.\nHa partecipato a diversi campionati del mondo FIDE: nel 1997 fu eliminato da Guildardo Garc\u00eda, nel 2000 da Igor Nataf; nel 2001 raggiunse i quarti di finale, ma perse contro Vasyl' Ivan\u010duk. Ha preso parte con la squadra di Israele a sei olimpiadi degli scacchi dal 1996 al 2006, ottenendo il risultato complessivo di +21 =26 \u201312 (57,6 %).\nSutovskij \u00e8 noto per il suo stile di gioco brillante ma discontinuo. Poco prima dei grandi successi di Gibilterra e Mosca del 2005, nel 2004 ottenne risultati deludenti ai tornei di Pamplona, Pune e Ashdod. Pur avendo vinto un gran numero di tornei, \u00e8 ritenuto tra i pi\u00f9 \"volatili\" tra i grandi maestri di punta. Ha giocato molte partite spettacolari: la sua vittoria contro Il'ja Smiryn nel campionato israeliano del 2002 \u00e8 stata scelta come miglior partita dell\"'Informatore Scacchistico\" n. 86. La sua partita contro Daniel Gormally all'open di Gibilterra 2005 ottenne il premio di bellezza del torneo; il campione del mondo FIDE Anand la defin\u00ec la partita pi\u00f9 brillante che avesse mai visto (vedi la partita online ).\n\u00c8 considerato uno dei giocatori pi\u00f9 creativi. Dal 2006 cura una sua rubrica personale, \"Jeu cr\u00e9ateur\", sulla rivista specializzata francese \"Europe \u00c9checs\".\nIl suo repertorio di apertura prevede quasi sempre 1. e4 col bianco, avventurandosi di tanto in tanto in partite poco in voga ad alto livello, come la difesa dei due cavalli, il gambetto di re e la partita scozzese. Col nero gioca di preferenza la difesa Gr\u00fcnfeld e la difesa est-indiana su 1. d4 e su 1. e4 la difesa siciliana o la partita spagnola."}
{"id": "2348106", "revid": "599", "url": "https://it.wikipedia.org/wiki?curid=2348106", "title": "Petrus Nonius Salacensis", "text": ""}
{"id": "2348112", "revid": "230174", "url": "https://it.wikipedia.org/wiki?curid=2348112", "title": "The Settlers II", "text": ""}
{"id": "2348114", "revid": "599", "url": "https://it.wikipedia.org/wiki?curid=2348114", "title": "Petrus Nonius", "text": ""}
{"id": "2348120", "revid": "281779", "url": "https://it.wikipedia.org/wiki?curid=2348120", "title": "Ortopedia mentale", "text": "L'ortopedia mentale \u00e8 una tecnica inventata da Alfred Binet, volta a fortificare le abilit\u00e0 mentali (memoria, giudizio, volont\u00e0, attenzione, percezione) di bambini \"anormali\" o \"deboli di mente\". \nSi tratta di un metodo che permette di imparare ad imparare attraverso una serie di esercizi fisici e di giochi di immobilit\u00e0 (come il gioco delle statue) volti ad aumentare la capacit\u00e0 di attenzione, allenando l'intelligenza al fine di migliorarla. Per Binet, infatti, l'intelligenza era qualcosa di educabile e non di innato come sostenevano le teorie fissiste e quelle fataliste."}
{"id": "2348123", "revid": "287204", "url": "https://it.wikipedia.org/wiki?curid=2348123", "title": "Governatorato del Rio de la Plata", "text": ""}
{"id": "2348124", "revid": "12290", "url": "https://it.wikipedia.org/wiki?curid=2348124", "title": "Macchia rosso-blu", "text": ""}
{"id": "2348127", "revid": "986213", "url": "https://it.wikipedia.org/wiki?curid=2348127", "title": "Charlotte Lee, contessa di Lichfield", "text": "Famiglia.\nElla fu la seconda figlia femmina, quarta in ordine cronologico, di Lady Barbara Palmer, quando era separata, ma ancora legata da matrimonio, da Roger Palmer, I conte di Castlemaine. Castlemaine non fu il padre di nessuno dei figli avuti dalla moglie; Charlotte ed i suoi fratelli, probabilmente, erano piuttosto i discendenti dell'innamorato reale della loro madre, Carlo d'Inghilterra. Il re la riconobbe come sua figlia e cos\u00ec le venne affibbiato il soprannome di Fitzroy - \"figlia del re\".\nElla fu la nipote favorita di Giacomo, Duca di York, fratello di Carlo II. \"Sappiamo pochissimo di lei, ad eccezione che era bellissima;\" ella \"rivaleggiava con sua madre per la bellezza, ma era molto distante da lei per tutti gli altri aspetti.\". Come duchessa di Cleveland fu nota per la sua natura diabolica, anche se Charlotte era una persona dolce e piacevole; un biografo attesta a quelle dicerie, che: \"Lady Lichfield \u00e8 una signora molto buona e virtuosa\". Si dice che il re aveva un debole per questa sua figlia e che le volle bene pi\u00f9 che ad ogni suo altro figlio.\nMatrimonio e figli.\nIl 16 maggio 1674, prima del suo decimo compleanno, Lady Charlotte fu promessa a Sir Edward Lee, che spos\u00f2 il 6 febbraio 1677 all'et\u00e0 di dodici anni. Quando Charles Stewart, III duca di Richmond mor\u00ec nel 1673, Sir Edward venne creato conte di Lichfield.\nInsieme ebbero diciotto figli:"}
{"id": "2348131", "revid": "767487", "url": "https://it.wikipedia.org/wiki?curid=2348131", "title": "Fernand de Montessus de Ballore", "text": "Della vecchia nobilt\u00e0 francese, la sua famiglia ha una tradizione militare importante, avendo numerosi antenati che erano dell'ordine dei Cavalieri di Malta . Ma soprattutto, la sua famiglia ha anche una ricca tradizione scientifica. Suo nonno per esempio non \u00e8 altro che Philibert Commerson . Suo fratello, Robert, fu un matematico. \nFernand de Montessus segue dunque le tradizioni familiari e fa i suoi studi all'\u00c9cole polytechnique. Frequenta anche la Scuola di equitazione Le Cadre Noir.\nComincia ad interessarsi alla geologia durante il suo soggiorno a Clermont-Ferrand. Nel 1881, \u00e8 responsabile della missione militare inviata nello stato di El Salvador. Durante il suo soggiorno in America centrale fa le sue prime esperienze con i terremoti e s'interessa anche all'archeologia. Di ritorno in Francia, ottiene un posto all'\u00c9cole Polytechnique. Intraprende allora un lavoro minuzioso di classificazione dei terremoti.\nNel 1907, diviene direttore del \"Servizio dei Terremoti Cileno\" a Santiago. Sotto la sua direzione, le osservazioni sismologiche nel Cile diventano numerose. Resta molto attivo nel campo scientifico fino al 1923, anno della sua morte."}
{"id": "2348132", "revid": "984922", "url": "https://it.wikipedia.org/wiki?curid=2348132", "title": "Il rumore dei ricordi", "text": "Il rumore dei ricordi \u00e8 una miniserie televisiva italiana, trasmessa in prima visione su Rai 2 nel 2000 ispirata all'omonimo romanzo di Maria Venturi, pubblicato nel 1999 dall'editore Rizzoli.\nTrama.\nLa protagonista \u00e8 Linda, trentottenne con due matrimoni finiti alle spalle, una figlia adolescente e un bambino cileno in affido.\nLinda \u00e8 una bellissima donna dall'imponente chioma rossa, grintosa e allegra conduce una vita frenetica e disordinata.\nConosce Matteo, trentenne razionale, preciso e organizzato. I due sono \"persone sbagliate che si innamorano al momento giusto\" destinati a scontrasi per le loro diversit\u00e0. Irrimediabilmente si innamorano... ma come si sa, l'amore, a volte, non basta."}
{"id": "2348133", "revid": "339392", "url": "https://it.wikipedia.org/wiki?curid=2348133", "title": "Diputaci\u00f2 di Barcellona", "text": ""}
{"id": "2348134", "revid": "123379670", "url": "https://it.wikipedia.org/wiki?curid=2348134", "title": "Linea di successione al trono del Liechtenstein", "text": "La linea di successione al trono del Liechtenstein, regolata da una legge del 1606, segue il criterio della legge salica, ossia stabilisce che il trono spetti al figlio primogenito maschio, con esclusione delle femmine.\nLinea di successione.\nLa linea di successione al trono del Liechtenstein \u00e8 la seguente:\nLegenda:"}
{"id": "2348136", "revid": "119504284", "url": "https://it.wikipedia.org/wiki?curid=2348136", "title": "Onset of Putrefaction", "text": "Onset of Putrefaction \u00e8 il primo album in studio ufficiale pubblicato dal gruppo musicale brutal death metal tedesco Necrophagist, nel 1999.\nDescrizione.\nDurante la realizzazione di questo disco i membri allora facenti parte del gruppo oltre a Muhammed Suicmez, lasciarono la formazione per motivi personali. Tuttavia \u00e8 ipotizzabile che i musicisti siano gli stessi del seguente \"Epitaph\": Muhammed nei ringraziamenti cita \"Stefan [Fimmers, bassista], Christian [Muenzner, chitarrista] and Hannes [Grossman, batterista]: The NecroDudes\". In questo disco si pu\u00f2 notare l'incredibile bagaglio tecnico del gruppo: i brani sono ricchi di riff e assoli di chitarra realizzati con grande tecnica e velocit\u00e0, inoltre sono presenti molti cambi di tempo, definibili il marchio di fabbrica della band. Il cantato \u00e8 un growl molto gutturale e brutale, i testi trattano di argomenti splatter.\nTracce.\nTracce bonus estratte dal demo \"Necrophagist\" del 1995"}
{"id": "2348138", "revid": "253269", "url": "https://it.wikipedia.org/wiki?curid=2348138", "title": "Michael O'Keefe", "text": "Si \u00e8 sposato due volte: prima dal 1991 al 2000 con la cantante Bonnie Raitt e dal 2011 \u00e8 sposato con l'attrice Emily Donahoe."}
{"id": "2348148", "revid": "84184", "url": "https://it.wikipedia.org/wiki?curid=2348148", "title": "Concilio di Melfi I", "text": "Il concilio di Melfi I fu promulgato da papa Niccol\u00f2 II.\nIl concilio (o sinodo) si tenne dal 3 agosto al 25 agosto 1059; riunisce tutti i vescovi latini del Mezzogiorno e vi parteciparono un centinaio tra cardinali, abati, religiosi e nobili.\nIl primo concilio di Melfi fu preceduto dal trattato di Melfi e si concluse con il concordato di Melfi.\nPapa Niccol\u00f2 II, durante il primo concilio di Melfi, nomina Roberto il Guiscardo duca di Puglia e Calabria e poi di Sicilia.\nDell'altro principe, Riccardo I conte di Aversa, nominato nella stessa assise principe di Capua, non rester\u00e0 traccia per i posteri.\nNell'iconografia resta in evidenza la casata Altavilla e viene oscurata la rivale casata Drengot, che (alla fine) soccomber\u00e0 a quella rivale.\nGli aspetti organizzativi.\nIn vista dell'organizzazione degli accordi e del primo concilio di Melfi, Niccol\u00f2 II nel giugno del 1059 si rec\u00f2 a Melfi, nella capitale della Contea di Puglia, e si trattenne nella rocca fortificata per oltre due mesi dell'estate, per definire con i capi delle casate Altavilla e Drengot Quarrel un trattato, oltre che un concordato, e per indire il concilio stesso.\nL'alleanza tra la Chiesa e i normanni avvenne tramite l'abate di Montecassino, Desiderio di Benevento, futuro papa Vittore III. Le trame dell'accordo furono tessute da Godano o Gelaldo, vescovo di Acerenza, legato a Roberto il Guiscardo. La principessa Sichelgaita di Salerno riserv\u00f2 al pontefice un'accoglienza maestosa, organizz\u00f2 il sinodo e prepar\u00f2 lo svolgimento degli incontri che portarono al trattato di Melfi e al concordato di Melfi.\nMentre il thema di Basilicata scomparve, Baldovino, vescovo di Melfi, ospit\u00f2 il pontefice, che era accompagnato da Ildebrando di Soana, dal cardinale Umberto di Silva Candida e dall'abate Desiderio di Montecassino.\nUn ritratto del pontefice, realizzato nel periodo 1748-1765, sar\u00e0 esposto nella cattedrale di Melfi a ricordo dell'avvenimento.\nGli aspetti religiosi.\nIl concilio di Melfi I \u00e8 il primo sinodo che si tiene dopo lo scisma, in un periodo di rapporti tesi fra le Chiese d'Oriente e d'Occidente. Riafferma l'osservanza del celibato in un'area in cui i preti usano prendere moglie, sancisce il divieto di assistere ai riti celebrati dai sacerdoti concubinari e depone i vescovi simoniaci.\nIl sinodo discute della elezione dei futuri pontefici e conferma le norme approvate nell'aprile del 1059 dal sinodo Lateranense (bolla \"In Nomine Domini\" per l'elezione ai soli cardinali vescovi), che aboliscono il privilegium ottonianum. \nL'assise rivendica i diritti del Papato sulle provincie ecclesiastiche di rito bizantino nel sud Italia; avvia una lotta per far scomparire la gerarchia bizantina (dopo la modifica di Leone III) e risottomettere la Chiesa alla giurisdizione romana.\nIl capo della Chiesa interviene su alcune strutture del clero di Basilicata, Campania e Puglia. Niccol\u00f2 II eleva la diocesi di Acerenza ad arcidiocesi metropolitana e rende la diocesi di Melfi immediatamente soggetta alla Santa Sede. Il papa conferma i possessi di San Vincenzo al Volturno, fra i quali San Salvatore di Alife.\nNiccol\u00f2 II premia Desiderio di Benevento, ed eleva l'abate di Montecassino al cardinalato. Il papa respinge la donazione dell'abbazia di Calena allo stesso Desiderio, e riconosce l'autonomia da Cassino all'abate Adam per il monastero di Santa Maria sull'isolotto di San Nicola delle Tremiti, ove aveva soggiornato lo stesso Desiderio.\nIl pontefice depone Giovanni, arcivescovo di Trani, gi\u00e0 ambasciatore a Costantinopoli, ove aveva ottenuto il titolo di sincello (vicario generale) da Isacco I Comneno. Egli era titolare anche della Chiesa di Siponto e le mire per estendere la diocesi su questa cattedra provocano la deposizione: il papa lo sostituisce con Delio. Giovanni ebbe la sfortuna di ricevere la lettera dell'arcivescovo di Ocrida che diede inizio allo scisma.\nNiccol\u00f2 II emette a Melfi una bolla il 24 agosto 1059 che conferma, all'arcivescovo di Bari Nicola, le chiese di San Salvatore e di Santa Maria. Il papa conferisce un privilegio alla chiesa di Rutigliano e dichiara libera da giurisdizioni vescovili la cattedrale dei Santi Pietro e Paolo (l'attuale chiesa matrice).\nGli aspetti politici.\nNiccol\u00f2 II nella giornata conclusiva del primo concilio di Melfi, il 25 agosto 1059, concede solennemente l'investitura dei territori e consacra Riccardo I di Aversa, principe di Capua della casata Drengot Quarrel e Roberto il Guiscardo, duca di Puglia e Calabria, della casata Altavilla con la possibilit\u00e0 della conquista della Sicilia.\nI capi delle casate si ergono a difensori della Chiesa, contro l'Impero bizantino e l'Impero di Germania. La conquista normanna si trasforma in guerra di liberazione delle terre meridionali e della Sicilia dalla Chiesa di Costantinopoli e dell'occupazione saracena in Calabria e nell'isola.\nNiccol\u00f2 II toglie la scomunica a Roberto il Guiscardo, lo riceve come suo fidelem, e lo benedice insieme alla consorte Sichelgaita. Il testo del giuramento del Guiscardo \u201cPer grazia di Dio e di San Pietro Duca di Puglia e di Calabria e Duca futuro di Sicilia\u201d sar\u00e0 conservato negli archivi vaticani.\nRoberto d'Altavilla si impegna a mostrarsi fedele verso il pontefice e i successivi papi, che gli avrebbero riconfermato l'investitura. Si obbliga a sostenerlo nel controllo del papato. Si impegna a non invadere o depredare lo Stato della Chiesa. Lo aiuter\u00e0 a recuperare le regalie di san Pietro. Non prester\u00e0 giuramenti ad altri se non con la riserva di fedelt\u00e0 alla Chiesa. Tutto ci\u00f2 avviene per suggellare gli accordi tra le parti stabiliti dal trattato e culminati con la stipula del concordato.\nSi conclude, cos\u00ec, il primo dei cinque concili papali indetti nel castello di Melfi nel giro di 78 anni, tra il 1059 e il 1137, con la partecipazione attiva di cinque diversi pontefici, per discutere delle emergenze religiose e per verificare i rapporti fra il papato e i capi normanni.\nIl parere dello storico.\nIn merito agli accordi di Melfi e al primo concilio di Melfi, lo storico Cosimo Damiano Fonseca, ne \"I Normanni popolo d'Europa\", rileva che: \u201cAssume significativo rilievo la formula del giuramento di Melfi del 1059 dove \u00e8 possibile, tra l'altro, rinvenire le linee del programma di politica ecclesiastica di Roberto il Guiscardo\".\nA Melfi Roberto il Guiscardo si impegnava a rimettere tutte le chiese del suo dominio, insieme con i loro possedimenti, alla \"potestas\" del papa e di proteggerle nella fedelt\u00e0 verso la Chiesa romana e di non giurare fedelt\u00e0 ad alcuno \u201cnisi salva fidelitate sancte Romane ecclesie.\u201d (Italia Pontificia 1935, VIII, n. 14, p.\u00a011)\nI successivi concili in Melfi.\nRicordiamo i successivi: nel 1067 il concilio di Melfi II con il papa Alessandro II; nel 1089 il III sinodo di Melfi con Urbano II, poi Pasquale II nel 1101 al concilio di Melfi IV ed, infine, Innocenzo II nel 1137 al concilio di Melfi V, ultimo della serie.\nLa Chiesa non riconosce, invece, il concilio di Melfi del 1130, perch\u00e9 organizzato dall'antipapa Anacleto II."}
{"id": "2348149", "revid": "1718925", "url": "https://it.wikipedia.org/wiki?curid=2348149", "title": "Frank", "text": ""}
{"id": "2348151", "revid": "287204", "url": "https://it.wikipedia.org/wiki?curid=2348151", "title": "Chiesa di San Francesco e Sant'Antonio", "text": "La chiesa di San Francesco e Sant'Antonio \u00e8 situata nella citt\u00e0 di Cava de' Tirreni, all'ingresso del quattrocentesco Borgo Scacciaventi, in un'ampia piazza prospiciente la statale 18 che da Napoli conduce a Salerno.\nLa chiesa, risalente al 1500, \u00e8 stata ricostruita, su tre livelli, dopo che il terremoto dell'Irpinia del 23 novembre 1980 l'aveva in gran parte rasa al suolo. Adiacente alla chiesa \u00e8 il convento dei frati minori, che ospita una prestigiosa biblioteca, il presepe monumentale, il centro di accoglienza Casa del pellegrino e la Mensa dei poveri.\nStoria.\nAlla fine del XV secolo la vita commerciale e religiosa di Cava de' Tirreni era concentrata lungo i portici del \"Borgo Scacciaventi\"; nel 1450 il Municipio decise di costruirvi una nuova chiesa con annesso convento, da affidare ai frati francescani, donando \u00aballa Provincia di principato dei Minori Osservanti quattro moggia di terra...nel luogo detto Scassa-ventri\u00bb.\nLa costruzione ebbe inizio nel 1492, ma solo il 24 febbraio 1501 fu \u00abpigliata la possessione de lo decto Santo loco per frate Damiano de Licia, vicario prov.le, con circa frati sessanta\u00bb.\nLa municipalit\u00e0 continu\u00f2 a sostenere tutte le necessit\u00e0 economiche della comunit\u00e0 francescana, in segno di gratitudine per l'assistenza e l'apostolato religioso svolto dai frati, considerando quindi la chiesa di San Francesco come la \"Chiesa della Municipalit\u00e0\".\nPer poter meglio servire ai bisogni anche materiali del popolo, il 25 agosto 1580 i frati fondarono la Confraternita dell'Immacolata Concezione di Maria, che si \u00e8 prodigata in opere caritative fino ai giorni nostri: infatti, sospesa solo nel 1943, si \u00e8 poi ricostituita nel novembre 2001 con il nome di \"Arciconfraternita della SS. Concezione e di San Francesco e Sant'Antonio\".\nLa chiesa, nel corso degli anni, fu ingrandita ed arricchita al suo interno da numerose opere d'arte; sulla destra della facciata fu eretta anche un'imponente torre campanaria con orologio. Il complesso raggiunse il suo massimo splendore nel 1600; la storia dei secoli seguenti fu per\u00f2 in gran parte segnata da eventi distruttivi.\nIl 5 giugno 1688 avvenne il primo terremoto, che danneggi\u00f2 il soffitto sull'altare maggiore: restarono intatte le statue dell\"Immacolata Concezione\", di \"San Francesco\" e di \"Sant'Antonio\", tuttora esistenti. Il sisma del 1694 caus\u00f2 invece il parziale crollo del campanile; riportata al suo splendore, la chiesa sub\u00ec altri danni minori da altre scosse, negli anni 1732, 1805 e 1857; restaurata, sempre grazie al sostegno della citt\u00e0, fu riaperta solennemente il 21 agosto 1864.\nL'11 settembre 1943 fu la guerra a provocare gravi danni: alcuni colpi di obice, partiti dalle navi anglo-americane impegnate nello sbarco delle truppe alleate a Salerno, raggiunsero l'edificio. In pochi attimi and\u00f2 perduto il lungo lavoro di costruzioni e restauri dei secoli precedenti: crollarono parte del campanile e della facciata, e l'intero soffitto a cassettoni in legno e oro. Andarono distrutti anche l'organo e le pareti della navata centrale, con decine di pregevoli affreschi, tele e quadri di maestri del Seicento e del Settecento.\nAncora una volta si diede inizio all'opera di ricostruzione, terminata solo negli anni sessanta. Tuttavia, l'ultima scossa del 1980 provoc\u00f2 la distruzione quasi totale dell'intero edificio; si salv\u00f2 dalla macerie solo ci\u00f2 che era nell'abside e nel presbiterio: i dipinti e alcune statue, che furono recuperate in buono stato, oltre al nuovo grande organo Tamburini, con le sue 3064 canne, collocato nella chiesa nel 1960.\nFu solo nel 1996 che ebbe inizio l'ultimo lavoro di riedificazione, durato tredici anni; l'opera, realizzata in varie fasi, si \u00e8 compiuta grazie al sostegno economico dei fedeli. Numerose sono state le iniziative per la raccolta dei fondi; ed esempio la sottoscrizione \"Un mattone per San Francesco\".\nIl 14 febbraio 1998 viene aperta una prima sezione della \"chiesa superiore\", con l'abside ed il transetto, che provvisoriamente ospiter\u00e0 le funzioni religiose. Nel febbraio 1999 si inaugura il campanile; nel frattempo, prosegue il lavoro di creazione delle fondazioni, con i pi\u00f9 moderni criteri antisismici. Gli scavi riportano alla luce la cripta, l'antico cimitero dei frati. L'area cos\u00ec ricavata sotto la chiesa viene quindi consacrata, il 7 dicembre 2004, come \"Chiesa inferiore della Santissima Concezione\"; la cripta custodisce le reliquie di sant'Antonio, nel frattempo giunte da Padova. Nel 2009 termina il restauro della sagrestia e si completa la ricostruzione dell'intera chiesa superiore, con il collegamento interno alla cripta ed alla chiesa inferiore.\nIl 14 marzo 2009 l'intero complesso \u00e8 stato aperto ai fedeli, e la chiesa \u00e8 stata consacrata il giorno seguente dall'arcivescovo di Amalfi-Cava, monsignor Orazio Soricelli.\nLa chiesa.\nL'edificio si sviluppa oggi su tre livelli: chiesa superiore, cripta e chiesa inferiore.\nChiesa superiore.\nDue ampie gradinate, tra le quali \u00e8 collocata un'antica colonna corinzia di marmo cipollino sormontata da una croce risalente al seicento, conducono dalla piazza all'ingresso principale della chiesa.\nFacciata.\nRimasta in piedi dopo il terremoto del 1980, la facciata, di ispirazione cinquecentesca, \u00e8 tra gli elementi di pregio dell'intero complesso.\nIl prospetto, in tufo e travertino, si presenta con una linea ondulata, resa leggera da tre ampi archi; quello centrale \u00e8 sormontato da un alto balcone e sorretto da colonne binate e introduce, attraverso il nartece, al portone principale; sulla parete destra del nartece, \u00e8 posta la lapide commemorativa dell'inaugurazione del 14 marzo 2009.\nTorre campanaria.\nSulla destra si staglia il campanile, costruito nel 1584 in sei ordini; dopo il crollo, nel 1694, della parte pi\u00f9 alta, misura attualmente 35,80 metri. La torre si caratterizza per il particolare contrasto tra il piperno grigio, che delinea i quattro ordini, e l'intonaco bianco. I primi tre piani sono a pianta quadrangolare, con finestre ad arco; al terzo \u00e8 collocata la campana pi\u00f9 grande, fusa nel 1687. L'ultimo ordine \u00e8 a pianta ottagonale, con i lati delineati dalle lesene in piperno, e ospita le altre campane: una risalente al 1765, l'altra fusa nel 1957 da due pi\u00f9 piccole, datate 1537 e 1869.\nPortale.\nL'antico portale centrale, ricco di fregi, presenta dei battenti in legno marrone, oggi accuratamente restaurati, intagliati nel 1528 dai maestri cavesi Giovanni Marino Vitale e Marcantonio Ferrari. I venti pannelli illustrano con bassorilievi alcune scene evangeliche, tra cui l'Annunciazione, con l'arcangelo Gabriele e la Vergine Maria, i santi Pietro e Paolo, e poi figure e animali in stile gotico. I pannelli centrali raffigurano lo stemma della citt\u00e0 di Cava, presente anche al centro dell'architrave, affiancato dai simboli dei quattro evangelisti.\nInterno.\nL'interno si presenta luminoso e ampio, a croce latina: tre navate, lunghe 35 metri, il transetto, largo 37,70 metri e lungo 10,70, e il presbiterio. Tutta la chiesa, dipinta con delicate sfumature in bianco, azzurro e nei vari toni del giallo, \u00e8 rischiarata dalla luce proveniente dalle grandi finestre policrome; anche i vetri azzurrati dei lucernari creano suggestivi effetti cromatici tra le bifore del matroneo, sulle navate laterali.\nNavate e transetto.\nNel soffitto della navata centrale spicca il grande dipinto ovale della \"Gloria dell'Immacolata tra gli angeli\". Poco pi\u00f9 avanti, pende la struttura di ingranaggi e carrucole predisposta per innalzare e far oscillare nella navata, durante le celebrazioni liturgiche pi\u00f9 importanti, un incensiere del peso di 70\u00a0kg: fuso in rame, cesellato e bagnato in argento, \u00e8 il pi\u00f9 grande del mondo, e pu\u00f2 contenere 10\u00a0kg di carbone e 3\u00a0kg di incenso.\nSopra la porta principale, \u00e8 stato ricostruito fedelmente il \"Coro notturno\" dell'antica chiesa; al di sotto della balaustra, oggi sono esposti solo undici degli originari tredici dipinti su tavola del Seicento, salvati dalla distruzione del bombardamento del 1943. Raffigurano alcuni santi dell'Ordine francescano: Francesco d'Assisi, Antonio di Padova, Pasquale Bayl\u00f3n, Bonaventura da Bagnoregio, Ludovico di Tolosa, Bernardino da Siena, Giovanni da Capestrano, Elisabetta d'Ungheria, Pietro d'Alc\u00e1ntara, Chiara d'Assisi e Giacomo della Marca.\nA sinistra del portone, conservatosi in buono stato, si trova il monumento sepolcrale, con stemma ed epigrafe, al generale Pietro Carola, morto nel 1668. Sulla parete destra, \u00e8 stata scoperta il 15 marzo 2009 una lapide commemorativa della consacrazione della chiesa.\nLe navate laterali sono caratterizzate da numerose cappelle; nei secoli passati ad esse erano legate, per \"ius patronatus\", diverse famiglie cavesi, le quali si curavano anche della loro ricostruzione dopo ogni evento distruttivo. Oggi quest'antica tradizione \u00e8 stata seguita, non esistendo pi\u00f9 il diritto patronale, \"affidando\" le cappelle alla cura di alcune famiglie ed associazioni che hanno dato sostegno all'opera di riedificazione della chiesa.\nIn ciascuna delle cappelle c'\u00e8 una statua lignea, o un dipinto, raffigurante il santo a cui \u00e8 intitolata; procedendo dal fondo verso il transetto, si susseguono:\nnavata sinistra:\nnavata destra:\nAnche ai lati del vasto transetto si aprono quattro grandi cappelle:\nsul lato sinistro:\nsul lato destro:\nPresbiterio e abside.\nNel presbiterio, l'antica balaustra in marmo, con bassorilievi raffiguranti lo stemma dell'Arciconfraternita, si apre, al centro, in una breve scalinata a ventaglio, come a voler accogliere e condurre i fedeli verso il cinquecentesco altare maggiore, di marmo intarsiato con disegni floreali. Sotto l'altare sono custodite alcune reliquie francescane.\nFanno da sfondo le grandi canne dell'organo Tamburini e due mezze lunette, raffiguranti l'arcangelo Gabriele e la Vergine Maria, dell'inizio del XVIII secolo. Completano la cornice dell'abside otto tele di ignoto della prima met\u00e0 del XVII secolo: \"La tentazione di Ges\u00f9 nel deserto\", \"Cristo e la samaritana\", \"Cristo e l'adultera\", \"Cristo e san Giovanni Battista\", \"Il battesimo di Ges\u00f9\", \"La resurrezione di Lazzaro\", \"La trasfigurazione\", \"L'ingresso in Gerusalemme\".\nAlle spalle dell'altare maggiore c'\u00e8 il coro diurno, realizzato nel 1534 del maestro Giovanni Marino Vitale, con 46 stalli in noce massello, intagliato con delicate testine d'angelo.\nSulla destra dell'altare maggiore c'\u00e8 la grande cappella dell'Immacolata, con la restaurata statua in legno dell\"Immacolata Concezione\", opera del 1593 di G. Antonio Martino. Un grande affresco sulla volta raffigura il Santissimo Sacramento.\nSulla sinistra dell'altare maggiore, c'\u00e8 l'altare di San Pasquale Baylon, su cui \u00e8 collocata la statua lignea del santo. Ancora a sinistra, l'area dedicata alla confessione \u00e8 dominata da un grande crocifisso ligneo del XVII secolo.\nUna porta con architrave in pietra grigia con lo stemma della citt\u00e0 di Cava conduce alla sacrestia.\nSacrestia.\nLa sacrestia, che ha subito solo lievi danni nell'ultimo evento sismico, ha conservato pressoch\u00e9 intatti gli affreschi cinquecenteschi, in parte attribuiti a Belisario Corenzio (1560-1643).\nNella volta a semibotte, gli affreschi nei riquadri e nelle lunette, delineati da elaborati stucchi e completati da iscrizioni esplicative, illustrano scene della vita e alcuni dei miracoli di sant'Antonio; nelle vele laterali sono raffigurati papi e personaggi di rilievo dell'Ordine francescano. Sulle pareti si susseguono le figure di san Francesco, sant'Antonio, san Bernardino da Siena, san Ludovico d'Angi\u00f2, santa Chiara e santa Elisabetta d'Ungheria; sopra la porta che accede al coro diurno, un grande riquadro sormontato dallo stemma di Cava presenta il \"Miracolo della mula\".\nIn basso le pareti sono coperte da una spalliera con banconi e armadi, in massello di noce, di artista ignoto di fine Cinquecento, finemente intagliata: i rettangoli dei pannelli, sormontati da testine d'angelo, sono intercalati da colonnine semiscanalate, con capitelli corinzi.\nDa una porta laterale della sacrestia, si accede alla antica sala del refettorio, che custodisce un grande dipinto su tela (cm 316x 397) di Giuseppe Guerra, allievo del Solimena, raffigurante \"L'Ultima Cena del Signore\", opera datata 1718.\nCripta.\nLa spazio della cripta \u00e8 raccolto e sobrio; il grigio del cemento armato della possente struttura delle fondazioni, lasciato a vista, \u00e8 ingentilito e impreziosito dagli stucchi raffiguranti elementi ricchi di simbolismo escatologico. Anche il pavimento in cotto, realizzato a mosaico, ripercorre nei disegni delle minute tessere la storia della Salvezza.\nDue scale conducono dalla chiesa superiore alla cripta: accedendo dalla Cappella dell'Immacolata, si giunge subito ad un piccolo ambiente, nel quale spicca a terra il mosaico del planisfero, che occupa l'intera superficie della sala. In una nicchia, la statua della \"Vergine Maria regina del mondo\" e la \"Piramide della vita\"; il basso soffitto \u00e8 decorato al centro con il grande cerchio del Sole, e agli angoli con Saturno, una cometa, la Luna e una spirale di stelle.\nLa scala a sinistra dell'altare maggiore conduce alla Cappella dell'Adorazione: nella piccola sala si trova un sarcofago in marmo del I-II secolo, con bassorilievi di scene di caccia, originariamente (dal 1585) collocato nell'antica sacrestia, funge da altare per il tabernacolo del SS. Sacramento.\nLe reliquie.\nContinuando la discesa, prosegue il percorso simbolico dei mosaici del pavimento; infine, i due accessi si ricongiungono nel cuore della cripta. Qui sono esposte le reliquie di san Francesco e sant'Antonio, portate con un solenne pellegrinaggio da Padova a Cava de' Tirreni il 17 febbraio 1996. Ogni 13 del mese il reliquiario di sant'Antonio viene portato nella chiesa superiore ed esposto alla venerazione dei fedeli.\nLungo la scala che scende ancora verso la chiesa inferiore, due nicchie accolgono i reliquiari di san Pasquale e dei dodici apostoli.\nChiesa inferiore.\nLe nuove fondazioni ospitano la chiesa, inaugurata il 7 dicembre 2004 come \"Chiesa inferiore dell'Immacolata Concezione\".\nL'aspetto \u00e8 moderno; anche qui, come nella cripta, il cemento \u00e8 a vista; ma tutta la struttura e il sacro arredo della chiesa inferiore rimanda a profondi significati simbolici.\nIl riferimento costante \u00e8 al capitolo 21 dell'Apocalisse: cos\u00ec, le 12 massicce colonne quadruple, che sono il sostegno della chiesa superiore, ricordano il versetto 21,14: \"Le mura della citt\u00e0 avevano dodici fondamenti, e su quelli stavano i dodici nomi di dodici apostoli dell'Agnello\".\nIn ciascun gruppo di colonne \u00e8 come incastonata una grande statua, in legno policromo: san Pietro, san Matteo, san Tommaso, san Bartolomeo, san Taddeo, san Simone, san Paolo, san Giovanni, sant'Andrea, san Giacomo maggiore, san Filippo, san Giacomo minore: i dodici apostoli, i primi seguaci di Ges\u00f9, sostegni della Chiesa universale.\nAl centro della navata, l\u00ec dove, durante i lavori di scavo, \u00e8 stata rinvenuta una sorgente d'acqua, \u00e8 stato costruito un pozzo, come in \"Apocalisse\" 21, 6: \u00abOgni cosa \u00e8 compiuta. Io sono l'alfa e l'omega, il principio e la fine. A chi ha sete io dar\u00f2 gratuitamente della fonte dell'acqua della vita\u00bb. Sui portali della chiesa inferiore si ritrovano l\"Alfa\" e l\"Omega\", presenti anche nei mosaici del pavimento della cripta.\nLa struttura che sovrasta l'altare, in ferro colorato, con una forma stilizzata aperta, come protesa verso un abbraccio, esprime l'amore universale di Dio verso tutti gli uomini, l'avvento della \"Gerusalemme celeste\" (\"Atti degli Apostoli\", 21,1-4). Al centro, incorniciato dal ferro azzurro, \u00e8 collocato il quadro della \"Vergine Immacolata\". L'immagine, risalente al 1500, \u00e8 stata portata in pellegrinaggio a Roma, il 21 aprile 2004, ed \u00e8 stata benedetta ed incoronata dal papa Giovanni Paolo II; sul fondo della navata sinistra, un dipinto ottagonale ricorda questo avvenimento: vi \u00e8 ritratto Giovanni Paolo II che benedice la corona dell'Immacolata portata a lui dai frati della comunit\u00e0 conventuale, tra cui il dantista padre Attilio Mellone, con l'arcivescovo monsignor Orazio Soricelli.\nNella zona attigua al presbiterio, trova posto un organo a canne donato dalla Provincia Serafica dell'Umbria.\nBiblioteca.\nLa prima biblioteca del convento francescano di Cava de' Tirreni fu allestita intorno al 1544; il patrimonio librario si arricch\u00ec nel tempo, anche con opere di Tommaso d'Aquino, Bonaventura da Bagnoregio e Giovanni Duns Scoto.\nIn seguito alla legge di soppressione del 1866, molti volumi andarono dispersi; la biblioteca rimase in abbandono fino al 1970, quando il frate incaricato, padre Serafino Buondonno, riusc\u00ec a recuperare molti libri e a riordinare tutto il prezioso materiale, rendendolo fruibile al pubblico e agli studiosi.\nIl terremoto del 1980 danneggi\u00f2 i locali che ospitavano la biblioteca, risparmiando fortunatamente i libri, poi trasferiti e risistemati, nel 1983, in una vasta sala al piano terra del convento.\nL'8 novembre 2010 \u00e8 stata inaugurata la nuova sede della biblioteca, collocata nell'ala destra del matroneo della chiesa superiore; la sala \u00e8 stata intitolata al beato Duns Scoto, filosofo e teologo francescano.\nL'intero patrimonio della biblioteca consiste in circa ventimila opere: il nuovo allestimento espone le opere di maggior pregio storico e artistico. Le pi\u00f9 antiche sono tre incunaboli datati 1495, 1500 e 1501; sono presenti anche trecento cinquecentine, edite da famose stamperie italiane, quali Manuzio e Zoppini di Venezia, ed estere, soprattutto di Parigi.\nTra le opere di particolare interesse storico, sono esposti due antichi dizionari italiano-cinese e italiano-arabo, e un Atlante Geografico, stampato a Napoli nel 1766, intitolato \"Mappa Mondo o vero carta generale del globo terrestre\": in sei carte sono raffigurati i due emisferi, con al centro lo stemma dei Borboni, e i continenti, descritti come fino ad allora erano conosciuti ed esplorati: l'Europa, l'Asia, l'Africa, l'America meridionale e l'America settentrionale.\nI libri corali sono ventidue, datati dal XVI al XIX secolo, e contengono testi e musica ad uso liturgico; venti di essi sono manoscritti su pergamena, con decori e lettere iniziali miniate, opera spesso degli stessi frati francescani.\nConvento.\nIl convento, dove risiedono i frati, \u00e8 di recente costruzione. Infatti, il cinquecentesco edificio che ospitava l'antico convento, alla sinistra della chiesa, fu requisito ai francescani dallo Stato italiano, ai sensi della legge di soppressione degli ordini religiosi, del 7 luglio 1866.\nTra grandi difficolt\u00e0, i frati riuscirono ad evitare la chiusura della chiesa, e trovarono un alloggio provvisorio in poche stanze sopra la sacrestia. Tra il 1904 e il 1937, poco a poco, fu costruito l'attuale convento, completato infine nel 1966.\nL'edificio, di forma quadrangolare, ha un ampio chiostro circondato su tre lati da un porticato. Dal chiostro si accede alle sale che ospitano il presepe monumentale.\nPresepe monumentale.\nI frati, seguendo l'esempio di san Francesco, hanno sempre tenuto viva la tradizione del presepe che, fino agli anni ottanta, veniva allestito lungo l'intera navata sinistra. Il sisma del 23 novembre 1980 provoc\u00f2 anche la distruzione di molti pastori del Settecento e dell'Ottocento, tra cui alcune pregevoli opere dello scultore Alfonso Balzico, che erano gi\u00e0 stati collocati in chiesa, in vista dell'imminente Natale.\nNel corso degli anni seguenti, in un'ala del convento \u00e8 stato realizzato un percorso presepiale permanente, esteso oggi per circa 1000 m2. Nelle sale si susseguono varie scenografie, dal presepe settecentesco napoletano, al presepe orientale; sono esposte preziose collezioni di pastori e animali di singolare bellezza, dal 1600 ad oggi, e le antiche grandi statue dei Re Magi, con i loro cavalli e i musici, opera del Balzico, recuperati fortunosamente tra le macerie.\nAttivit\u00e0.\nMensa dei poveri.\nTra le attivit\u00e0 caritative e sociali c'\u00e8 la mensa dei poveri, che era attiva gi\u00e0 nell'Ottocento; oggi i frati ed volontari continuano ad accogliere come un tempo i bisognosi nel refettorio.\nCasa del pellegrino.\nLa chiesa \u00e8 meta di molti pellegrinaggi, soprattutto per la presenza delle reliquie di sant'Antonio. Nel 2008 \u00e8 stata inaugurata, adiacente alla chiesa superiore, la \"Casa del pellegrino\".\nFestivit\u00e0.\nNel corso dell'anno nella chiesa francescana si celebrano solennemente diverse ricorrenze: in particolar modo, si festeggia sant'Antonio, il 13 giugno e il 17 e 18 febbraio (in ricordo dell'arrivo delle reliquie). Il 4 ottobre si festeggia san Francesco, l'8 dicembre l'Immacolata Concezione; il 30 aprile e 1\u00ba maggio si ricorda l'Incoronazione del quadro della Vergine.\nIn occasione della festa del 13 giugno, l'antica statua di sant'Antonio \u00e8 esposta sul trono processionale, circondata da dieci nuovi angeli di legno policromo; l'intera pesante struttura \u00e8 poi portata in processione per le strade della citt\u00e0, sostenuta a spalla da due squadre costituite da membri dell\"'Associazione dei portatori\".\nDurante le celebrazioni di ottobre in onore di san Francesco, viene ricordato un antico privilegio risalente, secondo la tradizione, al Settecento: il conferimento del Toson d'oro. Dal 2008, ogni anno si rinnova il rito della imposizione dell'onorificenza: la statua cinquecentesca del santo \u00e8 vestita con il collare d'oro dell'ordine cavalleresco."}
{"id": "2348157", "revid": "92920", "url": "https://it.wikipedia.org/wiki?curid=2348157", "title": "Parco tecnologico padano", "text": ""}
{"id": "2348170", "revid": "110157", "url": "https://it.wikipedia.org/wiki?curid=2348170", "title": "Il romanzo del vecio", "text": "Il romanzo del vecio - Enzo Bearzot, una vita in contropiede \u00e8 un libro scritto dal giornalista Gigi Garanzini, uscito in Italia nell'ottobre 1997, edito da Baldini Castoldi Dalai, con prefazione di Indro Montanelli.\nContenuto.\nSi tratta di un libro-intervista all'ex selezionatore dell', Enzo Bearzot, circa le sue esperienze maturate nel corso degli anni nelle varie citt\u00e0 in cui ha vissuto, sia a livello professionale che a livello umano. L'argomento centrale \u00e8 la vittoria al disputato in Spagna; il \"Vecio\" racconta la sua esperienza e quella dei giocatori prima e durante il torneo, quando si trovavano al centro delle polemiche che scaturivano sia dagli organi di stampa che da quelli della Federcalcio; polemiche che piano piano vennero spazzate via dalle continue vittorie della squadra.\nNell'ultima parte viene raccontata la vita e lo stato d'animo di Bearzot negli anni successivi; afferm\u00f2 di aver sempre detestato la Milano da bere degli anni 1980 e, a livello sportivo, decise di uscire di scena dopo che il calcio si stava trasformando nello spietato \"business\" moderno in cui girava troppo denaro, e dopo i continui scandali di gare truccate e giocatori corrotti che riguardarono l'intero panorama calcistico nazionale."}
{"id": "2348171", "revid": "1748973", "url": "https://it.wikipedia.org/wiki?curid=2348171", "title": "Smoke on the Water", "text": "Smoke on the Water \u00e8 un brano musicale del gruppo hard rock britannico Deep Purple pubblicato nel 1972 all'interno dell'album \"Machine Head\" e, come singolo, nel 1973.\nIl brano.\nVenne incluso nell'album \"Machine Head\", uscito nel 1972 e pubblicato come singolo l'anno successivo in quanto il gruppo non si aspettava che la canzone si sarebbe rivelata un successo.\nNel 1973 venne pubblicato un singolo \"Made In Japan\" con una versione registrata dal vivo in Giappone e contenuta anche nell'album omonimo.\nTracce.\nEdizione USA\nLato A\nLato B\nEdizione \"Made In Japan\"\nLato A\nLato B\nEP (1977)\nLato A\nLato B\nAccoglienza.\nIl singolo raggiunse il 2\u00ba posto in Canada, il 4\u00ba posto nella Billboard Hot 100 negli Stati Uniti nell'estate del 1973.\nIl testo.\nIl brano racconta un episodio realmente accaduto a Montreux nel 1971, quando verso la fine di un concerto di Frank Zappa and the Mothers of Invention uno spettatore spar\u00f2 un razzo segnaletico che incendi\u00f2 il Casin\u00f2.\nIl titolo \"Smoke on the Water\" (letteralmente \"fumo sull'acqua\", accreditato al bassista Roger Glover, che narra di come ebbe l'idea quando si risvegli\u00f2 dopo aver fatto un sogno qualche giorno dopo l'accaduto) si riferisce al fumo che si spandeva sopra il lago Lemano dal casin\u00f2 in fiamme mentre i membri dei Deep Purple guardavano l'incendio dal loro hotel. Il nome \"funky Claude\" si riferisce a Claude Nobs, il direttore del Montreux Jazz Festival, che aiut\u00f2 alcune persone a fuggire dall'incendio."}
{"id": "2348174", "revid": "767487", "url": "https://it.wikipedia.org/wiki?curid=2348174", "title": "Richard Dixon Oldham", "text": ""}
{"id": "2348176", "revid": "228587", "url": "https://it.wikipedia.org/wiki?curid=2348176", "title": "Busuanga", "text": ""}
{"id": "2348178", "revid": "287204", "url": "https://it.wikipedia.org/wiki?curid=2348178", "title": "Busuanga (Palawan)", "text": "Busuanga \u00e8 una municipalit\u00e0 di Terza classe delle Filippine, situata nella Provincia di Palawan, nella regione di Visayas Occidentale.\nLa municipalit\u00e0 occupa un'area composta dalla parte nord-occidentale dell'isola di Busuanga. \u00c8 formata da 14 baranggay:"}
{"id": "2348187", "revid": "729019", "url": "https://it.wikipedia.org/wiki?curid=2348187", "title": "Vela bermudiana", "text": " \nIl termine vela bermudiana, o vela Marconi, si riferisce alla tipica configurazione velica di gran parte delle moderne barche a vela. Sviluppata nelle Bermuda nel XVII secolo, il termine \"Marconi\" fu successivamente riferito all'inventore italiano Guglielmo Marconi, per la somiglianza con l'antenna della relativa radio senza fili.\nDescrizione.\nLa velatura consiste di una vela triangolare a poppa dell'albero, con angolo di penna fissato alla parte superiore dell'albero; la sua caduta prodiera che scende lungo l'albero \u00e8 normalmente inferita ad esso per la sua intera lunghezza; il suo angolo di mura fissato alla base dell'albero; la base regolata dal boma; il suo angolo di scotta fissato all'estremit\u00e0 del boma e controllato dalla scotta della vela.\nOriginariamente sviluppata per piccoli vascelli e successivamente adattata per i grandi velieri oceanici, la vela bermudiana rappresenta la randa dell'albero di maestra o la vela principale degli altri alberi di un'imbarcazione (albero di mezzana e albero di trinchetto). La vela bermudiana ha largamente rimpiazzato le pi\u00f9 antiche vele auriche, eccetto che nei velieri di tipo schooner. Il disegno originale sviluppato nelle Bermuda si caratterizzava da una forma molto allungata, alberi inclinati, lunghi bompressi e boma, e larghe superfici veliche. Tale disegno tradizionale si vede ancora oggi solo nelle barche a vela specificamente usate per le competizioni tra i Yacht Clubs di Bermuda. In generale nel design odierno di tale tipo di velatura sono stati attenuati i caratteri pi\u00f9 estremi. \nIl piede di una vela bermudiana pu\u00f2 essere attaccato al boma lungo la sua lunghezza, ma nelle barche pi\u00f9 moderne \u00e8 fissato solo per le sue estremit\u00e0 (angolo di mura e di bugna). In qualche iniziale vascello bermudiano, la randa era fissata solo all'albero e alla coperta e mancava del boma. Tale tipologia \u00e8 riprodotta in due dei tre alberi del vascello \"Spirit of Bermuda\", una recente ricostruzione di uno schooner mercantile del 1830. Gli scafi bermudiani tradizionali spesso montavano pure vele addizionali per le andature di poppa, come spinnaker e fiocchi.\nUn armamento sloop con vela bermudiana e un solo fiocco \u00e8 noto come \"sloop bermudiano\" o \"sloop Marconi\". Il termine sloop bermudiano pu\u00f2 anche riferirsi ad un particolare tipo di vascello, una piccola nave a vela, tradizionale delle Bermuda, che pu\u00f2 o meno essere dotate di vela bermudiana.\nI controlli principali di una vela bermudiana sono:\nStoria.\nLa vela bermudiana si svilupp\u00f2 dalla vela latina a Bermuda, durante il corso del XVII e XVIII secolo. Il suo design fu molto utile nelle ventose acque delle Bermuda per i battelli che hanno costituito il mezzo principale di trasporto nell'arcipelago fino XX secolo. Infatti, essendo la direzione principale del vento da Ovest ed essendo le isole disposte lungo tale direzione, fu di vitale importanza l'abilit\u00e0 di navigare di bolina risalendo il vento. Quando nelle Bermuda si sviluppo un'economia marittima, dopo la dissoluzione della inglese Compagnia delle Isole Somers (Somers Isles Company) nel 1684, la vela fu adottata da pi\u00f9 grandi vascelli oceanici, noti come \"sloop Bermuda\".\nLo sviluppo della vela Bermuda si pensa abbia avuto inizio con barche con vela longitudinali costruite da un Bermudiano di origine olandese nel XVII secolo. Gli olandesi furono influenzati dalle vele latine introdotte nei Paesi Bassi durante il dominio spagnolo. Col tempo ne modificarono il design, omettendo l'albero e disponendo il pennone obliquamente. Con questa modifica il pennone divent\u00f2 un albero inclinato. Le vele montate con questo schema erano dette in inglese \"leg-of-mutton\". Gli olandesi chiamarono \"bezaan jacht\" tale tipologia di veliero. Esso \u00e8 visibile in un quadro che ritrae il re Carlo II d'Inghilterra in arrivo a Rotterdam nel 1660. Dopo aver navigato su tale veliero, Carlo ne rimase cos\u00ec impressionato che il suo successore designato, Guglielmo III d'Inghilterra, gliene regal\u00f2 una copia cui Carlo dette il nome di \"Bezaan\". Ma la vela era stata introdotta alle Bermuda alcune decade prima di tale avvenimento. Il capitano John Smith riport\u00f2 che il capitano Nathaniel Butler, che fu governatore delle Bermuda dal 1619 al 1622, impieg\u00f2 un costruttore di barche olandese appartenente ad un equipaggio di una fregata olandese, che raggiunse rapidamente una posizione dominante tra i costruttori di barche delle Bermuda (tra il rancore di molti dei suoi rivali, costretti a imitare i suoi progetti).\nNavi con simile armature veliche furono registrate nei Paesi Bassi durante il diciassettesimo secolo. Nel XIX secolo, il design di vascelli bermudiani ha in gran parte abbandonato l'uso di vele quadre secondarie e vele auriche in favore di rande triangolari e fiocchi. I vascelli leggeri costruiti in legno di cedro bermudiano erano largamente apprezzati per la loro agilit\u00e0 e velocit\u00e0, specialmente in andature di bolina. Gli alti ed inclinati alberi, e i lunghi bompressi e boma, permettevano ai vascelli bermudiani di ogni dimensioni di dotarsi di vaste superficie veliche, nelle andature portanti con spinnaker e molteplici fiocchi, permettendo il raggiungimento di elevate velocit\u00e0. Barche da carico di tipo bermudiano, principalmente piccoli sloop, erano operanti nelle acque dell'arcipelago nel XIX secolo, movimentando ogni tipo di merci e persone.\nNel XX secolo la vela bermudiana fu adottata quasi universalmente nelle piccole imbarcazione a vela, bench\u00e9 nel contempo ne furono attenuati i caratteri pi\u00f9 estremi del design tradizionale, con alberi pi\u00f9 bassi e verticali, boma pi\u00f9 corti, eliminando i bompressi e riducendo le aree di velatura."}
{"id": "2348188", "revid": "324090", "url": "https://it.wikipedia.org/wiki?curid=2348188", "title": "Comitato europeo per la prevenzione della tortura e delle pene o trattamenti inumani o degradanti", "text": "Il Comitato europeo per la prevenzione della tortura e delle pene o trattamenti inumani o degradanti (CPT) \u00e8 un organo del Consiglio d'Europa che cerca di prevenire i casi di tortura e delle pene o trattamenti inumani o degradanti sul territorio dei Stati che hanno firmato la Convenzione europea per la prevenzione della tortura e delle pene o trattamenti inumani o degradanti (in vigore dal 1987). Questa Convenzione \u00e8 stata ratificata da 47 Stati membri del Consiglio.\nMandato.\n\"Il Comitato esamina, per mezzo di sopralluoghi, il trattamento delle persone private di libert\u00e0 allo scopo di rafforzare, se necessario, la loro protezione dalla tortura e dalle pene o trattamenti inumani o degradanti.\" (articolo 1\u00b0 della Convenzione europea per la prevenzione della tortura e delle pene o trattamenti inumani o degradanti).\nIl Comitato \u00e8 presieduto da Mauro Palma fino al 2011."}
{"id": "2348193", "revid": "767487", "url": "https://it.wikipedia.org/wiki?curid=2348193", "title": "Cagayancillo", "text": "Cagayancillo \u00e8 una municipalit\u00e0 di Sesta classe delle Filippine, situata nella Provincia di Palawan, nella regione di Visayas Occidentale. Occupa il territorio delle isole Cagayancillo, nel mar di Sulu a circa 220 km a est di Palawan.\nCagayancillo \u00e8 formata da 12 baranggay:"}
{"id": "2348195", "revid": "486946", "url": "https://it.wikipedia.org/wiki?curid=2348195", "title": "Kaloyan Stefanov Mahlyanov", "text": ""}
{"id": "2348197", "revid": "287204", "url": "https://it.wikipedia.org/wiki?curid=2348197", "title": "Latinizzazione (Concordato di Melfi)", "text": "Il Concordato di Melfi ratific\u00f2 il 23 agosto 1059 un processo di latinizzazione del rito religioso, in tutte le diocesi dei territori sottratti nella penisola italiana ai Bizantini, ove le casate normanne Altavilla e Drengot Quarrel si impegnavano con la Santa Sede a far abbandonare il \"culto greco\", in margine al Concilio di Melfi I.\nIl rapporto tra i Normanni e la Chiesa di Roma.\nI Normanni ebbero sempre reverenza verso la curia ed i luoghi sacri: \u00abI Normanni trovarono una situazione religiosa sostanzialmente confusa e una intelaiatura ecclesiastica molto complessa con il controllo di numerosi territori da parte di Bisanzio. I Normanni intervennero sensibilmente sulla struttura organizzativa ecclesiastica\u00bb.\nInnanzitutto nei territori oggetto della latinizzazione furono ristrutturate le provincie ecclesiastiche di Capua, Salerno e Benevento e vennero create nuove diocesi e nuove provincie ecclesiastiche. Una nuova sede vescovile fu creata ad Aversa; vanno aggiunte quelle create in Puglia e soggette alle sedi metropolitane di Trani, di Brindisi e di Taranto.\n\u00abPi\u00f9 lento, graduale e tempista che teneva conto delle situazioni contingenti, delle disponibilit\u00e0 di collaborazione dei vescovi greci, della pressione delle popolazioni a maggioranza greca, delle tradizioni religiose delle singole comunit\u00e0 e, non ultimo, delle esigenze della conquista, fu l'intervento dei Normanni nei territori a prevalente influenza bizantina\u00bb.\nLo stesso autore ricorda, in Calabria, le diocesi di Reggio Calabria (con Cassano, Crotone, Nicastro, Nicotera - Tropea, Squillace, Bova, Gerace ed Oppido Mamertina), Santa Severina (con Umbriatico, Cerenzia, Belcastro, Strongoli e Isola) e poi in particolare Rossano, Bisignano, Malvito, Mileto, Cosenza e Martirano.\nIn una terra \"orientalizzata\" e con la popolazione legata a Costantinopoli, nel rito e nella dipendenza delle strutture religiose dal suo patriarcato, i Normanni favorirono il ritorno alla Chiesa di Roma e al culto latino.\nI metodi impiegati per la \"latinizzazione\".\nI metodi impiegati per la \"latinizzazione\" e per \"ridurre all'obbedienza\" il clero bizantino sono vari. In particolare si ricordano: la sostituzione dei vescovi ortodossi con prelati di fiducia; la sottomissione dei monasteri ortodossi all'autorit\u00e0 feudale di cattolici vescovi o abati legati ai baroni; la creazione di chiese e monasteri cattolici dedicati al dogma trinitario; l'esproprio di case e di campi, con i proprietari terrieri sostituiti dai baroni Normanni.\nL'atteggiamento dei conquistatori Normanni nei confronti della societ\u00e0, segnata dall'esperienza e dalla dominazione bizantina, non sempre \u00e8 stato repressivo, ma talvolta si \u00e8 caratterizzato da tolleranza, che si concretizz\u00f2 con una politica di \"conciliazione\" tra le due chiese: la greca e la latina.\nIl ruolo dei Benedettini.\nI Benedettini svolsero un ruolo nel popolamento delle campagne, che consent\u00ec anche una ripresa dell'economia. Le fondazione monastiche esercitavano una funzione come centri di spiritualit\u00e0 e di irradiazione della cultura, di amministrazione delle propriet\u00e0 terriere e del potere politico nei casali.\nTra i metodi impiegati per la \"latinizzazione\" va ricordata anche la soppressione dei monasteri ortodossi e l'insediamento, nelle stesse strutture, dei benedettini di Normandia.\nI Normanni favorirono l'esperienza religiosa mista italo-greca con l'istituzione dei monasteri; in particolare:"}
{"id": "2348198", "revid": "1494169", "url": "https://it.wikipedia.org/wiki?curid=2348198", "title": "Coron", "text": ""}
{"id": "2348199", "revid": "466539", "url": "https://it.wikipedia.org/wiki?curid=2348199", "title": "Kathleen Quinlan", "text": "Doppiatrici italiane.\nNelle versioni in italiano dei suoi lavori, Kathleen Quinlan \u00e8 stata doppiata da:"}
{"id": "2348201", "revid": "938", "url": "https://it.wikipedia.org/wiki?curid=2348201", "title": "Comitato europeo per la prevenzione della tortura", "text": ""}
{"id": "2348204", "revid": "938", "url": "https://it.wikipedia.org/wiki?curid=2348204", "title": "Comitato europeo di Prevenzione della Tortura", "text": ""}
{"id": "2348213", "revid": "1982", "url": "https://it.wikipedia.org/wiki?curid=2348213", "title": "Coron (Palawan)", "text": "Coron \u00e8 una municipalit\u00e0 di Seconda classe delle Filippine, situata nella Provincia di Palawan, nella regione di Visayas Occidentale.\nLa municipalit\u00e0 occupa un'area composta dalla parte sud-orientale dell'isola di Busuanga pi\u00f9 l'isola di Coron, entrambe facenti parte dell'arcipelago delle Calamian. L'insediamento principale \u00e8 Coron (detta anche Coron Town), che si trova nella zona sud-est dell'isola, di fronte all'isola di Coron.\nLa municipalit\u00e0 di Coron \u00e8 formata da 23 baranggay:"}
{"id": "2348214", "revid": "339392", "url": "https://it.wikipedia.org/wiki?curid=2348214", "title": "Herbert Powell", "text": ""}
{"id": "2348215", "revid": "547034", "url": "https://it.wikipedia.org/wiki?curid=2348215", "title": "Onorificenze francesi", "text": "Elenco delle distinzioni, decorazioni, onorificenze, ordini di merito e cavallereschi, croci e medaglie distribuiti dal Regno di Francia, dall'Impero francese, dalla Repubblica francese e dagli altri governi francesi.\nDescrizione.\nLe onorificenze francesi possono essere classificate in 6 categorie:\nIn linea generale, gli ordini di merito (nazionali e ministeriali) hanno 3 livelli (dal pi\u00f9 basso al pi\u00f9 alto):\ned eventualmente 2 \"dignit\u00e0\":\na cui si aggiunge il titolo di:\nStoria.\nDurante il Regno di Francia, tre grandi ordini furono creati: nel 1469 Luigi XI di Francia creava Ordre de Saint-Michel, poi nel 1578 Enrico III di Francia istituiva il prestigioso Ordre du Saint-Esprit e infine nel 1607 Enrico IV di Francia fondava l'Ordre militaire de Notre-Dame du Mont-Carmel (che unir\u00e0 l'anno dopo con l'antico Ordre de Saint-Lazare de J\u00e9rusalem per creare l'Ordre royal de Notre-Dame du Mont-Carmel et de Saint-Lazare de J\u00e9rusalem).\nQuesti ordini erano destinati esclusivamente alla nobilt\u00e0, per rimerdiarvi Luigi XIV di Francia crea nel 1693 l'Ordre royal et militaire de Saint-Louis (destinato solo ai cattolici) e poi Luigi XV di Francia crea nel 1759 l'Institution du M\u00e9rite militaire (destinata ai protestanti); queste due onorificenze furono poi riunificate nel 1791 nella D\u00e9coration militaire. Sempre nel 1791 venivano soppressi i tre grandi ordini precedenti.\nQuando nel 1792 viene proclamata la prima repubblica francese, anche la D\u00e9coration militaire viene soppressa: la Francia non possiede pi\u00f9 alcun ordine. Nel 1802, Napoleone I crea la L\u00e9gion d'honneur, nel 1805 l'Ordre de la Couronne de fer (destinato al Regno d'Italia), nel 1809 l'Ordre des Trois-Toisons d'Or (che per\u00f2 non fu mai conferito e fu sciolto nel 1813) e nel 1811 l'Ordre de la R\u00e9union.\nLa Restaurazione francese abolisce le onorificenze napoleoniche, tranne la L\u00e9gion d'honneur e restaura altres\u00ec alcune decorazioni dell'Ancien R\u00e9gime. Nel 1830 Luigi Filippo di Francia abolisce tutti gli ordini monarchici precedenti, salvando solo la L\u00e9gion d'honneur, che sar\u00e0 cos\u00ec consacrata come la pi\u00f9 alta ricompensa nazionale civile e militare. Durante il Secondo Impero francese, Napoleone III crea la M\u00e9daille militaire e la M\u00e9daille de Sainte-H\u00e9l\u00e8ne.\nSotto la Terza Repubblica francese furono creati diversi \"ordini ministeriali\", a cui si aggiungevano gli \"ordini coloniali\" (cio\u00e8 gli ordini \"ereditati\" dai territori entrati a far parte dell'Impero coloniale francese o creati per quei territori). Il il generale de Gaulle cre\u00f2 l'Ordre de la Lib\u00e9ration per ricompensare coloro i quali si fossero distinti per la Liberazione della Francia durante la seconda guerra mondiale.\nDurante la Quinta Repubblica francese, il presidente de Gaulle decise di riunire quasi tutti gli \"ordini ministeriali\" nel nuovo Ordre national du M\u00e9rite; parallelamente, con l'indipendenza delle colonie, anche gli \"ordini coloniali\" furono soppressi. Infine, il il presidente Hollande cre\u00f2 la M\u00e9daille nationale de reconnaissance aux victimes du terrorisme."}
{"id": "2348219", "revid": "2232988", "url": "https://it.wikipedia.org/wiki?curid=2348219", "title": "Basilica di San Giovanni Battista al Rosario", "text": "La basilica di San Giovanni Battista al Rosario \u00e8 una chiesa del centro storico di Lecce. Sede parrocchiale dal 1914, fu costruita per i domenicani dall'architetto Giuseppe Zimbalo tra il 1691 e il 1728. In essa l'architetto leccese raccomand\u00f2 di trovare sepoltura. \u00c8 situata in via Giuseppe Libertini, a pochi passi da Porta Rudiae.\nStoria.\nL'attuale edificio di fine Seicento fu costruito sul sito di una precedente struttura risalente al 1388, anno in cui arrivarono a Lecce i padri domenicani. La data di fondazione del nuovo edificio \u00e8 il 6 marzo 1691 e i lavori di costruzione furono affidati all'ormai settantenne Giuseppe Zimbalo, il quale contribu\u00ec anche personalmente al finanziamento.Nel 1710 lo Zimbalo mor\u00ec ed il cantiere fu portato a termine nel 1728 da altri artisti, tra i quali si distinsero Giulio Cesare Penna il giovane e Leonardo Protopapa. Nel 1948, per volont\u00e0 di papa Pio XII, la chiesa fu dichiarata basilica minore.\nDescrizione.\nEsterno.\nL'esuberante prospetto si presenta diviso in due ordini da una balaustra decorata con trofei di fiori e da statue poste su piedistalli sferici che raffigurano le visioni del profeta Ezechiele.L'ordine inferiore \u00e8 caratterizzato al centro da due voluminose colonne scanalate che incorniciano un grande portale, sormontato dal simbolo dei domenicani e dalla statua di san Domenico di Guzman. Ai lati del portale si aprono due nicchie ospitanti le statue lapidee di san Giovanni Battista e del beato Francesco dell'Ordine dei predicatori.\nAl centro della balaustra, elemento divisorio tra i due ordini, in corrispondenza della grande finestra centrale, \u00e8 posizionata la statua della Vergine; altre statue sono invece posizionate nelle grandi nicchie, in asse con quelle dell'ordine inferiore. La facciata termina con un'altra balaustra e con un timpano spezzato. In basso, ai lati dell'intero prospetto sono collocati due alti plinti, su uno dei quali poggia la statua di san Tommaso d'Aquino.\nInterno.\nL'interno \u00e8 a croce greca con un grande vano ottagonale coperto da capriate lignee. In origine il progetto prevedeva la copertura a cupola, resa irrealizzabile dall'ampiezza e dalla sopravvenuta morte dello Zimbalo.\nLungo il perimetro dell'ottagono, addossate ai pilastri sulle cui basi vi sono scolpiti i vari stemmi delle famiglie che contribuirono alla realizzazione della chiesa, si trovano le statue in pietra leccese di san Tommaso d'Aquino, di sant'Agostino, di san Paolo, di san Pietro, di san Gregorio Magno, di sant'Ambrogio e di san Girolamo. L'intero perimetro interno \u00e8 segnato da dodici brevi cappelle con altrettanti esuberanti altari barocchi, disposti anche nelle cappelle della crociera ottagonale.All'ingresso sono posizionati gli altari di Santa Caterina da Siena e del Battesimo di Ges\u00f9, entrambi della prima met\u00e0 del XVIII secolo e realizzati su disegno di Mauro Manieri. Percorrendo il perimetro del braccio sinistro si susseguono gli altari della Nativit\u00e0 di Ges\u00f9, della Madonna del Rosario e della Nativit\u00e0 di Maria. Il presbiterio accoglie l'altare maggiore in pietra leccese e sulla parete di fondo sono conservati numerosi dipinti, tra cui risalta quello centrale raffigurante la \"Predicazione del Battista\", opera seicentesca del pittore alessanese Oronzo Letizia; le quattro tele pi\u00f9 piccole raffigurano \"Storie di Abramo\" e sono le pi\u00f9 risalenti di sicura datazione e autografia del pittore napoletano Paolo Finoglio. \nNel braccio destro della croce trovano posto gli altari dell'Assunta, del crocifisso e di santa Rosa da Lima, quest'ultimo con tela del 1735 del pittore leccese Serafino Elmo.\nI quattro altari disposti nelle cappelle dell'ottagono sono dedicati a san Tommaso d'Aquino, a san Vincenzo Ferrer, a san Domenico e a san Pietro Martire.\nDi particolare interesse \u00e8 il pulpito cesellato con la scena della visione dell'Apocalisse, l'unico delle chiese leccesi ad essere realizzato in pietra.\nSulla controfacciata si conserva il cenotafio di Antonio De Ferrariis, detto il Galateo, con ritratti ed epigrafi marmoree del 1561 e del 1788."}
{"id": "2348220", "revid": "1632387", "url": "https://it.wikipedia.org/wiki?curid=2348220", "title": "Savior Sorrow", "text": "Savior Sorrow \u00e8 il sesto album del gruppo alternative metal Mushroomhead pubblicato nel 2006 da Megaforce Records.\nIl disco.\n\"Savior Sorrow\" \u00e8 il terzo album in studio del gruppo. Alla voce, al posto del frontman Jason \"J. Mann\" Popson, c'\u00e8 Waylon Reavis. Il disco doveva originariamente essere pubblicato il 6 giugno 2006, ma \u00e8 stato rinviato al 19 settembre negli Stati Uniti, mentre le versioni d'oltremare sono state pubblicate a met\u00e0 ottobre dello stesso anno."}
{"id": "2348222", "revid": "1429175", "url": "https://it.wikipedia.org/wiki?curid=2348222", "title": "Banca del sangue", "text": "Viene detta banca del sangue l'area di un ospedale dove vengono custoditi sangue ed emocomponenti derivati dalle donazioni di sangue; oltre al sangue intero vi si custodiscono, in appositi armadi refrigerati chiamati emoteche, anche i singoli emocomponenti per sopperire a tutte le necessit\u00e0 trasfusionali.\nStoria.\nLa nascita della conservazione del sangue si deve alla scoperta, avvenuta tra il 1915 e il 1916, delle propriet\u00e0 anticoagulanti di una soluzione di citrato e glucosio che \u2013 aggiunta al sangue \u2013 ne permette la conservazione.\nDurante la prima guerra mondiale, un medico americano di origine britannica, Oswald H. Robertson, costru\u00ec un contenitore refrigerato con delle casse per munizioni e lo utilizz\u00f2 per trasportare delle unit\u00e0 di sangue in un ospedale da campo salvando la vita ad alcuni soldati canadesi impegnati nei combattimenti sul fronte francese e gravemente feriti. Oswald H. Robertson \u00e8 tuttora riconosciuto come \"padre delle banche di sangue\"."}
{"id": "2348225", "revid": "933835", "url": "https://it.wikipedia.org/wiki?curid=2348225", "title": "Louis-Bernard Guyton-Morveau", "text": "Biografia.\nStudi\u00f2 legge e, nel 1760, fu nominato avvocato generale presso il Parlamento di Digione. Nel 1764 si iscrisse all'Acad\u00e9mie de Dijon ed inizi\u00f2 a studiare chimica. Inizialmente ader\u00ec alla teoria del flogisto, come risulta ad esempio dalla sua Dissertation sur le phlogistique (1772).\nSi dedic\u00f2 contemporaneamente allo studio della nomenclatura chimica e nel 1782 pubblic\u00f2 un\" M\u00e9moire sur les d\u00e9nominations chimiques, la n\u00e9cessit\u00e9 d'en perfectionner le syst\u00e8me et les r\u00e8gles pour y parvenir\". Convertitosi alla nuova chimica antiflogistica, partecip\u00f2 con Antoine Lavoisier, Claude Louis Berthollet e Antoine-Fran\u00e7ois de Fourcroy alla realizzazione della \"M\u00e9thode de nomenclature chimique\" (1787) e alla fondazione della prima rivista scientifica specializzata, dal nome \"Annales de Chimie\" (1789)."}
{"id": "2348233", "revid": "1603714", "url": "https://it.wikipedia.org/wiki?curid=2348233", "title": "Jacopo Pesaro presentato a san Pietro da papa Alessandro VI", "text": "Jacopo Pesaro presentato a san Pietro da papa Alessandro VI \u00e8 un dipinto a olio su tela (145x183 cm) di Tiziano, databile al 1503-1506 circa e conservato nel Koninklijk Museum voor Schone Kunsten di Anversa. \u00c8 firmato \"Titiano F. C.\" La tela, datata tradizionalmente al 1508-1512, \u00e8 stata ristudiata approdando a una datazione al 1503-1506, che ne farebbe la prima opera conosciuta di Tiziano, poco meno che ventenne.\nStoria.\nLa pala di dimensioni medio-piccole venne commissionata come ex voto per la vittoria nella battaglia di Santa Maura contro i Turchi Ottomani da parte della flotta veneziana (28 giugno 1502), comandata da Jacopo Pesaro, vescovo di Pafo (a Cipro, allora dominio veneziano) ed esponente della potente famiglia dei Pesaro, combattuta all'interno della guerra turco-veneziana del 1499-1503.\nLa pala dovette essere commissionata all'indomani della vittoria e avviata entro il 1503, poich\u00e9 in quell'anno mor\u00ec papa Alessandro VI Borgia, promotore dell'iniziativa militare, subito dopo oggetto di una sorta di \"damnatio memoriae\" che lo fece scomparire dalle rappresentazioni ufficiali. La tela comunque non dovette essere consegnata prima del 1506, anno del rientro del Pesaro a Venezia. A poco meno di vent'anni quindi, Tiziano doveva essere in grado di accaparrarsi a Venezia una commissione prestigiosa.\nLa pala era originariamente destinata a una chiesa veneziana non meglio precisata, dove venne vista da Antoon van Dyck, che la copi\u00f2 in un disegno. Ricordata nelle collezioni di Carlo I d'Inghilterra, dopo la morte del re e la vendita all'asta delle sue collezioni, fin\u00ec nelle collezioni reali spagnole, andando ad abbellire il convento di San Pasquale a Madrid. Nel 1823 era nelle collezioni di Guglielmo I dei Paesi Bassi, che la don\u00f2 al museo di Anversa.\nSulla datazione precoce si sono espressi positivamente Cavalcaselle, Adolfo Venturi e Gronau, e negativamente Pallucchini, Roberto Longhi e Morassi. Hourticq parl\u00f2 del 1515 (ipotizzando un intervento iniziale di Giovanni Bellini) e Suida, che parl\u00f2 di fasi distanti della stesura, dal 1512 al 1520. L'ipotesi di una stesura dilatata nel tempo e magari a pi\u00f9 mani non \u00e8 stata per\u00f2 confermata dalle radiografie, che hanno rivelato una tessitura cromatica uniforme.\nDescrizione.\nLa pala mostra una composizione asimmetrica, con san Pietro in trono a sinistra, su un doppio alto gradino con il bordo ornato da bassorilievi classicheggianti e sullo sfondo di una parete scura, mentre a destra, di profilo, si vedono Jacopo Pesaro inginocchiato e dietro di lui papa Alessandro VI, sullo sfondo di un paesaggio marino con galere in atto di salpare, che rievocano la battaglia.\nIl Pesaro, con la tonsura che indica il suo stato di religioso (era stato creato vescovo proprio dal papa Borgia nel 1501), indossa il mantello nero dei cavalieri di Malta e regge lo stendardo con le insegne dei Borgia, che ricorda il suo ruolo di commissario delle galere pontificie. Davanti a s\u00e9 \u00e8 poggiato l'elmo da battaglia. Il papa, che indossa un sontuoso piviale verde con ricami dorati e il triregno, fa un gesto di presentazione dietro di lui, al quale risponde san Pietro che, Vangelo alla mano, alza la destra per indirizzare al Pesaro un gesto benedicente. Ai suoi piedi si trovano appoggiate sul gradino le chiavi del Paradiso, suo tipico attributo.\nIl pavimento \u00e8 a scacchi e su una tabella biansata al centro in basso si legge: \"Ritratto di uno di casa Pesaro in Venetia che fu fatto generale di S.ta Chiesa. Tiziano F.[e]C.[it]\".\nStile.\nIl dipinto suggerisce stilisticamente l'attivit\u00e0 di un artista giovane, ancora in bilico tra pi\u00f9 maestri: la figura del papa Alessandro VI ha i modi un po' antiquati (illuminazione piena, forte linea di contorno) della pittura di Gentile Bellini, prima figura di riferimento di Tiziano; il san Pietro ha invece le caratteristiche di approfondimento psicologico proprie del secondo maestro dell'artista, Giovanni Bellini, all'epoca nume tutelare della pittura veneta, e quindi probabilmente la sua fattura \u00e8 posteriore di alcuni mesi. Tuttavia \u00e8 il terzo ritratto, quello del Pesaro, a colpire per il vigoroso realismo, inconfutabilmente di Tiziano, che d\u00e0 un primo assaggio della pienezza della sua arte.\nLe differenze stilistiche tra le varie figure sono state interpretate quindi come frutto dell'indecisione del giovane talento su quale strada seguire, ispirandosi ora a uno, ora a un altro maestro attivo in Laguna. La ricchezza di spunti pone per\u00f2 il quesito del rapporto della tavola con altre opere simili, di Tiziano (\"Pala Gozzi\", \"Sacra conversazione Balbi\") o di altri pittori (\"Pala di San Zaccaria\" di Giovanni Bellini, del 1505, \"Pala di San Giovanni Crisostomo\" di Sebastiano del Piombo, del 1510-1511, ecc.)."}
{"id": "2348236", "revid": "1904508", "url": "https://it.wikipedia.org/wiki?curid=2348236", "title": "Linea di successione al trono di Jugoslavia e di Serbia", "text": "La linea di successione al trono di Jugoslavia e di Serbia segue il criterio della legge salica.\nIl Regno di Iugoslavia, erede del Regno di Serbia, esistette fino al 1945 (de jure), e fino al 1941 (de facto), anno in cui venne smembrato a seguito dell'invasione italo-tedesca nell'ambito della seconda guerra mondiale. L'attuale pretendente al trono \u00e8 sua altezza reale il principe Alessandro II di Iugoslavia, il quale, per\u00f2, non pu\u00f2 essere considerato pretendente per la corona jugoslava, in quanto la Jugoslavia non esiste pi\u00f9 dal 2003.\nLinea di successione.\nLa linea di successione al principe Alessandro \u00e8 attualmente:"}
{"id": "2348247", "revid": "15756", "url": "https://it.wikipedia.org/wiki?curid=2348247", "title": "Hans Caspar von Bothmer", "text": "Biografia.\nFu confidente della regina Anna, e dopo la sua morte, avvenuta nel 1714, bruci\u00f2 tutta la corrispondenza con lei intercorsa, per evitare che cadesse nelle mani dei nemici. Egli fu una figura politica molto nota nella societ\u00e0 britannica del tempo e vant\u00f2 fra i suoi amici appartenenti al partito conservatore britannico che appartenenti al partito Whig.\nNel 1714, egli fu determinante nel favorire la successione dell'appartenente alla casa di Hannover Giorgio I al trono d'Inghilterra, piuttosto che il concorrente Giacomo III che possedeva un'indiscutibile nobilt\u00e0 pi\u00f9 marcata. Nonostante questo ebbe un rapporto molto difficile con il nuovo sovrano tanto da cadere in disgrazia per un certo tempo. In questi anni cospir\u00f2 con Robert Walpole, uno statista britannico che era stato escluso, anch'esso, dal potere."}
{"id": "2348248", "revid": "96758", "url": "https://it.wikipedia.org/wiki?curid=2348248", "title": "Quicky Bunny", "text": ""}
{"id": "2348250", "revid": "119766440", "url": "https://it.wikipedia.org/wiki?curid=2348250", "title": "Norton Commando", "text": "La Norton Commando venne presentata per la prima volta al Salone di Londra del 1967, e venne prodotta dal 1968 al 1977.\nPer lungo tempo \u00e8 stata l'ultima motocicletta a motore alternativo della casa britannica, che in seguito fu nota per impiegare il birotore Wankel.\nOrigini.\nNel 1967 le vendite del modello di punta della Norton, la Atlas, stentavano a decollare, sia per il prezzo eccessivo, sia per le notevoli vibrazioni del motore che pregiudicavano l'affidabilit\u00e0 meccanica e provocavano forti disagi al pilota. Era stato realizzato un prototipo di motore pi\u00f9 moderno con l'albero a camme in testa, ma la Norton non aveva i fondi per metterlo in produzione, cos\u00ec si decise di lavorare sul motore gi\u00e0 esistente, un bicilindrico parallelo da 745 cm\u00b3 con distribuzione ad aste e bilancieri, con due valvole per cilindro. Questo motore derivava direttamente dal Model 7 del 1948, un biclindrico da 497\u00a0cm\u00b3 che, con aumenti progressivi di cilindrata, aveva equipaggiato i maggiori modelli Norton fino alla Commando: unica differenza i cilindri, inclinati in avanti anzich\u00e9 verticali. All'inizio la cilindrata rimase inalterata, ma si aumentarono potenza e coppia. Il problema delle vibrazioni venne risolto, almeno per quanto riguarda i disagi del pilota, con il sistema Isolastic, cio\u00e8 con l'inserimento di distanziatori in gomma tra il gruppo motore/trasmissione/scarico/forcellone e il telaio.\nCommando 750.\nLa \"Fastback\".\nIl primo prototipo della Commando venne realizzato nel 1967. Ma se le prestazioni del motore e il comfort offerto dal sistema Isolastic erano soddisfacenti, il disegno parve immediatamente datato. La casa corse subito a ripari, e prima di mettere la Commando in produzione, affid\u00f2 al pubblicitario Wolf Ohlins il compito di ridisegnare la linea della moto. Nel modello definitivo le modifiche estetiche furono notevoli. La sella interrompeva il serbatoio, quasi incuneandosi in esso. Il codino si estendeva molto all'indietro, rendendo la linea slanciata. Da ci\u00f2 nacque nel 1969 il nome Fastback, letteralmente \"coda veloce\", che in termini automobilistici definiva un veicolo a coda \"spiovente\", proprio come quello della Commando. La \"Fastback\" montava il 750\u00a0cm\u00b3, che erogava 58 CV a 6800 giri. Il cambio era a 4 marce e separato dal blocco motore. Nel settembre del 1970 la moto sub\u00ec alcune modifiche, tra cui leve del manubrio ridefinite e l'aggiunta di un copricatena. Nel 1972 adott\u00f2 il pi\u00f9 potente ma meno affidabile motore Combat. Nell'ultimo periodo di produzione, da novembre 1972 a met\u00e0 1973, furono adottati nuovi cuscinetti a sfera per le bielle, nuovi alberi camme e il rapporto di compressione scese a 9,4:1.\nLa \"Roadster\".\nNel 1970 la Fastback viene affiancata dalla Roadster, la cui prima serie ricalcava le forme della S-type, destinata al mercato USA; l'unica differenza erano i collettori di scarico ribassati e il terminale a cono. Nel 1972 arriva il motore \"Combat\", la cui potenza \u2014 grazie a diverse modifiche fra cui il rapporto di compressione portato a 10,1:1 \u2014 sale a 65 CV erogati a circa 6500 giri. Tuttavia questo aumento di prestazioni port\u00f2 con s\u00e9 una maggiore fragilit\u00e0 meccanica, e i volumi di vendita ne risentirono, soprattutto a vantaggio delle dirette concorrenti giapponesi. Il problema venne in parte risolto solo con l'entrata in produzione della 850.\nLa \"Interstate\".\nPresentata nel gennaio 1972, la Interstate era una versione della Commando modificata per adattarla ai lunghi viaggi. Pensata soprattutto per il mercato americano, in cui era alta la richiesta di moto ad alte prestazioni ma contemporaneamente adatte alle lunghe percorrenze. Il motore era il 750 nella versione \"Combat\".\nIl serbatoio aveva una capienza di 25 litri, nelle prime serie era in fibra di vetro ma venne poi sostituito da uno in acciaio di uguale capienza. Erano disponibili su richiesta anche delle borse laterali.\nCommando 850.\nNel 1973, per risolvere i problemi di affidabilit\u00e0, si decise di portare la cilindrata del motore da 745 a 828\u00a0cm\u00b3 maggiorando l'alesaggio. Nonostante l'aumento di cilindrata, la potenza scese a 51 CV, ma diminu\u00ec lo stress alle parti meccaniche, risolvendo il problema della scarsa affidabilit\u00e0 dei modelli precedenti.\nIl nuovo motore venne adottato dalla Roadster e dalla Interstate, ma non dalla Fastback, la cui produzione cess\u00f2 quello stesso anno.\nNel 1975 tutta la gamma della Commando (nella variante Mark III) adott\u00f2 l'avviamento elettrico e il cambio fu spostato sulla sinistra.\nGli ultimi esemplari di Commando uscirono dalla fabbrica nel 1977, quando la produzione ebbe termine a seguito delle difficolt\u00e0 finanziarie della Norton.\nLa Commando negli USA.\nLa Norton decise subito di esportare la Commando anche negli Stati Uniti, e vennero create versioni apposite per questo mercato.\nS-type.\nLa S-type, o \"Scrambler\", caratterizzata da una linea pi\u00f9 convenzionale rispetto alla Fastback (il codino allungato spar\u00ec lasciando il posto a una sella pi\u00f9 lunga) e con i collettori di scarico rialzati. Da questo modello nascer\u00e0 la Roadster.\nSS-type.\nSS era l'acronimo di Street-Scrambler. Doveva essere una versione pi\u00f9 estrema della S-Type e, rispetto a questo modello, la Norton apport\u00f2 le seguenti modifiche:\nQuesta versione fu prodotta per soli 7 mesi, da marzo a ottobre 1971.\nHi-Rider.\nQuesta versione della Commando, commercializzata nei soli Stati Uniti, riprendeva lo stile chopper molto diffuso in quegli anni. Il manubrio era rialzato, con le manopole posizionate molto in alto rispetto alla posizione consueta, e la sella presentava uno schienale e un'alta maniglia cromata per il passeggero. Venne prodotta sia la versione 750, che adottava il serbatoio ridotto della SS-Type, sia la 850.\nModifiche per l'omologazione.\nLe Commando importate, oltre ad avere una potenza minore (fatto dovuto alle modifiche per rispettare le gi\u00e0 restrittive norme antinquinamento statunitensi), avevano alcune differenze necessarie per l'omologazione. Le maggiori erano l'inversione dei comandi ai pedali, per cui la leva del cambio era posta sulla destra mentre il comando del freno posteriore sulla sinistra, e lo stesso freno posteriore che divenne a disco. Dal 1975 queste specifiche furono estese a tutte le Commando, non solo pi\u00f9 a quelle destinate al mercato americano, e tali specifiche rimasero fino alla fine della produzione.\nImpiego nella Polizia.\nLa polizia britannica dimostr\u00f2 un forte interesse per la Commando, e decise di ordinarne una versione speciale per l'impiego nelle forze dell'ordine. Questa versione, rinominata \"Interpol\", montava il 750\u00a0cm\u00b3 potenziato, borse rigide e bauletto, fanaleria aggiuntiva e una radio.\nVenne sostituita dalla Interpol 2, che adottava il motore Wankel a due rotori sviluppato di recente dalla Norton."}
{"id": "2348258", "revid": "466539", "url": "https://it.wikipedia.org/wiki?curid=2348258", "title": "Yakima (citt\u00e0)", "text": "Yakima ( o ) \u00e8 un comune (\"city\") degli Stati Uniti d'America e capoluogo della contea di Yakima nello Stato di Washington.\nGeografia.\nSi trova circa 60 miglia (100 chilometri) a sud-est del Monte Rainier. La popolazione era di 93,844 persone al censimento del 2018. Le aree non incorporate sobborghi di West Valley e Terrace Heights sono considerati una parte pi\u00f9 grande di Yakima. Secondo lo United States Census Bureau, ha un'area totale di .\nYakima si trova nella Yakima Valley, una regione estremamente agricola per la produzione di mele, il vino e la produzione di luppolo. A partire dal 2011, la Yakima Valley produce il 77% di tutto il luppolo coltivato negli Stati Uniti. Il nome Yakima deriva dalla riserva indiana dei Yakama, che si trova a sud della citt\u00e0.\nStoria.\nLa trib\u00f9 dei Yakama furono i primi abitanti noti della Yakima Valley. Nel 1805, la spedizione di Lewis e Clark era avvenuta nell'area e scoprirono una ricca fauna selvatica e del terreno fertile, spingendo l'insediamento di coloni. Una missione cattolica fu fondata ad Ahtanum, a sud-ovest dove oggi si trova Yakima, nel 1847. L'arrivo dei coloni e dei loro conflitti con i nativi portarono alla guerra Yakima. L'esercito degli Stati Uniti cre\u00f2 Fort Simcoe nel 1856 nei pressi dell'attuale White Swan come risposta alla rivolta. I Yakama furono sconfitti e costretti a trasferirsi nella riserva indiana dei Yakama.\nLa contea di Yakima fu creata nel 1865. Quando fu oltrepassata dalla Northern Pacific Railway nel dicembre 1884, oltre 100 edifici furono spostati con rulli e squadre di cavalli al sito del deposito nelle vicinanze. La nuova citt\u00e0 venne chiamata North Yakima ed \u00e8 stata ufficialmente incorporata e divenne il capoluogo della contea il 27 gennaio 1886. Il nome fu cambiato in Yakima nel 1918. Union Gap era il nuovo nome dato al sito originale di Yakima.\nSociet\u00e0.\nEvoluzione demografica.\nSecondo il censimento del 2018, c'erano 93,884 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 67,1% di bianchi, l'1,7% di afroamericani, il 2,0% di nativi americani, l'1,5% di asiatici, lo 0,1% di oceanici, il 23,3% di altre razze, e il 4,4% di due o pi\u00f9 etnie. Ispanici o latinos di qualunque razza erano il 41,3% della popolazione."}
{"id": "2348263", "revid": "1323158", "url": "https://it.wikipedia.org/wiki?curid=2348263", "title": "Ritratto di Ariosto", "text": "Il cosiddetto Ritratto di Ariosto \u00e8 un dipinto a olio su tela (81,2x66,3\u00a0cm) di Tiziano, databile al 1510 circa e conservato nella National Gallery di Londra.\nStoria.\nL'opera si trovava nelle collezioni di Alfonso L\u00f3pez e poi forse in quella di van Dyck, dopo che era passato sul mercato d'arte di Amsterdam nel 1639 nella collezione di Alfonso L\u00f2pez. Famosa nel Seicento, venne conosciuta da Rembrandt (che la cit\u00f2 nell'\"Autoritratto con camicia ricamata\") e dal Sandrart.\nGiunse al museo nel 1904, per acquisto dalla collezione di Lord Darnley. L'identificazione con il poeta Ariosto \u00e8 basata solamente su un'incisione seicentesca, per cui va ritenuta puramente tradizionale ed \u00e8 stata messa in dubbio spesso dalla critica moderna. Alcuni hanno messo in relazione con il ritratto di un gentiluomo di casa Barbarigo (Girolamo?) descritto con precisione da Giorgio Vasari (\u00abun gentiluomo da Ca' Barbarigo amico suo, che fu tenuto molto bello, essendo la somiglianza della carnagione propria e naturale, e s\u00ec ben distinti i capelli l'uno dall'altro, che si conterebbono, come anco si farebbono i punti d'un giubone di raso inargentato, che fece in quell'opera; insomma fu tenuto s\u00ec ben fatto e con tanta diligenza, che se Tiziano non vi avesse scritto in ombra il suo nome, sarebbe stato tenuto opera di Giorgione\u00bb).\nLe lettere \"T. V.\" sul parapetto vengono di solito lette come le iniziali del pittore, anche se sono analoghe alla pi\u00f9 misteriosa sigla \"V. V.\" che si legge in diverse opere attribuite a Giorgione, come il \"Ritratto Giustiniani\" o il \"Gentiluomo con un libro\".\nAttribuzione e datazione si basano su dati stilistici e sulle analogie con altre opere, come \"La Schiavona\", che \u00e8 conservata nello stesso museo.\nDescrizione e stile.\nSu uno sfondo scuro uniforme un uomo \u00e8 ritratto a mezza figura con un braccio poggiato su un parapetto su cui sono incise le lettere \"T. V.\". Il busto \u00e8 di profilo, rivolto a destra, e la testa girata verso lo spettatore di tre quarti, in una posa estremamente colloquiale e accattivante. La veste \u00e8 ricca ed elegante, con la grande e gonfia manica di raso che domina, come un vero capolavoro cromatico, la rappresentazione. Notevoli sono gli effetti di virtuosismo nel comporre i riflessi del materiale (lucidi sul raso, opachi sulla pelliccia che borda il mantello nero), cos\u00ec come nella rappresentazione specifica e intensamente psicologica del ritratto. L'uomo ha la barba lunga e capelli neri a caschetto, un naso dritto e affilato, occhi espressivi e la bocca serrata, che sembra tradire un sentimento di dignitosa compostezza.\nIl prototipo dell'opera va rintracciato sicuramente nella ritrattistica giorgionesca, anche se qui Tiziano se ne distacca, evitando la dolcezza modulata del collega e creando una figura di viva e pulsante umanit\u00e0."}
{"id": "2348264", "revid": "1318658", "url": "https://it.wikipedia.org/wiki?curid=2348264", "title": "Classe (Ravenna)", "text": "Classe \u00e8 una frazione del comune di Ravenna di 1 989 abitanti.\nIl suo toponimo deriva dal latino \"Classis\", \u00abflotta\u00bb. Dove oggi c'\u00e8 il centro abitato, infatti, in epoca romana vi era un porto che ospitava una flotta permanente della marina militare dell'impero romano. In epoca bizantina il porto divenne la sede principale della flotta di Costantinopoli in Occidente.\nMonumenti.\nIl monumento pi\u00f9 noto di Classe \u00e8 senza dubbio la basilica di Sant'Apollinare inserita, dal 1996, nella lista dei siti italiani patrimonio dell'umanit\u00e0 dall'UNESCO, all'interno del sito seriale \"Monumenti paleocristiani di Ravenna\". Nel 2015 \u00e8 stato il monumento pi\u00f9 visitato in Emilia-Romagna con 157.736 visitatori.\nCultura.\n\"Classis Ravenna \u2013 Museo della Citt\u00e0 e del Territorio\". Il museo \u00e8 stato allestito nei locali dell'ex zuccherifico\nIn letteratura.\nA Classe \u00e8 ambientata una novella del \"Decamerone\" di Giovanni Boccaccio che ha per protagonista Nastagio degli Onesti. Nel bosco della citt\u00e0 Nastagio vede ogni venerd\u00ec una donna nuda inseguita da un cavaliere nero e dilaniata da due cani come punizione per non aver amato un uomo che, per amore, si era suicidato per lei; il fantasma di quest'uomo appare sotto forma di cavaliere.\nLa pineta sul suo antico \"lito\" \u00e8 nominata da Dante Alighieri nel canto XXVIII vv. 19-21 del \"Purgatorio\": \nInfrastrutture e trasporti.\nIl 3 agosto 1900 fu inaugurato il prolungamento fino a Classe della Tranvia Forl\u00ec-Ravenna, destinato prevalentemente al traffico generato dal locale zuccherificio; la tranvia rimase in esercizio fino al 1929.\nC'\u00e8 tuttora una stazione dei treni.\nIl trasporto pubblico \u00e8 assicurato da autoservizi svolti dalla societ\u00e0 START Romagna."}
{"id": "2348278", "revid": "79968", "url": "https://it.wikipedia.org/wiki?curid=2348278", "title": "Harpers Ferry (Virginia Occidentale)", "text": ""}
{"id": "2348287", "revid": "36426", "url": "https://it.wikipedia.org/wiki?curid=2348287", "title": "Martin van Heemskerck", "text": ""}
{"id": "2348289", "revid": "200568", "url": "https://it.wikipedia.org/wiki?curid=2348289", "title": "Alogenuro arilico", "text": ""}
{"id": "2348290", "revid": "1630725", "url": "https://it.wikipedia.org/wiki?curid=2348290", "title": "Galleria del vento verticale", "text": "Una galleria del vento verticale (in inglese \"Vertical Wind Tunnel\", spesso abbreviato con la sigla VWT) \u00e8 una galleria del vento che muove l'aria in una colonna verticale. \u00c8 a scopo di divertimento spesso chiamata anche paracadutismo al coperto (indoor skydiving) o bodyflight. Talvolta pu\u00f2 essere utilizzata anche come strumento d'allenamento per paracadutisti. Le gallerie del vento verticale consentono agli esseri umani di volare in aria senza aerei o senza paracadute, solamente attraverso la forza del vento generato verticalmente tramite un'elica. Per poter avere una spinta sufficiente a sollevare una persona media in posizione orizzontale, \u00e8 necessario che il vento si muova verso l'alto ad una velocit\u00e0 di circa 150\u00a0km/h (50\u00a0m/s).\nStoria.\nLa prima galleria del vento verticale di cui si ha notizia \u00e8 quella costruita nel Langley Research Center della NASA a Hamton in Virginia che venne completata nel 1940. Nel 1941 anche i russi costruirono il loro tunnel verticale chiamato TsAGI T-105.\nIl primo essere umano a volare in una galleria del vento verticale fu Jack Tiffany nel 1964 presso la base aerea di Wright-Patterson situata nella contea di Greene e Montgomery dell'Ohio.\nLa prima galleria del vento specificamente ideata per il volo umano fu progettata dall'inventore Jean St. Germain e costruita da quella che \u00e8 oggi la Aerodium Technologies nel 1979 vicino a Montr\u00e9al nel Canada. St. Germain ide\u00f2 quest'apparecchiatura per i suoi figli affinch\u00e9 potessero provare l'esperienza della caduta libera in un ambiente sicuro. Il flusso di aria era generato dal motore e dall'elica di un DC-3 posizionati sotto una rete ed una gabbia rinforzati in acciaio. Il visitatore poteva volare nell'Aerodium al costo di 4 dollari al minuto pi\u00f9 3 per il noleggio dell'abbigliamento.\nNel 1982 St. Germain vendette l'idea della galleria del vento verticale sia a Les Thompson che a Marvin Kratter i quali, ciascuno per proprio conto, cominciarono a costruire due diverse gallerie del vento. Subito dopo, St. Germain vendette i diritti di franchising a Krammer per 1,5 milioni di dollari. Venne brevettato come il \u201cLevitationarium\u201d da Jean St. Germain negli USA nel 1984 e nel 1994 rispettivamente con i brevetti no. 4.457.509 e 5.318.481.\nSt. Germain quindi collabor\u00f2 alla costruzione di due gallerie del vento in America. La prima galleria del vento verticale, costruita esclusivamente per fini commerciali, apr\u00ec nell'estate del 1982 a Las Vegas nel Nevada. Successivamente, nello stesso anno, una seconda galleria del vento apri a Pigeon Forge nel Tennessee. Entrambi gli impianti aprirorono ed operarono con il nome di \u201cFlyaway Indoor Skydiving\u201d. Nel 2005 il manager di Flyaway Keith Fields acquist\u00f2 l'impianto di Las Vegas per poi ridenominarlo \u201cVegas Indoor Skydiving\u201d.\nIl primo riferimento editoriale ad una galleria del vento verticale specifica per il paracadutismo fu pubblicato nel 1979 su CANPARA (Rivista Canadese per lo Sport Paracadutistico).\nUna pietra miliare nella storia delle gallerie verticali \u00e8 rappresentata da \u201cWind Machine\u201d, un prototipo costruito appositamente dalla Aerodium (Latvia/Canada) per la cerimonia di chiusura de Giochi olimpici invernali di Torino del 2006. Erano tante le persone che non avevano mai visto prima una galleria del vento verticale e che rimasero affascinate da questi esseri umani che volavano senza essere attaccati a dei cavi.\nUno spettacolo con una galleria del vento verticale fu realizzato nel 2009 sulla Piazza Rossa di Mosca in occasione della presentazione del logo delle Olimpiadi Invernali di Sochi del 2014. Nel 2010 una galleria del vento verticale fu presentata alla esibizione di Latvian all'Expo 2010 di Shanghai in Cina.\nTipi di galleria del vento verticale.\nLe gallerie del vento verticale per esterni possono essere sia mobili che fisse. \nQuelle mobili sono spesso usate nei film e per le dimostrazioni e vengono spesso noleggiate per grossi eventi quali convegni o esposizioni nazionali. Le postazioni mobili, permettendo il volo in totale o parziale vista del cielo o dell'esterno e non essendo provviste di pareti a circondare la zona di volo, riescono ad offrire ai partecipanti e agli spettatori un particolare effetto teatrale. Le gallerie del vento verticale per esterni possono comunque presentare delle pareti o un sistema di reti intorno alla colonna del vento, cos\u00ec da evitare la caduta dei praticanti il volo all'esterno.\nLe gallerie del vento verticale fisse includono il tipo a circolazione d'aria semplice o riciclata. Quelle senza ricircolo solitamente aspirano aria attraverso delle feritoie poste in prossimit\u00e0 del fondo del manufatto, la spingono attraverso l'area di volo per poi espellerla nella parte superiore della struttura. Le gallerie del vento ad aria riciclata creano un circuito aerodinamico con una ventilazione rotatoria, simile a quella delle gallerie del vento ma con l'utilizzo di un flusso verticale e di una camera per il volo umano all'interno della parte verticale del circuito. Le gallerie del vento verticale vengono di solito realizzate in climi troppo freddi per potervi realizzare un impianto senza ricircolo di aria. Il flusso d'aria di una galleria verticale per interni \u00e8 di solito pi\u00f9 lineare e controllabile di quello di una struttura per esterni, cosicch\u00e9 essi possono essere utilizzati in ogni periodo dell'anno. \nDiversi tipi di eliche e di ventilatori possono essere utilizzati quali meccanismi per movimentare l'aria attraverso una galleria del vento verticale. I motori possono essere alimentati a gasolio oppure essere di tipo elettrico e di solito forniscono una colonna d'aria verticale larga da 6 piedi (1,8 metri) a 17 piedi (5.2 metri). Una centralina di controllo permette la regolazione del flusso d'aria da parte di un operatore in contatto visivo continuo dei praticanti il volo. La velocit\u00e0 dell'aria pu\u00f2 essere regolata in molte gallerie del vento, di solito tra i 130 e i 300 km/h (35 e 80 m/sec) per conformarsi alle abilit\u00e0 di ciascuno e per compensare la variabile resistenza del corpo durante le acrobazie pi\u00f9 avanzate."}
{"id": "2348292", "revid": "729019", "url": "https://it.wikipedia.org/wiki?curid=2348292", "title": "Genio militare israeliano", "text": "Il genio militare israeliano (, trasl. \"Cheil HaHandasa HaKravit\"), anche noto come \"Combat engineering Corps\", \u00e8 il genio militare delle forze di difesa israeliane dello Stato di Israele.\nIl basco dei membri di questo corpo \u00e8 di colore argento e lo stemma del corpo \u00e8 rappresentato da una spada in primo piano con sullo sfondo una torre avvolta dal lampo di una deflagrazione. Il motto del corpo \u00e8 \u00ab\"Always First\"\u00bb (\"sempre primi\", in ebraico \u05e8\u05d0\u05e9\u05d5\u05e0\u05d9\u05dd \u05ea\u05de\u05d9 \"Rishonim Tamid\"). Nei numerosi compiti del genio militare israeliano rientrano oltre ad una serie di compiti di natura logistica la fortificazione di postazioni di significato strategico, la manutenzione delle vie di comunicazione, operazioni di fortificazione o demolizione sotto il fuoco nemico, operazioni con il fine di disturbare la mobilit\u00e0 del nemico, operazioni di bonifica, sabotaggio e compiti speciali inerenti a eventuali minacce batteriologiche, chimiche o nucleari. Normalmente ogni brigata ha una propria compagnia di fanteria specializzati nei compiti del genio, con conoscenze base nel utilizzo di esplosivi. Queste unit\u00e0 vengono supportate in caso di necessit\u00e0 dal genio militare qualora le circostanze lo richiedano.\nStoria.\nQuesto corpo fu fondato nel 1948 sulla base delle unit\u00e0 di guastatori dei \"Palmach\" che operarono durante il periodo del mandato britannico. Nei primi anni dopo la dichiarazione di indipendenza dello stato di Israele la maggiore parte dei membri di questo corpo proveniva da unit\u00e0 del genio militare britannico. Nella guerra arabo israeliana il compito principale del genio militare israeliano fu quello di distruggere le vie d'accesso verso il neofondato stato di Israele, minando i ponti e facendoli saltare qualora necessario, bloccando l'avanzata dei mezzi dei paesi arabi. Tra le numerose operazioni condotte in quel periodo spicca certamente quella di aver reso agibile la Burma Road. Nel 1956 durante la crisi di Suez il genio militare danneggi\u00f2 numeroso installazioni militari del esercito egiziano mettendole fuori uso. Nel 1967 nel corso della guerra dei sei giorni il genio attacc\u00f2 le fortificazioni giordane situate in territorio cisgiordano che erano composte principalmente dalle antiche mura della citt\u00e0 di Gerusalemme. Dopo aver catturato la citt\u00e0 il genio dovette infine bonificare l'area dalle mine lasciate dalle forze armate giordane. Alla fine della guerra il genio fu principalmente impegnato nella fortificazione della sponda orientale del canale di Suez con la costruzione di possenti terrapieni, opera per la quale l'unit\u00e0 ricevette il \"Israel Security Prize\" nel 1969. Nel 1973 durante la guerra del Yom Kippur il compito del genio fu quello di riconquistare le fortificazioni occupate dal esercito egiziano e ripristinare le fortificazioni danneggiate. Tra le operazioni pi\u00f9 famose di quella guerra spicca certamente l'operazione \"Operation Knights of Heart\" nel corso della quale furono conquistati alcuni ponti galleggianti installati nel corso dei giorni precedenti dal esercito egiziano. Tale manovra permise alle divisioni corazzate israeliane di attraversare il canale di Suez accerchiando la terza armata egiziana dopo aver messo fuori uso le postazioni antiaeree che nei primi giorni del conflitto avevano reso quasi impossibile ogni supporto aereo nei pressi del canale. Tale evento fu cos\u00ec cruciale nel decorso del conflitto che da molti viene ritenuto il momento nel quale le sorti del fronte meridionale si voltarono a favore dello stato di Israele.\nDa allora il corpo ha partecipato a tutte le operazioni militari principali condotte all'interno dello stato di Israele e a tutte le operazioni condotte all'esterno dei suoi confini. Durante entrambe le guerre in Libano sia nel 1982 che nel 2006 il genio ha dato un supporto fondamentale alle operazioni militari. Nel 1991 durante la prima guerra del golfo il genio fu messo in allerta a causa di un potenziale attacco chimico o batteriologico nei confronti dello stato di Israele da parte del Iraq. Tra i compiti principali del genio in quel periodo ci fu quello di raccogliere quanti pi\u00f9 frammenti possibili degli SCUD iracheni ai fini di analizzarli. Attualmente il genio oltre ad essere impiegato in numerose aree di confine nel assistere la costruzione di fortificazioni, l'unit\u00e0 viene principalmente impiegata nell'area meridionale della Striscia di Gaza nel fortificare il confine tra Egitto e i territori palestinesi al fine di evitare che possano essere contrabandate armi da oltre il confine.\nUnit\u00e0.\nL'unit\u00e0 del genio si divide principalmente in due sezioni, la \"Combat Engineering Specialized Unit\" anche detta \"Yahalom\" ed il \"Atomic, Biological, Chemical Warfare Center\".\nL'unit\u00e0 Yahalom.\nLa Yahalom Unit \u00e8 una unit\u00e0 di \u00e9lite delle forze armate israeliane e si occupa di tutti quei compiti prima descritti eccetto quelli inerenti a minacce di tipo batteriologico, chimico o nucleare. L'unit\u00e0 e suddivisa in cinque sottounit\u00e0, la \"Yael unit\" che \u00e8 specializzata nel disinnesco di esplosivi, la \"Samur unit\" che ha compiti di ricognizione, manutenzione costruzione e demolizione delle vie di comunicazione, la \"Midron Mushlag\" che adempie a compiti simili a quelli della \"Samur unit\" e infine la \"Bazak unit\".\nL'Atomic, biological, chemical warfare center.\nL'Atomic, biological, chemical warfare center \u00e8 l'unit\u00e0 che si occupa di minacce di tipo batteriologico, chimico o nucleare e che \u00e8 esperta nella decontaminazione di aree colpite da questo tipo di armi. Inoltre all'unit\u00e0 spettano compiti di istruzione di tutto il personale del IDF nel affrontare minacce di questo tipo."}
{"id": "2348302", "revid": "79968", "url": "https://it.wikipedia.org/wiki?curid=2348302", "title": "Harpers Ferry", "text": ""}
{"id": "2348304", "revid": "124339039", "url": "https://it.wikipedia.org/wiki?curid=2348304", "title": "Linea di successione al trono di Grecia", "text": "La linea di successione al trono di Grecia segue un criterio di preferenza degli eredi maschi.\nIl Regno di Grecia termin\u00f2 nel 1973, a seguito di un plebiscito effettuato dalla giunta militare. Con il ritorno della democrazia nel 1974 venne effettuato un nuovo referendum per decidere se ristabilire la monarchia, ma la consultazione si concluse con la vittoria della Repubblica col 69,2% dei voti.\nAttualmente il pretendente al trono \u00e8 l'ex sovrano Costantino II.\nLinea di successione.\nLa linea di successione \u00e8 attualmente:"}
{"id": "2348306", "revid": "287204", "url": "https://it.wikipedia.org/wiki?curid=2348306", "title": "Kicevo", "text": ""}
{"id": "2348309", "revid": "117450716", "url": "https://it.wikipedia.org/wiki?curid=2348309", "title": "Wubei Zhi", "text": "Il Wubei Zhi (in giapponese Bubishi), cio\u00e8 il \"Trattato sugli Equipaggiamenti Militari\" () \u00e8 considerato il libro militare pi\u00f9 completo nella storia cinese. Fu scritto nel 1621 da Mao Yuanyi (\u8305\u5143\u5100, 1594-1640), un ufficiale della marina dell'epoca della Dinastia Ming. Questo libro contiene 240 volumi per un totale di 200.000 caratteri che ne fanno il libro pi\u00f9 lungo mai pubblicato in Cina a proposito di argomenti militari.\nStruttura.\nIl Wubei Zhi si compone di cinque sezioni: "}
{"id": "2348312", "revid": "118054366", "url": "https://it.wikipedia.org/wiki?curid=2348312", "title": "La Schiavona", "text": "La Schiavona \u00e8 un dipinto a olio su tela (117x97 cm) di Tiziano, databile al 1510 circa e conservato nella National Gallery di Londra.\nStoria.\nNel 1640 l'opera \u00e8 ricordata in casa Martinengo Colleone a Brescia, come opera di Tiziano. Pass\u00f2 nella raccolta Crespi di Milano nel 1900 e dopo alcuni passaggi di propriet\u00e0, tra cui la raccolta Cook di Richmond, pervenne nel 1942 al museo londinese.\nIl titolo del dipinto \u00e8 puramente tradizionale e si riferisce a una donna dalmata (della Schiavonia, che all'epoca indicava Dalmazia), che qualcuno ha riconosciuto dalla foggia dell'abito e dalla fisionomia. In realt\u00e0 la dama ritratta fa parte della nobilt\u00e0 dell'epoca, con costumi compatibili con quelli delle donne abbienti dei territori controllati dalla Serenissima. Alcuni hanno provato a identificare la donna con Caterina Cornaro, ipotesi priva per\u00f2 di qualsiasi riscontro. (H. Cook, 1915). Gi\u00e0 assegnato a Giorgione, \u00e8 oggi comunemente accettato come capolavoro giovanile di Tiziano, anche per l'assenza di quella modulata dolcezza del pittore di Castelfranco, sostituita piuttosto da una pulsante vitalit\u00e0. Strette sono le analogie anche con la donna protagonista del \"Miracolo del neonato\", affresco padovano di Tiziano databile al 1511.\nDescrizione e stile.\nCome nel coevo \"Ritratto di Ariosto\", quest'opera presenta un ritratto a mezza figura su sfondo grigio uniforme e dietro a un parapetto marmoreo, dove si leggono le lettere \"T. V.\", per lo pi\u00f9 interpretate come iniziali dell'artista (ma in relazione anche con le misteriose V.V. che si leggono in molti ritratti di Giorgione, forse componenti la parole \"Vivo\", cio\u00e8 ritratto dal vivo).\nLe forme procaci della donna, ritratta con eccezionale verismo e accuratezza, sono accentuate dagli ampi panneggi dell'abito color terra. Il busto \u00e8 leggermente ruotato di tre quarti verso sinistra, mentre la testa guarda frontalmente lo spettatore, all'insegna di una notevole naturalit\u00e0 e scioltezza.\nNella parte rialzata del parapetto si vede un bassorilievo di un profilo, ispirato dagli antichi cammei, che ritrae la donna stessa. Si tratta di un'aggiunta successiva a una prima stesura, ancora visibile in trasparenza con i contorni dell'abito che proseguono lungo il marmo."}
{"id": "2348317", "revid": "110157", "url": "https://it.wikipedia.org/wiki?curid=2348317", "title": "Aural Sculpture", "text": "Aural Sculpture \u00e8 un album del 1984 dei The Stranglers.\nL'album \u00e8 stato composto anche con una chitarra acustica e con tromba, trombone e sassofono.\nAural Sculpture si piazz\u00f2 al #14 nella classifica inglese nel novembre 1984. Dall'album furono estratti 3 singoli: \"Skin Deep\" (#15 nella classifica dei singoli), \"No Mercy\" (#37) e \"Let Me Down Easy\" (#48).\nVideogioco.\nLa musicassetta originale dell'album contiene in omaggio \"Aural Quest\", un videogioco di avventura testuale per ZX Spectrum realizzato con \"The Quill\". Nel gioco si impersona il tour manager degli Stranglers impegnato a recuperare i pezzi di un orecchio gigante (oggetto che appare nella copertina dell'album)."}
{"id": "2348328", "revid": "1613454", "url": "https://it.wikipedia.org/wiki?curid=2348328", "title": "Mano Menezes", "text": "Carriera.\nGiocatore.\nInizi\u00f2 la carriera nel calcio come giocatore, ricoprendo il ruolo di difensore centrale nel Guarani de Ven\u00e2ncio Aires tra gli anni settanta e anni ottanta; conquist\u00f2 anche un campionato amatori nel 1988, realizzando il calcio di rigore decisivo. Termin\u00f2 la carriera per dedicarsi allo studio dell'educazione fisica e alla carriera di allenatore, che inizi\u00f2 nel 1986 con il SESI di Rio Grande do Sul e prosegu\u00ec nelle giovanili di Guarani de Ven\u00e2ncio Aires, Juventude e Internacional (con un periodo anche al Cruzeiro nel 1997 insieme a Paulo Autuori).\nAllenatore.\nInizi.\nNel Guarani de Ven\u00e2ncio Aires il tecnico raggiunse la qualificazione alla Copa Sul-Minas nel 2002, vincendo il campionato statale; guadagn\u00f2 ulteriore notoriet\u00e0 dopo la buona Coppa del Brasile 2004 alla guida del 15 de Novembro, con cui ottenne il terzo posto.\nGr\u00eamio.\nIl 21 aprile 2005 fu chiamato del Gr\u00eamio per riportare il club in S\u00e9rie A; centr\u00f2 l'obiettivo di vincere la S\u00e9rie B, in seguito alla cosiddetta \"batalha dos Aflitos\" contro il N\u00e1utico a Recife. L\u2019anno seguente lo port\u00f2 alla vittoria del Campionato Ga\u00facho, battendo l'Internacional, aggiudicandosi il titolo che mancava al club tricolore dal 2001; Si classific\u00f2 al terzo posto nel campionato, ottenendo cos\u00ec la qualificazione alla Coppa Libertadores. Il terzo anno alla guida del club vinse nuovamente il campionato statale e raggiunse la finale della Coppa Libertadores, perdendo poi nel doppio confronto con il Boca Juniors. Il 2 dicembre 2007 il club e il tecnico si separano.\nCorinthians.\nIl 5 dicembre fu messo sotto contratto dal Corinthians, con l'obiettivo di riportare il club in S\u00e9rie A, dopo la retrocessione in S\u00e9rie B.\nIl 28 novembre 2007 ufficializz\u00f2 il termine del suo contratto con il Gr\u00eamio, e in Copa do Brasil riusc\u00ec a raggiungere la finale contro lo Sport, perdendo. L'8 novembre 2008 port\u00f2 il Corinthians alla vittoria del Campeonato Brasileiro S\u00e9rie B.\nNazionale brasiliana.\nIl 23 luglio 2010 la Federazione nomina Muricy Ramalho ct della Nazionale brasiliana: Ramalho \u00e8 per\u00f2 costretto a rinunciare a causa del suo vincolo con il Fluminense che si rifiuta di liberarlo. Mano Menezes viene dunque scelto come nuovo commissario tecnico della Sele\u00e7\u00e3o (al Corinthians gli subentra Adenor Leonardo Bacchi, detto Tite) e il 24 luglio accetta il nuovo ruolo. Il 23 novembre 2012 il tecnico viene esonerato dal Brasile."}
{"id": "2348333", "revid": "1305772", "url": "https://it.wikipedia.org/wiki?curid=2348333", "title": "Novaci (Macedonia del Nord)", "text": "Novaci (in macedone: \"\u041d\u043e\u0432\u0430\u0446\u0438\") \u00e8 un comune nella parte meridionale della Macedonia del Nord. La sede municipale si trova a Novaci.\nGeografia fisica.\nIl comune \u00e8 situato nella parte meridionale del paese al confine con la Grecia.\nI comuni rurali di Bac e Staravina sono confluiti nella municipalit\u00e0 di Novaci nel 2003.\nSociet\u00e0.\nEvoluzione demografica.\nIn base al censimento del 2002 il comune ha 3.549 abitanti cos\u00ec divisi dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:\nCollegamenti esterni.\nSito di informazioni sul comune"}
{"id": "2348338", "revid": "729019", "url": "https://it.wikipedia.org/wiki?curid=2348338", "title": "Interstate 10", "text": "La Interstate 10 (I-10) \u00e8 la pi\u00f9 meridionale Interstate Highway con percorso coast-to-coast negli Stati Uniti, e la quarta pi\u00f9 lunga dopo la I-90, la I-80 e la I-40. Si estende dall'Oceano Pacifico, dalla California State Route 1 (Pacific Coast Highway) presso Santa Monica, in California, alla Interstate 95 a Jacksonville, in Florida.\nDescrizione della strada.\nCalifornia.\nTra il suo terminale, presso Santa Monica, e l'East Los Angeles Interchange, \u00e8 conosciuta come Santa Monica Freeway. La Santa Monica Freeway \u00e8 anche chiamata \u201cRosa Parks Freeway\u201d per il tratto che inizia dalla San Diego Freeway (Interstate 405, localmente conosciuta \u201cla 405\u201d) e finisce alla Harbor Freeway (Interstate 110, localmente detta \u201cla 110\u201d); sono utilizzati anche altri nomi per riferirsi a questo stesso tratto di strada. Il segmento tra l'East Los Angeles Interchange e la citt\u00e0 di San Bernardino (CA), lungo 92\u00a0km, \u00e8 conosciuto come San Bernardino Freeway. Esistono altri nomi per la Interstate 10.\nAd esempio, un'insegna vicino al termine occidentale della highway (a Santa Monica) la indica come la Christopher Columbus Transcontinental Highway. \u00c8 anche conosciuta, ma in maniera minore, come \u201cVeterans Memorial Highway\u201d, ed \u00e8 catalogata tra le \"Blue Star Memorial Highways\".\nUn tratto a Palm Springs \u00e8 indicato come la Sonny Bono Memorial Freeway, un omaggio al defunto artista che ha preso servizio sia come sindaco che come membro della Camera dei Rappresentanti degli Stati Uniti. Un secondo tratto poco pi\u00f9 a est, a Indio, \u00e8 indicata come la Doctor June McCarrol Memorial Freeway. Infermiera alla Southern Pacific Railroad nel 1924, la dottoressa McCarroll era allarmata per il numero di morti per gli incidenti stradali in un tratto vicino alla U.S. Route 99, ora conosciuta come State Route 86. \u00c8 stata onorata per aver fatto dipingere una striscia bianca al centro della Route 99, vicino a Coachella, in modo da separare i due sensi di marcia.\nArizona.\nIn Arizona, la highway \u00e8 definita come la Attack on Pearl Harbor Memorial Highway. Il tratto che attraversa Phoenix \u00e8 chiamato Papago Freeway e costituisce una parte fondamentale del locale sistema autrostradale. Questa designazione inizia dalla Arizona State Route 101, vicino alla 99th Avenue - nel quale termina attualmente - e continua in direzione est, verso l'interscambio sudorientale del centro, dove si trova anche il terminale della Interstate 17.\nDal terminale meridionale della I-17 all'incrocio con la Arizona State Route 202, la highway \u00e8 chiamata \"Maricopa Freeway\". Dalla AZ State Route 202 al termine orientale I-8, precisamente a sud-est di Casa Grande, la strada \u00e8 chiamata \"Pearl Harbor Memorial Highway\". Le cartine del Dipartimento dei trasporti dell'Arizona (ADOT) la mostrano come la Maricopa Freeway, mentre la American Automobile Association e altri enti la definiscono Pima Freeway. Quest'ultimo \u00e8 utilizzato in un tratto della Arizona State Route 101, dalla U.S. 60 alla I-17.\nA Tucson la I-10 \u00e8 chiamata Casa Grande Highway dal margine occidentale della citt\u00e0 al termine orientale della Business Loop 10, dove cambia il nome in Tucson-Benson Highway, lo stesso di quest'ultima strada.\nA Tucson, tra il miglio 259 e il 260 ci sono le rampe di interscambio che connettono la I-10 con il termine settentrionale della I-19, che conduce, dopo 100\u00a0km, al suo terminale meridionale al confine tra Stati Uniti e Messico, presso Nogales. Da notare che le distanze sulla I-19 sono misurate in unit\u00e0 metriche.\nSempre a Tucson, tutte le uscite tra Prince Road e la 22nd Street sono state chiuse da giugno 2007 e saranno riaperte in primavera 2010 per permettere i lavori di ampliamento della I-10 da sei ad otto corsie e la costruzione di sette ponti ed altrettanti sottopassaggi . I progetti prevedono anche l'ampliamento da 4 a 6 corsie da Marana all'interscambio con la I-8 presso Casa Grande, cominciato nella seconda met\u00e0 del 2007.\nStoria.\nNel settembre 2004, la mareggiata provocata dall'Uragano Ivan danneggi\u00f2 parte della I-10 sulla Escambia Bay, vicino a Pensacola (FL). Alle corsie in direzione ovest scomparvero soltanto un paio di sezioni, mentre le corsie dirette ad est furono spazzate via quasi completamente per circa 400 m.\nNel successivo Uragano Katrina, il I-10 Twin Span Bridge, una porzione di I-10 tra New Orleans e Slidell (LA), fu gravemente danneggiato, causando una rottura nella I-10 proprio in quel punto. Diversamente dal ponte sulla Escambia Bay, che \u00e8 un'arteria principale, la Interstate 12 \u00e8 utilizzabile per aggirare New Orleans e, prendendo la I-12 dal ponte sul Lago Ponchartrain era possibile entrare e uscire dall'area metropolitana di New Orleans da est. Tutte le quattro corsie furono riaperte al traffico il 6 gennaio 2006, dopo che era stato ripristinato il manto stradale utilizzando delle travature metalliche e dei pannelli stradali temporanei per sostituire le sezioni danneggiate. Attualmente il limite di velocit\u00e0 \u00e8 fissato a 70\u00a0km/h sulle corsie dirette ad ovest ed a 100\u00a0km/h su quelle in direzione est; inoltre il traffico \u00e8 interdetto ai veicoli troppo grandi e pesanti fino alla costruzione di un nuovo ponte permanente a sei corsie al posto di quello temporaneo. La costruzione \u00e8 in corso e l'apertura delle corsie in direzione ovest \u00e8 prevista per il 2009 e quelle in direzione est per il 2011."}
{"id": "2348339", "revid": "767487", "url": "https://it.wikipedia.org/wiki?curid=2348339", "title": "Entamoeba coli", "text": "L'Entamoeba coli \u00e8 un parassita non patogeno del genere \"Entamoeba\" che \u00e8 presente nel tratto gastrointestinale come parassita commensale.\nVive nel lume dell'intestino crasso ed \u00e8 una vorace divoratrice, ma raramente si ciba delle cellule dell'ospite. \nQuesta ameba \u00e8 trasmessa sotto forma di cisti che vengono ingerite col cibo o con l'acqua e che sono in grado di sopravvivere all'azione acida dei succhi gastrici."}
{"id": "2348341", "revid": "986213", "url": "https://it.wikipedia.org/wiki?curid=2348341", "title": "Paul Ilyinsky", "text": "Biografia.\nIl principe Paul nacque nell'ambasciata statunitense a Londra nel 1928.\nCome diretto risultato del suo coinvolgimento nell'assassinio di Rasputin nel 1916, il granduca Dmitrij, padre di Paul, venne mandato sul fronte persiano e questo, in ultima istanza, gli salv\u00f2 la vita; molti dei suoi parenti infatti vennero uccisi dai bolscevichi. Dmitrij, in esilio, lavor\u00f2 come rappresentante di \"champagne\" e, nel 1926, spos\u00f2 Audrey Emery.\nIl granduca Kirill Vladimirovi\u010d Romanov, cugino di suo padre e autoproclamatosi imperatore di Russia in esilio, elev\u00f2 la moglie del granduca Dmitrij ed i suoi discendenti al rango principesco russo di \"knyaz\", un rango della nobilt\u00e0 e non dinastico. Ogni figlio della coppia avrebbe quindi avuto il cognome Romanovskij-Il'inskij: la seconda parte del cognome deriva dalla tenuta che Dmitrij possedeva in Russia, Il'inskoe.\nIl matrimonio dei suoi genitori si concluse con il divorzio nel 1937 e Paul venne quindi cresciuto da sua madre, che in quel periodo si stabil\u00ec in Francia. Quello stesso anno, Audrey Emery spos\u00f2 il suo secondo marito, il principe Dmitrij Djordjadze, membro di una famiglia principesca georgiana; anche questa volta sua madre divorzi\u00f2. Il granduca Dmitrij Pavlovi\u010d, il quale aveva sempre goduto di salute piuttosto fragile, negli anni 1930 vide peggiorare la sua tubercolosi cronica e, nel 1942, ne mor\u00ec.\nIlyinsky, che era un cittadino statunitense, frequent\u00f2 la \"Woodberry Forest School\" in Virginia ed in seguito l'Accademia Militare di Sandhurst, in Inghilterra, prima di entrare nel corpo dei \"marines\". Si distinse nel proprio servizio militare, in particolare come soldato fotografo durante la guerra di Corea e quando si ritir\u00f2 aveva raggiunto il grado di luogotenente colonnello. Nel 1953 si laure\u00f2 all'Universit\u00e0 della Virginia.\nPaul visse a Cincinnati per circa vent'anni, lavorando nel consiglio d'amministrazione della societ\u00e0 fondata dalla famiglia di sua madre, la \"Emery Industries\", ed inoltre continu\u00f2 la sua attivit\u00e0 di fotografo ed autore di libri. Nel 1980 ritorn\u00f2 in Florida, a Palm Beach, dove aveva vissuto prima di trasferirsi a Cincinnati; qui fu parte per dieci anni del consiglio comunale e venne eletto sindaco per tre mandati, ma nel 1999 rassegn\u00f2 le proprie dimissioni per motivi di salute. Ilyinsky venne nominato il primo \"Distinto Cittadino\" di Palm Beach per il suo notevole impegno alla causa dei \"Boy Scouts of America\" della contea di Palm Beach. Mentre si trovava a Cincinnati ricevette inoltre il Premio Castoro d'Argento, una delle onorificenze dei Boy Scout americani per premiare il servizio prestato alla giovent\u00f9.\nDopo la caduta dell'Unione Sovietica, avvenuta nei primi anni 1990, Leningrado ritorn\u00f2 al suo nome originale di San Pietroburgo ed una delegazione privata russa visit\u00f2 Ilyinsky mentre egli era membro del consiglio comunale di Palm Beach per chiedergli di ritornare in Russia e salire sul trono degli zar. Egli rispose per\u00f2: \u00abSignori, non potrei essere pi\u00f9 compiaciuto e lusingato dal vostro invito, ma devo dirvi che io sono completamente soddisfatto dalla mia attuale occupazione\u00bb.\nNel febbraio 2004 Ilyinsky mor\u00ec nella sua casa di Palm Beach.\nTitoli nobiliari ed eredit\u00e0.\nSecondo alcuni Paul Ilyinsky \u00e8 divenuto per nascita principe e duca di Schleswig e Holstein-Gottorp; in quanto tale il suo trattamento era quello di \"Altezza Serenissima\" ed i suoi titoli nobiliari, che peraltro non utilizz\u00f2 mai, includevano quelli di Erede di Norvegia, Duca di Schleswig, Holstein, Stormarn e Dithmarschen, cos\u00ec come Duca e Conte di Oldenburg e Delmenhorst.\nIn ogni caso, per quanto riguarda l'Holstein, alcuni giuristi dinastici tedeschi concordano sul fatto che la legge principesca tedesca (la \"Privatf\u00fcrstenrecht\") continua ad essere applicata ai matrimoni delle famiglie regnanti. Dove la legge dinastica o gli usi di una casa regnante tacciono sui requisiti di eguaglianza, si applica la \"Privatf\u00fcrstenrecht\"; di conseguenza i matrimoni contratti con persone comuni devono essere considerati non dinastici per tutte le famiglie non mediatizzate del precedente Sacro Romano Impero. Tra le dinastie tedesche non esiste alcuna consuetudine che permetta ai discendenti agnatici morganatici di utilizzare titoli dinastici, a meno che non venga data specifica autorizzazione; tale concessione non risulta che sia stata fornita al ramo dei Romanovskij-Il'inskij, n\u00e9 tantomeno questa famiglia ha mai avanzato pubblicamente delle pretese sui titoli dinastici. Per quanto riguarda il titolo ducale dello Schleswig, questo venne originariamente creato dalla Danimarca, che non riconosceva il diritto del ramo dei Gottorp sullo Schleswig dopo che nel 1721, con il trattato di Frederiksborg (di cui il duca di Holstein-Gottorp non era un firmatario), venne ratificato la conquista danese del ducato. Ilyinsky d'altronde non utilizz\u00f2 n\u00e9 pretese mai il titolo di Duca di Schleswig, bench\u00e9 il suo predecessore Nicola II di Russia lo fece certamente.\nPaul mantenne invece sempre la cittadinanza statunitense e britannica.\nAlla morte del granduca Vladimir Kirillovi\u010d di Russia, nel 1992, Paul Ilyinsky divenne Capo della Casa di Holstein-Gottorp (\"de jure\" Duca di Holstein-Gottorp), che, secondo il Patto di Successione di Norrk\u00f6ping del 1604, detiene i diritti di successione al trono svedese cos\u00ec come su quello del Granducato di Finlandia (come dalla Costituzione del granducato del 1772 e dal Giuramento di Fealty del 1809), ereditato attraverso la sua antenata Edvige Sofia di Svezia, duchessa di Holstein-Gottorp, sorella maggiore di Carlo XII di Svezia, morto senza discendenti diretti.\nDiscendenza.\nPaul si spos\u00f2 in prime nozze con Mary Evelin Prince, ad Honolulu (Hawaii) il 29 luglio 1949; il matrimonio venne annullato nel 1951 e non ebbero figli.\nDal suo secondo matrimonio, con Angelica Philippa Kauffmann, sposata a Palm Beach il 1\u00ba ottobre 1952, nacquero quattro figli. La sua discendenza \u00e8 la seguente:"}
{"id": "2348343", "revid": "1124164", "url": "https://it.wikipedia.org/wiki?curid=2348343", "title": "Gentiluomo con un libro", "text": "Il Gentiluomo con un libro conosciuto anche come ritratto di un gentiluomo veneziano \u00e8 un dipinto a olio su tela (76,2x63,5\u00a0cm) attribuito a Giovanni Cariani e databile al 1510 circa. \u00c8 conservato nella National Gallery of Art di Washington.\nStoria.\nL'opera \u00e8 nota dal XIX secolo, quando era in una collezione privata londinese. Passato attraverso varie propriet\u00e0, nel 1937 fu acquistato a New York da Samuel H. Kress e donato alla nascente galleria nel 1939.\nSub\u00ec varie vicissitudini attributive, che fecero i nomi di Giorgione, Tiziano e Sebastiano del Piombo. Fu considerata un'opera impostata dal primo e conclusa dal secondo dopo la morte del maestro nel 1510.\nDescrizione e stile.\nIn una stanza, in cui si apre nell'angolo in alto a sinistra della parete una finestra rettangolare con un lontano paesaggio di una citt\u00e0 fortificata su un colle, si vede un giovane ritratto a mezza figura voltato di tre quarti verso sinistra, con la mano destra che stringe un fazzoletto ed \u00e8 solidamente piantata, a pugno, su un libro appoggiato su un parapetto. Una seconda finestra, invisibile, si trova a destra, come dimostra il raggio di luce proiettato sullo sfondo, anche se la fonte luminosa principale proviene da davanti al soggetto, piuttosto che dalle sue spalle.\nColpisce il volto leggermente ruotato in alto del protagonista e la sua espressione di calcolo, quasi crudele, amplificata dal contatto visivo, di sbieco, con lo spettatore e dal gesto del pugno chiuso. Egli, che indossa un'ampia veste nera appena aperta sullo scollo a mostrare la sottostante camicia bianca, \u00e8 un giovane sui trent'anni, con un ampio caschetto scuro, scriminato al centro, barba corta e baffetti. Sebbene alcuni elementi rimandino a Giorgione, come la rotazione della testa, la fisionomia (l'uomo assomiglia al pi\u00f9 anziano dei personaggi nella tela dei \"Tre filosofi\"), il parapetto a due livelli con la misteriosa iscrizione \"VVO\" (forse un richiamo alla parola \"\", cio\u00e8 \"in vita\", dipinto dal vero, oppure il motto latino \"Virtus vincit omnia\"), a Tiziano fanno inequivocabilmente pensare la volumetria espansa, il gesto imperioso e l'uso pi\u00f9 intenso e deciso del colore."}
{"id": "2348349", "revid": "5456", "url": "https://it.wikipedia.org/wiki?curid=2348349", "title": "Flavius Avitus Marinianus", "text": ""}
{"id": "2348352", "revid": "203463", "url": "https://it.wikipedia.org/wiki?curid=2348352", "title": "Evgeny Sveshnikov", "text": ""}
{"id": "2348355", "revid": "339392", "url": "https://it.wikipedia.org/wiki?curid=2348355", "title": "The East African Marine System", "text": ""}
{"id": "2348356", "revid": "393899", "url": "https://it.wikipedia.org/wiki?curid=2348356", "title": "Distribuzione digitale", "text": "Per distribuzione digitale si intende la diffusione di informazioni e contenuti digitali sotto forma di prodotti e servizi in formato digitale. Quando applicabile, la relativa tipologia di licenza \u00e8 indicata con l'acronimo ESD (\"electronic software distribution\").\nCaratteristiche.\n\u00c8 un sistema che permette di far circolare materiale nello spazio digitale, come ad esempio in Internet.\nI fenomeni che hanno consentito l'espansione di tale tipo di distribuzione sono molteplici:\nContenuti multimediali.\nLa sfera di interesse della distribuzione digitale riguarda tutti i supporti cartacei, audiovisivi e musicali che, tramite diverse modalit\u00e0 di compressione, permettono la fruizione di un prodotto su molteplici piattaforme.\nL'enorme vantaggio della digitalizzazione \u00e8 la disponibilit\u00e0 di database sempre aggiornati e ricchi di contenuti accessibili da qualsiasi utente.\nL'accesso alle librerie per la visualizzazione di documenti \u00e8 quasi sempre gratuito; in alcuni casi, per poter ascoltare un brano o leggere un testo bisogna acquistarlo tramite carta di credito. Numerosi sono i motori di ricerca che vendono contenuti multimediali coperti da copyright: un esempio \u00e8 la libreria musicale di iTunes Store che offre agli utenti la possibilit\u00e0 di visualizzare un'anteprima che garantisce la sicurezza dell'acquisto.\nI contenuti multimediali coperti da copyright offerti su Internet dalle grandi emittenti televisivi sono anche quasi sempre gratuiti grazie agli introiti provenienti dalle pubblicit\u00e0.\nEditoria.\nNel campo editoriale la distribuzione digitale \u00e8 risultata essenziale: la facilit\u00e0 d'inserimento di un nuovo volume in un database e la velocit\u00e0 con cui si pu\u00f2 ricercare un testo in una libreria digitale ha ridotto notevolmente i costi di mantenimento dei cataloghi da parte degli editori.\nSostegno economico.\nIn molte librerie digitali c'\u00e8 la possibilit\u00e0 di acquistare alcuni capitoli di un libro o il volume intero, ma l'unica possibilit\u00e0 di leggere i libri da uno schermo di un PC ha reso questa possibilit\u00e0 poco fruibile.\nAmazon.com, in accordo con numerosi editori, ha creato un supporto di lettura per libri digitali (il lettore di e-book Kindle) tramite il quale \u00e8 possibile acquistare da siti convenzionati libri digitali per leggerli ovunque senza violare le leggi sul copyright."}
{"id": "2348358", "revid": "599013", "url": "https://it.wikipedia.org/wiki?curid=2348358", "title": "Carmen \u021aurlea", "text": "Giocava nel ruolo di schiacciatrice e opposto.\nCarriera.\nFiglia d'arte (sua madre \u00e8 la nazionale rumena Marinela Neac\u015fu), cresce nel . Esordisce nella Serie A1 italiana vestendo la maglia della Parmalat Matera per tre stagioni, dal 1997 al 2000. Nel campionato 2000-01 passa al Centro Ester Pallavolo, prima del trasferimento al Volley Bergamo nella stagione successiva, culminata con la vittoria dello scudetto.\nAlla fine del secondo campionato con la formazione orobica, si accorda per l'annata 2003-04 con la neopromossa formazione del Chieri Volley, cambiando contestualmente il proprio ruolo (da opposto a schiacciatrice). Dopo un campionato terminato con la conquista della prima qualificazione europea da parte della squadra piemontese, nella stagione 2004-05 passa a difendere i colori del Giannino Pieralisi Volley.\nApproda quindi nel campionato successivo al Santeramo Sport, dove viene schierata nuovamente nel suo ruolo naturale, raggiungendo i \"play-off\" scudetto, prima di scendere nel campionato cadetto dove, fra le file del Sassuolo Volley, nella stagione 2006-07, conquista una promozione in massima serie e la Coppa Italia di categoria. Sempre con la stessa formazione, nel 2007-08 si impone come miglior realizzatrice nel campionato di A1.\nNella stagione 2009-10 viene ingaggiata dalla Futura Volley Busto Arsizio, con la quale vince la Coppa CEV 2009-2010, risultando miglior realizzatrice e venendo eletta migliore giocatrice della competizione, mentre nel campionato 2010-11 gioca nella .\nNel 2011-12 passa al River Volley Piacenza con cui resta per due campionati, aggiudicandosi nella seconda stagione la \"doppietta\" Coppa Italia-campionato.\nNel campionato 2013-14 passa al Volley 2002 Forl\u00ec, ritirandosi tuttavia a met\u00e0 stagione; l'anno successivo viene ingaggiata dalla neopromossa Azzurra Volley San Casciano dove resta per un biennio, prima di passare, nella stagione 2016-17, al Volleyball Casalmaggiore."}
{"id": "2348360", "revid": "287204", "url": "https://it.wikipedia.org/wiki?curid=2348360", "title": "Dijana Pavlovic", "text": ""}
{"id": "2348366", "revid": "1884099", "url": "https://it.wikipedia.org/wiki?curid=2348366", "title": "Congregazione della Dottrina Cristiana", "text": "La Congregazione della Dottrina Cristiana, o arciconfraternita di San Francesco detta dei Vanchetoni, \u00e8 una confraternita di Firenze, fondata nel 1602 dal beato Ippolito Galantini. \nTuttora esistente, a questa congregazione appartiene l'oratorio di San Francesco dei Vanchetoni.\nStoria.\nIl tessitore Ippolito Galantini, dopo essersi istruito religiosamente nella scuola gesuitica di San Giovannino, venne scelto nel 1582, a soli diciassette anni, come guardiano della scuola di dottrina per l'insegnamento del catechismo ai fanciulli, istutuita dal cardinale Alessandro de' Medici in ottemperanza alle prescrizioni del concilio di Trento. Il luogo delle riunioni era quello della cappella di San benedetto accanto alla chiesa di Santa Lucia sul Prato, gi\u00e0 utilizzato dalla locale Compagnia del Sacramento. Galantini organizz\u00f2 la scuola di catechismo in maniera eccellente, dividendola in classi distinte per et\u00e0. \nSulla base di questa esperienza e del successo riscontrato, il Galantini cerc\u00f2 una nuova sede, pi\u00f9 ampia, per la sua attivit\u00e0, ottenendo un terrno in via Palazzuolo dai frati francescani di Ognissanti e fondando, il 14 ottobre 1602, la confraternita chiamata \"di San Francesco e della Dottrina Cristiana\". Divenne presto nota per il fervore devozionale e per l'intransigenza morale che instradava i fanciulli, soprattutto quelli delle classi pi\u00f9 povere, dei lavoratori che erano costretti a lasciarli soli la maggior parte della giornata, e di strada, verso una vita pi\u00f9 coscienziosa e regolare. Il 4 ottobre 1603 l'oratorio fu officiato per la prima volta in onore alla festa di san Francesco, anche se la conclusione ufficiale dei lavori si ebbe soltanto nel 1604. Nel 1619 il fondatore scomparve e da allora i confratelli, che erano laici al pari dello stesso Ippolito, si dedicarono assiduamente all'assistenza dei poveri e all'educazione evangelica dei bambini, godendo di grande prestigio. Nel 1620, grazie agli aiuti munifici di Maria Maddalena d'Austria, moglie di Cosimo II, e dell'arcivescovo Alessandro de' Medici, futuro papa Leone XI, l'oratorio fu ingrandito e decorato (nel 1633-1640) da alcuni dei migliori artisti della scena fiorentina. Nel 1626 i Capitoli della pia istituzione furono approvati ufficialmente dall'arcivescovo di Firenze Alessandro Marzi Medici.\nI confratelli erano noti per l'atteggiamento sempre serio e riservato, soprattutto nelle processioni, tanto che vennero soprannominati popolarmente i \"van-chetoni\", cio\u00e8 quelli che vanno cheti, in silenzio; ma erano chiamati anche i \"bacchettoni\", perch\u00e9 usavano una bacchetta per tenere a freno i fanciulli (o anche per tendere un saccherto per raccogliere le elemosine), termine che poi \u00e8 entrato nell'italiano per indicare una persona ostentatamente religiosa e intransigente.\nNel censimento del 1783, la confraternita \u00e8 ricordata con settanta iscritti, fra sacerdoti e laici, questi ultimi per lo pi\u00f9 artigiani. La confraternita fu una delle nove risparmiate dal \"motu proprio\" di soppressione di Pietro Leopoldo del 21 marzo 1785. \nAi confratelli, che nel frattempo avevano venduto una parte del patrimonio artistico mobile (oggi in alcuni famosi musei del mondo), rest\u00f2 l'oratorio, alcuni appartamenti e l'obbligo della preghiera. \nIl Galantini, gi\u00e0 chiamato da papa Leone XI l'\"apostolo di Firenze\", fu beatificato nel 1825 da Leone XII. La sua festa si celebra il 3 ottobre, alla vigilia di quella di san Francesco d'Assisi. \nNel 2008 venne per\u00f2 rilevato come la confraternita non rispettasse pi\u00f9 le finalit\u00e0 religiose dello Statuto, tanto che Comune e Regione la dichiararono soppressa, facendo confluire i suoi beni nell'Arcidiocesi. Tuttavia si apr\u00ec un contenzioso che si \u00e8 protratto per un decennio, e chedi fatto segn\u00f2 la chiusura dell'oratorio, sebbene nel frattempo interessato da restauri. Conclusa la vertenza con il mantenimento della confraternita, l'oratorio \u00e8 stato riaperto solennemente il 4 ottobre 2019.\nPratiche religiose.\nL'attivit\u00e0 spirituale della confraternita era divisa in quattro \"tornate\", ed aveva regole dure e rigide. Le loro scuole erano aperte anche agli adulti ed esisteva anche una scuola del \"noviziato\", dove venivano formati i nuovi catechisti. Nella grande sala dell'oratorio tutte le domeniche si davano lezioni di catechismo ai ragazzi del quartiere.\nA capo della congregazione era eletto un Guardiano a vita. L'attivit\u00e0 simbolo della confraternita, divenuta nel frattempo arciconfraternita poich\u00e9 a capo di altre sedi in Toscana (a Pistoia, Lucca, Volterra, Pisa) e in Emilia (a Modena), era la \"cena dei cento poverelli\", dal rigido cerimoniale: nel mercoled\u00ec che precede la \"sessagesima\" di Pasqua venivano invitati nella sede fiorentina cento poveri del quartiere, di et\u00e0 superiore ai cinquanta anni, e dopo essere stati rasati, rivestiti dell'abito della congregazione, confessati e comunicati, venivano fatti sedere ad un tavolo riccamente apparecchiato, dove consumavano una cena in silenzio mentre ascoltavano musica e letture cristiane.\nTale usanza di invitare a pranzo cento poveri rimase intatta fino all'inizio della seconda guerra mondiale, dopo la quale le attivit\u00e0 caritatevoli diminuirono, fino ad arrestarsi negli anni settanta. Con le riforme degli anni cinquanta del cardinale Elia Dalla Costa inoltre l'insegnamento del catechismo venne riservato alle parrocchie. Oggi le finalit\u00e0 della confraternita sono essenzialmente quelle dell'edificazione spirituale dei suoi membri e delle opere di carit\u00e0.\nStemma.\nLo stemma della confraternita mostra un cuore rosso in campo d'argento, ferito e sormontato da tre chiodi al naturale, disposti a raggiera e circondato dalla corona di spine."}
{"id": "2348367", "revid": "1318658", "url": "https://it.wikipedia.org/wiki?curid=2348367", "title": "Hong Kong Disneyland", "text": "Hong Kong Disneyland (cinese tradizionale: \u9999\u6e2f\u8fea\u58eb\u5c3c\u6a02\u5712; cinese semplificato: \u9999\u6e2f\u8fea\u58eb\u5c3c\u4e50\u56ed; pinyin: Xi\u0101ngg\u01ceng D\u00edsh\u00ecn\u00edl\u00e8yu\u00e1n; cantonese yale: heung1 gong2 dik6 si6 nei4 lok6 yun4) \u00e8 un parco di divertimento aperto il 12 settembre 2005 facente parte del complesso Hong Kong Disneyland Resort, \u00e8 il quinto parco costruito dalla Walt Disney ed il primo in Cina. La propriet\u00e0 e la gestione sono della societ\u00e0 Hong Kong International Theme Parks, a sua volta posseduta in parti uguali da The Walt Disney Company e dal governo di Hong Kong.\nLa Disney ha cercato di evitare problemi di origine culturale integrando principi cinesi, come il feng shui, nella realizzazione del complesso. Il parco riprende lo schema radiale di Disneyland ed \u00e8 suddiviso in sette aree tematiche: \"Main Street U.S.A.\", \"Fantasyland\", \"Adventureland\", \"Tomorrowland\", \"Toy Story Land\", \"Grizzly Gulch\" e \"Mystic Point\"; non \u00e8 presente l'area \"Frontierland\", dato che in Cina \u00e8 assente il concetto di Far West su cui dovrebbe essere basata, ma l'area \"Grizzly Gulch\", aperta nel 2012, ne riprende in parte lo stile.\nIl personale del parco comunica con gli ospiti in inglese ed in cinese, inclusi i dialetti cantonese e cinese. Le guide sono stampate sia in cinese semplificato che tradizionale, oltre che in giapponese ed inglese.\nIl parco.\nStoria.\nNell'agosto 1998, lo stesso anno di uscita del film di animazione Disney, \"Mulan\", ambientato appunto in Cina, The Walt Disney Company e il governo di Hong Kong annunciano la loro intenzione di costruire un parco divertimenti a tema a Hong Kong, il secondo in Asia (dopo \"Tokyo Disneyland\") e il primo in Cina. I funzionari erano ottimisti sul fatto che i primi 40 anni di attivit\u00e0 di \"Disneyland\" avrebbero fruttato vantaggi netti per 148 miliardi di dollari e avrebbero portato a una crescita annua del PIL di 0,4 punti percentuali.\nNel febbraio 1999, Penny's Bay, nell'isola di Lantau viene annunciato come il futuro sito dell\"'Hong Kong Disneyland Resort\". Il 10 dicembre dello stesso anno la Walt Disney Company e il governo di Hong Kong firmano un accordo per la costruzione del parco.\nCostruzione.\nI lavori per la costruzione di \"Hong Kong Disneyland\" iniziarono nel gennaio 2003. L'area di Penny's Bay era precedentemente sede di un cantiere navale noto come Cantiere Navale Cheoy Lee; ci sono voluti diversi mesi prima che l'area fosse riempita e trasformata in un'area adatta per la costruzione. I lavori subirono parecchi arresti e sobbalzi tra cui figurarono gli allarmi per l'epidemia SARS, una protesta sindacale, un allarme da intossicazione alimentare e le minacce di boicottaggio da parte di una delle pi\u00f9 grandi star di Hong Kong, Daniel Wu Yin-cho.\nIn uno dei progetti di costruzione di parchi di divertimento Disney pi\u00f9 veloci che sia mai esistito, il parco divenne pronto e operativo in poco pi\u00f9 di 2 anni, nel settembre 2005.\nInaugurazione.\nPer l'inaugurazione venne organizzato un evento chiamato \"Welcome to the Magic\", pensato inizialmente per coinvolgere star internazionali, ma alla fine solo cantanti novizi e attori poco noti salirono sul palco.\n\"Hong Kong Disneyland\" apr\u00ec le sue porte al pubblico il 12 settembre 2005 con fuochi d'artificio e spettacoli musicali. Fece la storia come il primo parco a tema di questo tipo in Cina e come il pi\u00f9 piccolo parco \"Disneyland\" nel mondo. Il parco infatti apr\u00ec al pubblico con solamente le aree \"Main Street U.S.A.\", \"Fantasyland\", \"Adventureland\" e un Hotel. Poco dopo apr\u00ec anche \"Tomorrowland\" con tante nuove attrazioni. Qualche anno dopo aprirono ad \"Adventureland\" lo show del \"Re leone\" e l\"'albero di Tarzan\" e in seguito aprirono \"Autopia\" e \"It's a Small World\".\nAnniversari.\nPer l'occasione del 5\u00ba anniversario del parco, nel giugno 2010, Steve Davidson, il creatore dello spettacolo \"Disney's World Of Color\" del Disney California Adventure, ha lavorato sul progetto della parata per i 5 Anni di Hong Kong Disneyland. Il nome ufficiale della celebrazione \u00e8 stata \"Celebration in the Air\".\nIl 12 settembre del 2015 \"Hong Kong Disneyland\" ha compiuto 10 anni. Il parco ha celebrato il 10\u00ba anniversario con una nuova celebrazione chiamata \"Happily Ever After\".\nProblemi nello sviluppo e ripresa.\nL'affluenza del pubblico nel parco non \u00e8 stata inizialmente abbondante come previsto, attirando 5,2 milioni di visitatori nel suo primo anno, 400.000 meno del suo obiettivo di 5,6 milioni, e ci\u00f2 si era rivelato un punto critico. Cos\u00ec si decise di aggiungere nuove attrazioni come \"Autopia\", \"It's a Small World\", \"Mickey's Philharmagic\" e lo spettacolo del \"Re leone\".\nGrazie a queste attrazioni si riprese negli anni seguenti. \nInizialmente c'era stata preoccupazione riguardo al fatto che l'apertura di \"Shanghai Disneyland\" nel 2016 avrebbe potuto infliggere un duro colpo al parco di Hong Kong. La direzione ha sostenuto che un paese grande quanto la Cina ha spazio per due \"Disneyland\", ma, secondo alcuni analisti, c'\u00e8 stato ugualmente un impatto economico. Alcuni si sono chiesti se fosse ancora un affare profittevole, riferendosi alla quota del governo cinese del 53% sul parco che, secondo gli accordi finanziari, metterebbe i contribuenti in una posizione sleale. I contribuenti di Hong Kong hanno infatti pagato la maggior parte del costo di costruzione di 3,5 miliardi di dollari. Il governo non avrebbe ricevuto un singolo dollaro in pagamenti di dividendi, mentre la societ\u00e0 americana madre ha ricevuto una quantit\u00e0 non specificata di commissioni di gestione e royalties ogni anno, indipendentemente dalle prestazioni aziendali.\nL'afflusso di pubblico \u00e8 aumentato del 3% salendo a 6,2 milioni di ospiti nel 2017. Tuttavia, il parco ha raddoppiato le perdite nette per l'anno, che sono passate da poco meno di 22 milioni di dollari a poco pi\u00f9 di 44 milioni. La perdita, a fronte dell'aumento dei visitatori, \u00e8 dovuta al fatto che \"Hong Kong Disneyland\" ha speso molto per le nuove attrazioni e per la nuova espansione del parco.\nNuovo castello.\nIl 1\u00ba gennaio 2018 \u00e8 stato annunciato che il parco avrebbe avuto presto un nuovo castello completamente modificato che sarebbe stato inaugurato nel corso del 2020. Nonostante il castello originale di \"Hong Kong Disneyland\" fosse una perfetta replica di quello del \"Disneyland\" originale in California, l'unico inaugurato in vita da Walt Disney in persona, molti non hanno gradito la semplicit\u00e0 del castello che, inoltre, appariva sminuito dalle enormi montagne di Lantau alle spalle, e pertanto un completo restiling \u00e8 stato annunciato. Tale restiling ha visto la costruzione di nuove torri pi\u00f9 alte, un nuovo colore e nuove sezioni del castello che sono andate ad integrarsi con quelle esistenti del castello originale. Il nuovo castello, il \"Castle of Magical Dreams\", \u00e8 caratterizzato da un mix di stili architettonici ispirati a culture diverse, rendendo omaggio alle molteplici storie delle principesse Disney. Il castello ha visto la luce, nella sua quasi completezza, per la prima volta il 18 giugno 2020. Il \"Castle of Magical Dreams\" \u00e8 stato ufficialmente inaugurato il 20 novembre 2020 con una cerimonia di inaugurazione chiamata \"15 Years of Magical Dreams\" che ha dato anche il via alle celebrazioni per il 15\u00ba anniversario del parco.\nCrisi per la pandemia.\nA causa della pandemia di Covid-19, il resort ha chiuso e riaperto pi\u00f9 volte nel periodo 2020-2022 con una conseguente crisi finanziaria e perdite stimate intorno a 1 milione di dollari al giorno per ogni giorno di chiusura e un calo del numero totale di visitatori del -73%. La Disney aveva inizialmente opzionato di acquistare un appezzamento di terreno vicino al suo parco a tema di Hong Kong che doveva consentire una futura espansione, ma, a causa della precaria situazione finanziaria che si \u00e8 venuta a creare dopo la pandemia, il governo della citt\u00e0 ha dichiarato che non avrebbe esteso l'opzione. Il governo ha spiegato la scelta dicendo che era pi\u00f9 prudente concentrarsi sullo sviluppo e sull'espansione del parco e del resort gi\u00e0 esistenti nei prossimi anni piuttosto che sull'espansione geografica e la costruzione di un nuovo parco.\nChiusure straordinarie.\nIl 16 e il 17 settembre 2018, il parco ha chiuso in via straordinaria a causa del passaggio del tifone Mangkhut che, coi suoi venti a 185 km/h, ha devastato la citt\u00e0 di Hong Kong e ha causato la caduta di alberi e svariati altri danni al parco.\nIl 26 gennaio 2020, vista la rapida diffusione del virus SARS-CoV-2, viene inizialmente decisa la chiusura in via precauzionale del solo parco ma, a causa del rapido diffondersi dell'epidemia, dal 1\u00ba febbraio 2020 \u00e8 stato deciso di chiudere tutto il resort, ovvero anche gli hotel e i ristoranti di \"Hong Kong Disneyland\".\nIl parco ha riaperto i battenti il 18 giugno 2020, dopo oltre 4 mesi di chiusura, con restrizioni sanitarie quali la misurazione obbligatoria della temperatura corporea, l'obbligo di mascherine e il distanziamento sociale, oltre che con una capienza ridotta di visitatori.\nIl parco ha richiuso di nuovo al pubblico il 15 luglio 2020, dopo soli 26 giorni dalla riapertura, a seguito dell'aumento di casi di Covid nella regione, e ha riaperto nuovamente il 25 settembre 2020 per poi richiudere nuovamente il 2 dicembre 2020 e riaprire il 19 febbraio 2021.\nIl resort ha chiuso nuovamente, a causa dell'aumento di casi della variante Omicron, il 7 gennaio 2022 per riaprire poi il 20.\nAree a Tema.\nAttualmente \"Hong Kong Disneyland\" ha sette aree tematiche. Ne sono previste altre due. Le attrazioni riportate sono sia quelle attive all'apertura del parco che quelle nuove aggiunte in seguito:\n\"Main Street U.S.A.\".\nRicostruzione di una citt\u00e0 di inizio '900 ispirata alla citt\u00e0 di Marceline, citt\u00e0 in cui pass\u00f2 l'infanzia Walt Disney.\nAttrazioni\nAttrazioni chiuse\nRistoranti\nShopping\n\"Fantasyland\".\nUn mondo ispirato alle fiabe del mondo Disney.\nAttrazioni\nRistoranti\nShopping\n\"Tommorowland\".\nLa terra ispirata al futuro e allo spazio.\nAttrazioni\nAttrazioni chiuse\nRistoranti\nShopping\n\"Adventureland\".\nLa terra ispirata alle giungle e all'avventura.\nAttrazioni\nAttrazioni chiuse\nRistoranti\nShopping\n\"Toy Story Land\".\nArea giochi dedicata al mondo di Toy Story.\nAttrazioni\nRistoranti\nShopping\n\"Grizzly Gulch\".\nArea ispirata a una vecchia citt\u00e0 mineraria abbandonata ricca di montagne e foreste.\nAttrazioni\nRistoranti\nShopping\n\"Mystic Point\".\nUn'area ambientata nel 1909 nell'avamposto di un avventuriero stabilitosi nel 1896 in una fitta foresta pluviale inesplorata circondata da forze misteriose ed eventi soprannaturali.\nAttrazioni\nRistoranti\nShopping\nNovit\u00e0 in costruzione.\nNuove aree.\n\"Arendelle: World of Frozen\".\nQuest'area avrebbe dovuto aprire inizialmente nel 2021, ma \u00e8 stata rimandata a causa dell'epidemia di Covid-19, e sar\u00e0 ambientata nel Regno di Arendelle. Sar\u00e0 caratterizzata da due attrazioni: \"Wandering Oaken\u2019s Sliding Sleighs\", una montagna russa in stile slitta, e \"Frozen Ever After\", una dark ride in stile \"Frozen\".\n\"Stark Expo Hong Kong\".\nIl 22 novembre 2016 \u00e8 stato annunciato che \"Tomorrowland\" sarebbe stata trasformata in un'area tematica Marvel, come parte di un massiccio piano di espansione di sei anni. Questa espansione vedr\u00e0 la sostituzione di \"Buzz Lightyear Astro Blasters\" con un'attrazione a tema Marvel, \"Ant-Man and The Wasp: Nano Battle!\", e la futura costruzione di altre attrazioni sul franchise Avengers che verranno completate entro il 2023.\n\"Hong Kong Disneyland Resort\".\nIl complesso chiamato Hong Kong Disneyland Resort comprende le seguenti strutture:\nHotel.\nIl Resort comprende attualmente tre hotel:"}
{"id": "2348370", "revid": "1543377", "url": "https://it.wikipedia.org/wiki?curid=2348370", "title": "Asta Soprana", "text": "L'Asta Soprana (2950 ) \u00e8 una montagna delle Alpi Marittime. Si trova in provincia di Cuneo, in valle Gesso, a poca distanza dal monte Argentera.\nCaratteristiche.\nSi eleva sulla dorsale che divide la valle Gesso della Valletta dalla valle Gesso di Entracque. In particolare, \u00e8 stretta tra il \"vallone della Miniera\" a nord-est, ed il \"vallone di Lourousa\" a sud-ovest. Appartiene ad un gruppo morfologicamente abbastanza complesso, il \"gruppo dell'Asta\", che comprende anche l'Asta Sottana.\nIl versante nord presenta una parete circa verticale di oltre 600\u00a0m che incombe sul \"nevaio del Dragonet\"; gli altri versanti sono pi\u00f9 movimentati, e presentano numerosi canaloni. La vetta \u00e8 bifida; quella principale \u00e8 la vetta meridionale, a 2950\u00a0m, mentre quella settentrionale misura 2947\u00a0m.\nDal punto di vista geologico appartiene al \"massiccio cristallino dell'Argentera\"; \u00e8 costituita essenzialmente da gneiss granitoidi biotitici, normalmente occhiadini, localmente listati, soprattutto nelle pendici sul vallone di Lourousa.\nLe denominazioni \"sottana\" e \"soprana\" date alle due Aste indicano la loro altezza relativa.\nAscensione.\nL'accesso alla vetta non \u00e8 segnato in alcun modo, e richiede buone capacit\u00e0 di orientamento ed esperienza. Dalle Terme di Valdieri si risale il \"vallone di Lourousa\" fino al \"gias della Balma\", a 2230\u00a0m di quota; da qui si inverte la marcia e si taglia in diagonale il versante sud-ovest in direzione di un canale appena accennato che risale verso la \"guglia del Dragonet\". Si risale per un tratto il canale, poi lo si abbandona e si procede in diagonale ascendente parallelamente alla cresta nord-ovest della montagna, raggiungendone quindi la vetta. Il percorso \u00e8 di tipo alpinistico, con grado di difficolt\u00e0 valutato in F-F+.\nCi si pu\u00f2 appoggiare al vicino rifugio Morelli-Buzzi, posto in prossimit\u00e0 della testata del vallone di Lourousa."}
{"id": "2348374", "revid": "150156", "url": "https://it.wikipedia.org/wiki?curid=2348374", "title": "Legacoop", "text": ""}
{"id": "2348375", "revid": "228446", "url": "https://it.wikipedia.org/wiki?curid=2348375", "title": "Giers", "text": ""}
{"id": "2348383", "revid": "767487", "url": "https://it.wikipedia.org/wiki?curid=2348383", "title": "Megyeh\u00edd", "text": "Megyeh\u00edd \u00e8 un comune dell'Ungheria di 320 abitanti (dati 2001). \u00c8 situato nella provincia di Vas."}
{"id": "2348385", "revid": "767487", "url": "https://it.wikipedia.org/wiki?curid=2348385", "title": "Mersev\u00e1t", "text": "Mersev\u00e1t \u00e8 un comune dell'Ungheria di 588 abitanti (dati 2001). \u00c8 situato nella provincia di Vas."}
{"id": "2348392", "revid": "729019", "url": "https://it.wikipedia.org/wiki?curid=2348392", "title": "Mesterh\u00e1za", "text": "Mesterh\u00e1za \u00e8 un comune dell'Ungheria di 175 abitanti (dati 2001). \u00c8 situato nella provincia di Vas."}
{"id": "2348393", "revid": "28592", "url": "https://it.wikipedia.org/wiki?curid=2348393", "title": "Piazza del Teatro", "text": ""}
{"id": "2348395", "revid": "110157", "url": "https://it.wikipedia.org/wiki?curid=2348395", "title": "Mesteri", "text": "Mesteri \u00e8 un comune dell'Ungheria di 274 abitanti (dati 2001). \u00c8 situato nella provincia di Vas."}
{"id": "2348396", "revid": "484362", "url": "https://it.wikipedia.org/wiki?curid=2348396", "title": "Incarnazione di Ges\u00f9 Cristo", "text": ""}
{"id": "2348398", "revid": "339392", "url": "https://it.wikipedia.org/wiki?curid=2348398", "title": "Giudizio Finale", "text": ""}
{"id": "2348399", "revid": "599013", "url": "https://it.wikipedia.org/wiki?curid=2348399", "title": "Senna U\u0161i\u0107", "text": "Biografia.\n\u00c8 figlia del cestista Sven U\u0161i\u0107 e della pallavolista Snje\u017eana Azeni\u0107 e sorella maggiore della pallavolista Marija U\u0161i\u0107.\nCarriera.\nClub.\nLa carriera di Senna U\u0161i\u0107 inizia nel 1997 nelle giovanili del : nella stagione 2003-04, passa in prima squadra, militante in 1.A Liga. Nella stagione 2005-06 si trasferisce in Italia, ingaggiata dalla , in Serie A1, conquistando, nella prima annata di permanenza, la Champions League e la Coppa di Lega e, nella stagione 2006-07, la Supercoppa italiana, la Coppa Italia, la Coppa CEV e lo scudetto.\nPer il campionato 2007-08 \u00e8 in Giappone per vestire la maglia delle , in V.Premier League, mentre in quello successivo ritorna in Italia per giocare con il , squadra alla sua prima annata in Serie A1. Nella stagione 2009-10 difende i colori del , sempre nella massima divisione italiana: con il club marchigiano, in due annate di permanenza, vince due Supercoppe italiane e il campionato 2009-10.\nNella stagione 2011-12 firma per l', nella Voleybol 1. Ligi turca: resta legata al club di Istanbul per tre annate, conquistando due Supercoppe turche, la Coppa di Turchia 2011-12 e il campionato 2011-12.\nNella stagione 2014-15 si accasa allo , in Chinese Volleyball League: concluse le attivit\u00e0 in Cina, termina l'annata con la , in Serie A1. Per il campionato 2015-16 \u00e8 nuovamente al club di Shanghai: anche in questo caso, terminate le competizioni cinesi, torna in Italia, per concludere la stagione con il , sempre in Serie A1. Al termine della stagione 2015-16 annuncia il suo ritiro dall'attivit\u00e0 agonistica.\nNazionale.\nNel 2003 \u00e8 convocata nella nazionale croata Under-18 con cui vince la medaglia d'oro al campionato europeo, venendo premiata anche come MVP, e ottiene il quinto posto al campionato mondiale. Nel 2004 \u00e8 nella nazionale Under-19, conquistando il quarto posto al campionato europeo, mentre nel 2005, con la nazionale Under-20, chiude al decimo posto il campionato mondiale.\nNel 2002 ottiene le prime convocazioni nella nazionale maggiore. Nel 2009 vince la medaglia di bronzo ai XVI Giochi del Mediterraneo. Partecipa a tre edizioni del campionato europeo, ossia quelle 2009, 2013 e 2015, ottenendo come miglior risultato il quinto posto nell'edizione 2013, e a due edizioni del campionato mondiale, nel 2010, chiusa al diciassettesimo posto, e nel 2014, chiusa al tredicesimo posto. Ottiene le ultime convocazioni in nazionale nel 2016 quando \u00e8 inserita nella lista delle atlete chiamate a partecipare alle qualificazioni europee ai Giochi della XXXI Olimpiade."}
{"id": "2348400", "revid": "339392", "url": "https://it.wikipedia.org/wiki?curid=2348400", "title": "Dialoghi di Platone", "text": ""}
{"id": "2348402", "revid": "247222", "url": "https://it.wikipedia.org/wiki?curid=2348402", "title": "Bush Doctor", "text": "Bush Doctor \u00e8 il terzo album in studio del cantante reggae giamaicano Peter Tosh, pubblicato nel 1978 dalla Rolling Stones Records. L'album contiene una collaborazione con il cantante Mick Jagger dei Rolling Stones, \"(You Gotta Walk) Don't Look Back\".\nTracce.\nBrani composti da Peter Tosh, eccetto dove indicato.\nBrani composti da Peter Tosh, eccetto dove indicato.\nMusicisti.\nMusicisti aggiunti\nNote aggiuntive"}
{"id": "2348403", "revid": "767487", "url": "https://it.wikipedia.org/wiki?curid=2348403", "title": "Meszlen", "text": "Meszlen \u00e8 un comune dell'Ungheria di 232 abitanti (dati 2001). \u00c8 situato nella provincia di Vas."}
{"id": "2348404", "revid": "339392", "url": "https://it.wikipedia.org/wiki?curid=2348404", "title": "Dialoghi (Platone)", "text": ""}
{"id": "2348405", "revid": "1226", "url": "https://it.wikipedia.org/wiki?curid=2348405", "title": "Il segno della croce (Marino Moretti)", "text": "Il segno della croce \u00e8 un romanzo dello scrittore italiano Marino Moretti, scritto e pubblicato nel 1926, con il sottotitolo \"\"il romanzo di una serva di campagna\" e con la dedica \"alla cara memoria di Maria C., serva\"\"."}
{"id": "2348406", "revid": "729019", "url": "https://it.wikipedia.org/wiki?curid=2348406", "title": "Mikossz\u00e9plak", "text": "Mikossz\u00e9plak \u00e8 un comune dell'Ungheria di 335 abitanti (dati 2001). \u00c8 situato nella provincia di Vas."}
{"id": "2348407", "revid": "184925", "url": "https://it.wikipedia.org/wiki?curid=2348407", "title": "Bush Doctor Tour", "text": ""}
{"id": "2348408", "revid": "729019", "url": "https://it.wikipedia.org/wiki?curid=2348408", "title": "Molnaszecs\u0151d", "text": "Molnaszecs\u0151d \u00e8 un comune dell'Ungheria di 415 abitanti (dati 2001). \u00c8 situato nella provincia di Vas."}
{"id": "2348409", "revid": "729019", "url": "https://it.wikipedia.org/wiki?curid=2348409", "title": "Nagygeresd", "text": "Nagygeresd \u00e8 un comune dell'Ungheria di 290 abitanti (dati 2001). \u00c8 situato nella provincia di Vas."}
{"id": "2348412", "revid": "125738203", "url": "https://it.wikipedia.org/wiki?curid=2348412", "title": "Storia della libert\u00e0 di pensiero", "text": "Storia della libert\u00e0 di pensiero (\"A History of Freedom of Thought\") \u00e8 il titolo di un saggio dello storico e libero pensatore irlandese John Bagnell Bury, pubblicato dalla Oxford University Press nel 1913 [1952].\nAncora oggi Bury \u00e8 ricordato come un educatore e libero pensatore per le idee originali da lui elaborate e diffuse, soprattutto in un momento storico in cui in Europa maggiore ne era il bisogno a causa dell'affermarsi di regimi totalitari. \nLa stessa casa editrice, dopo la morte di Bury, pubblic\u00f2 in Italia anche la sua \"Storia dell'idea di progresso\", altro libro che articola la seconda faccia del suo pensiero. Secondo l'autore, la libert\u00e0 di pensiero e progresso sono due beni irrinunciabili per una societ\u00e0 democratica e non pu\u00f2 esservi l'uno senza dell'altro. La libert\u00e0 di pensiero non deve mai essere limitata o frenata, perch\u00e9 quando s'impedisce agli uomini di ragionare, la ragione si addormenta e produce mostri. Libert\u00e0 di pensiero e progresso sono inestricabilmente connessi tra di loro al punto che l'una non pu\u00f2 esistere senza l'altra.\nIl pensiero di Bury sulla libert\u00e0 di pensiero \u00e8 stato divulgato a partire dal 1951 da Harold John Blackham, che ha ripubblicato fedelmente la sua \"Storia\" del 1913 aggiungendo un \"Epilogo\" di 35 pagine, scritto secondo il punto di vista di Bury, per aggiornare la sua analisi storica.\nLibert\u00e0 di pensiero.\nBury definisce \"libero pensiero\" quel pensiero che non accetta di essere controllato da nessuna autorit\u00e0 o forma di potere, sia esso politico, religioso, spirituale, economico o di qualsivoglia altra specie. Ad esempio dimostra quanto le sacre scritture, con la loro autorit\u00e0, abbiano condizionato e ritardato lo sviluppo del pensiero scientifico e del progresso economico e sociale. Il pensiero libero, dunque, accetta di essere controllato solo dalla sua propria autorit\u00e0. Inoltre ci\u00f2 che caratterizza il libero pensiero \u00e8 la necessit\u00e0 di non tenere nascoste le proprie idee e le proprie convinzioni, perch\u00e9 se cos\u00ec fosse non potrebbe essere di alcuna utilit\u00e0, n\u00e9 a coloro che condividono le sue stesse idee, n\u00e9 a se stesso, dato che gli verrebbe impedito di renderne partecipe la sua comunit\u00e0. Ne consegue che la libert\u00e0 di pensiero non pu\u00f2 prescindere dalla libert\u00e0 di parola e di espressione. Perci\u00f2 Bury al riguardo conclude: \u00abCome gi\u00e0 fece Socrate, anche oggi molti preferirebbero affrontare la morte piuttosto che nascondere le proprie idee\u00bb.\nForze che si oppongono ad essa.\nLa libert\u00e0 di pensiero prima di diffondersi e diventare un diritto garantito da molte costituzioni, nel corso della sua lunga storia ha incontrato molti ostacoli e ha dovuto superare l'opposizione di molte forze nelle societ\u00e0 di ogni epoca. Ci sono voluti secoli e lotte sanguinosissime, prima che nella coscienza dei popoli maturasse la convinzione che \"la libert\u00e0 di manifestare le proprie opinioni e quella di discuterne sono un bene e non un male\" per la societ\u00e0. La lotta per la libert\u00e0 di pensiero \u00e8 stata soprattutto una lotta aspra tra autorit\u00e0 di ogni genere e libert\u00e0. Da una parte troviamo schierate forze irriducibili come credenze, pregiudizi, superstizioni, istituzioni, tradizioni, oscurantismi, dogmatismi, conformismi, conservatorismi, assolutismi, totalitarismi; dall'altra idee nuove, progresso scientifico e innovazione. Alla fine, tuttavia, la lunga lotta tra la ragione e la libert\u00e0 da un lato e le forze oscurantiste di ogni genere a lei contrarie dall'altra si \u00e8 conclusa con il trionfo del razionalismo, cio\u00e8 - come scrive Bury- con \u00abil dominio senza compromessi della ragione in tutti i campi del pensiero\u00bb. Tuttavia prima che ci\u00f2 accadesse la libert\u00e0 di pensiero \u00e8 stata sempre combattuta da tutte le autorit\u00e0 politiche e religiose, per due ordini di ragioni: le prime perch\u00e9 vedevano in essa un pericolo di sovversione del potere costituito e dell'ordine politico sociale; le seconde perch\u00e9 si sentivano minacciate dall'antidogmatismo sul piano teologico e dottrinario. Detto altrimenti sia le autorit\u00e0 politiche che quelle religiose temevano di essere delegittimate e pensavano che la libert\u00e0 di pensiero potesse scardinare il loro potere con la sola \"forza della ragione\". \u00abD'altra parte\u00bb - spiega Bury - \u00abcoloro ai quali \u00e8 demandata la responsabilit\u00e0 di governare possono opporre che su di loro incombe il dovere di impedire sia la diffusione di idee dannose che qualsiasi altra azione considerata antisociale. Essi possono anche sostenere che un uomo possa arrecare pi\u00f9 danno propagandando dottrine sovversive che non rubando il cavallo del vicino o facendo all'amore con la moglie del suo pi\u00f9 caro amico\u00bb. Perci\u00f2, conclude, la lotta tra autorit\u00e0 e libert\u00e0 per secoli non \u00e8 stato altro che \"una lunga e sinistra cospirazione contro il progresso dell'umanit\u00e0\" condotta dall'alleanza tra il trono e l'altare.\nNecessit\u00e0 della libert\u00e0 di pensiero.\nLa libert\u00e0 di pensiero \u00e8 necessaria perch\u00e9 ha una grande utilit\u00e0 sociale e senza di essa nessuna societ\u00e0 pu\u00f2 n\u00e9 cambiare n\u00e9 progredire in nessun campo. Il problema della libert\u00e0 di pensiero \u00e8 stato scarsamente sentito dalle masse, un po' in tutte le societ\u00e0 ed epoche della storia, perch\u00e9 - come osserva Bury - \u00abtocca solo quel numero relativamente ristretto di persone che hanno delle idee da esprimere, siano esse rivoluzionarie o soltanto non conformiste\u00bb. Tutte le altre, invece, non sentono lo stesso bisogno. Detto ci\u00f2 - prosegue Bury - \"gli intellettuali di un certo rilievo ammettono come vero il fatto che sia al di sopra della critica e dall'indagine libere l'asservimento ai principi teologici. Nessuno scienziato teme pi\u00f9 la pubblicazione dei suoi studi e delle sue ricerche, qualunque siano le eventuali conseguenze dannose per le convinzioni religiose correnti. La critica alle dottrine ed alle istituzioni politiche e sociali \u00e8 libera. Gli ottimisti possono essere certi che la vittoria sar\u00e0 durevole, che la libert\u00e0 di pensiero ormai \u00e8 assicurata per sempre e per il futuro vedr\u00e0 il crollo di quelle forze che ancora la ostacolano e che ne vorrebbero impedire la diffusione graduale nei paesi pi\u00f9 arretrati della terra. Eppure lo studio della storia potrebbe far intravedere l'insicurezza di questa prospettiva\" (1913).\nNecessit\u00e0 di limitarla.\nLa necessit\u00e0 di garantire a tutti la libert\u00e0 di pensiero \u00e8 stata asserita da J.S. Mill nel saggio intitolato \"On Liberty\" (\"Sulla Libert\u00e0\") apparso nel 1859. In esso Mill, pur ammettendo che il far tacere la pubblica opinione e la libera discussione \u00e8 sempre dannoso per ogni societ\u00e0, sostiene tuttavia che \u00abl'unico motivo per cui l'umanit\u00e0 \u00e8 autorizzata sia individualmente che collettivamente a intervenire nel campo della libert\u00e0 di azione di qualcuno dei suoi membri \u00e8 l'autodifesa\u00bb: solo in questo caso la coercizione \u00e8 giustificabile, perch\u00e9 si tratta di una inibizione tesa ad impedire che vengano danneggiati i diritti di altri attraverso un male ingiusto.\nIncertezza della libert\u00e0 di pensiero.\nSecondo Bury la libert\u00e0 di pensiero, anche l\u00e0 dove esiste, non deve essere considerata una certezza a tempo indeterminato, perch\u00e9 la storia ci ha insegnato che anche l\u00e0 dove \u00e8 esistita la libert\u00e0 \u00e8 accaduto che sono riemersi sistemi sociali e politici basati sulla coercizione, anche se bisogna ammettere che la libert\u00e0 di pensiero di cui certi paesi occidentali possono godere \u00e8 di gran lunga superiore ad altre forme esistite nel passato. Perci\u00f2 Bury - come educatore - suggerisce di fare qualsiasi sforzo affinch\u00e9 anche l'insegnamento nelle scuole pubbliche di ogni grado sia indirizzato ad educare alla libert\u00e0 di pensiero per impedire il ritorno a forme di governo autoritarie basate sulla coercizione dello spirito critico e della libert\u00e0 di discussione, cosa che puntualmente dopo la sua morte si \u00e8 avverata in molti paesi europei con l'affermarsi dei totalitarismi. Perci\u00f2 in tempo utile aveva detto: \u00abnulla deve essere trascurato per infondere nella mente dei giovani l'idea che la libert\u00e0 di pensiero \u00e8 la condizione irrinunciabile per il progresso umano di ogni societ\u00e0\u00bb. Con ci\u00f2 intendeva dire che l'insegnamento impartito ai giovani deve servire a metterli in grado di distinguere ci\u00f2 che \u00e8 ragionevole da ci\u00f2 che non lo \u00e8, perch\u00e9 semplicemente accettazione dell'autorit\u00e0.\nMartiri della libert\u00e0 di pensiero.\nI martiri della libert\u00e0 di pensiero sono un numero incalcolabile. Ogni epoca storica ha avuto i suoi per le ragioni pi\u00f9 svariate che di volta in volta hanno caratterizzato il conflitto tra autorit\u00e0 e ragione. Bury nella sua storia li ha ricordati tutti, anche se si \u00e8 soffermato a parlare soprattutto dei pi\u00f9 illustri. Ad esempio Socrate, condannato ingiustamente a morte con l'accusa di empiet\u00e0; Michele Serveto, che fu arso vivo durante la guerra contro le eresie -a causa della complicit\u00e0 di Calvino- nel 1553 a Ginevra; Girolamo Savonarola, che venne impiccato ed arso come eretico assieme ad altri due frati del suo convento a Firenze nel maggio del 1498; Giordano Bruno, che venne condannato a morte ed arso vivo sul rogo a Roma (1600), nel Campo de' Fiori, dove oggi viene ricordato con un monumento in suo onore; Lucilio Vanini, che fu processato a Tolosa nel 1619 con l'accusa di empiet\u00e0 (gli venne prima strappata la lingua e poi fu arso vivo sul rogo); Galileo Galilei, che nel 1633 fu costretto dal Sant'Uffizio a negare la verit\u00e0 scientifica del sistema copernicano e i suoi libri condannati all'indice fino al 1835...\nLa causa principale di tanti martiri l'ha cos\u00ec descritta: \u00ab...(il cristianesimo) che incaten\u00f2 la mente umana distrusse la libert\u00e0 e costrinse l'uomo ad una lotta lunga e sfibrante per riacquistare i beni perduti\u00bb. Infatti i tribunali della santa inquisizione giudicavano in base al seguente principio: \"meglio far soffrire cento innocenti che far sfuggire un eretico\" (J. Bury).\nEffetti benefici del conflitto libert\u00e0-autorit\u00e0.\nAlla luce del pensiero di Bury si pu\u00f2 affermare con lui che dove la libert\u00e0 di pensiero \u00e8 stata sancita costituzionalmente, essa ha prodotto in tutta la societ\u00e0 effetti benefici in tutti i campi. Per esempio \u00e8 stata abolita la censura, la costrizione, e molti reati come l'empiet\u00e0, l'eresia, il sacrilegio, la bestemmia, che sono costati la vita a milioni di persone. \u00c8 stata di conseguenza abolita la tortura e la pena di morte per questi reati. Ed \u00e8 stato anche abolito il reato di opinione durante le pubbliche discussioni, ecc. Il pensiero scientifico ha potuto svilupparsi ed ha dato slancio al progresso. Tuttavia il conflitto autorit\u00e0-libert\u00e0 tende a caratterizzarsi -anche ai nostri giorni - come un conflitto permanente, che vede contrapposti sempre gli uomini portatori di idee nuove a depositari di principi vecchi. Costoro ritardano e continueranno a ritardare sempre ogni forma di progresso, specialmente in campo sociale e scientifico."}
{"id": "2348413", "revid": "729019", "url": "https://it.wikipedia.org/wiki?curid=2348413", "title": "Nagyk\u00f6lked", "text": "Nagyk\u00f6lked \u00e8 un comune dell'Ungheria di 152 abitanti (dati 2001). \u00c8 situato nella provincia di Vas."}
{"id": "2348414", "revid": "767487", "url": "https://it.wikipedia.org/wiki?curid=2348414", "title": "Nagymizd\u00f3", "text": "Nagymizd\u00f3 \u00e8 un comune dell'Ungheria di 143 abitanti (dati 2001). \u00c8 situato nella provincia di Vas."}
{"id": "2348415", "revid": "767487", "url": "https://it.wikipedia.org/wiki?curid=2348415", "title": "Nagyr\u00e1kos", "text": "Nagyr\u00e1kos \u00e8 un comune dell'Ungheria di 319 abitanti (dati 2001). \u00c8 situato nella provincia di Vas."}
{"id": "2348417", "revid": "593253", "url": "https://it.wikipedia.org/wiki?curid=2348417", "title": "Fed Cup 2009 Zona Euro-Africana Group III - Pool A", "text": "Il Gruppo A della zona Euro-Africana Group III nella Fed Cup 2009 \u00e8 uno dei 2 gruppi in cui \u00e8 suddiviso il Group III della zona Euro-Africana. Cinque squadre si sono scontrate in un girone all'italiana."}
{"id": "2348421", "revid": "767487", "url": "https://it.wikipedia.org/wiki?curid=2348421", "title": "Nagysimonyi", "text": "Nagysimonyi \u00e8 un comune dell'Ungheria di 985 abitanti (dati 2001). \u00c8 situato nella provincia di Vas."}
{"id": "2348422", "revid": "767487", "url": "https://it.wikipedia.org/wiki?curid=2348422", "title": "And When Did You Last See Your Father?", "text": "And When Did You Last See Your Father? \u00e8 un film del 2007 diretto da Anand Tucker.\nLa sceneggiatura di David Nicholls, \u00e8 tratta dall'omonimo romanzo memoriale del 1993, best seller dello scrittore e poeta inglese Blake Morrison. Racconta il controverso rapporto tra lo scrittore, interpretato da Colin Firth e Matthew Beard (rispettivamente la versione adulta e adolescente di Blake), e il carismatico padre, interpretato da Jim Broadbent.\nIl film \u00e8 stato presentato in Italia al Festival internazionale del film di Roma il 20 ottobre 2007.\nTrama.\nBlake Morrison \u00e8 un affermato poeta e scrittore, che vive felicemente con la moglie Kathy e i due figli. Quando al padre, Arthur Morrison, viene diagnosticato un tumore incurabile, raggiunge la madre Kim e la sorella minore Gillian in campagna, per passare insieme il poco tempo rimasto e, se possibile, per trovare risposte a quelle domande che da sempre lo tormentano. Durante la sua permanenza, Blake rivive il rapporto con il padre nei diversi momenti della sua vita: da bambino, quando l'esuberante genitore appare ai suoi occhi come un uomo \"infallibile, invincibile, perfino immortale\", da adolescente, quando le loro diverse personalit\u00e0 iniziano ad entrare in conflitto, e da adulto, quando malgrado il successo ottenuto, non \u00e8 ancora riuscito ad ottenere quell'approvazione per le sue scelte di vita.\nLa loro relazione cambia e si evolve nel corso degli anni. Si alternano momenti piacevoli e divertenti, come il campeggio per testare i sacchi a pelo impermeabili e le lezioni di guida in spiaggia, e situazioni dubbie e imbarazzanti, nelle quali l'egocentrico genitore, impegnato ad animare feste e riunioni fra amici, non si cura dei sentimenti della moglie, umiliata in pubblico per via della sua relazione extraconiugale con l'amica di famiglia Beaty, e del figlio, continuamente messo in imbarazzo davanti alle ragazze della sua et\u00e0.\nArthur Morrison \u00e8 un uomo gioviale che ama godersi la vita, ma non si accorge del risentimento che il figlio inizia a covare e che si porter\u00e0 dentro per anni. Quel risentimento Blake riuscir\u00e0 a metterlo da parte solo dopo la morte del genitore, quando finalmente trover\u00e0 le sue risposte e dar\u00e0 ordine ai suoi contrastanti sentimenti per la figura paterna."}
{"id": "2348423", "revid": "767487", "url": "https://it.wikipedia.org/wiki?curid=2348423", "title": "Nagytilaj", "text": "Nagytilaj \u00e8 un comune dell'Ungheria di 183 abitanti (dati 2001). \u00c8 situato nella provincia di Vas."}
{"id": "2348426", "revid": "124605031", "url": "https://it.wikipedia.org/wiki?curid=2348426", "title": "Il trono dei poveri", "text": "Il trono dei poveri \u00e8 un romanzo politico di Marino Moretti, scritto e pubblicato nel 1928. E' l'unico romanzo italiano ambientato a San Marino."}
{"id": "2348427", "revid": "23636092", "url": "https://it.wikipedia.org/wiki?curid=2348427", "title": "Isole dei Beati", "text": ""}
{"id": "2348431", "revid": "23636160", "url": "https://it.wikipedia.org/wiki?curid=2348431", "title": "13 d.C.", "text": ""}
{"id": "2348448", "revid": "1941276", "url": "https://it.wikipedia.org/wiki?curid=2348448", "title": "Mystic Man", "text": "Mystic Man \u00e8 un album discografico in studio del cantante reggae giamaicano Peter Tosh, pubblicato dall'etichetta discografica Rolling Stones Records nel 1979.\nL'album si piazz\u00f2 al numero 123 della Chart statunitense di The Billboard 200.\nTracce.\nBrani composti da Peter Tosh.\nBrani composti da Peter Tosh.\nMusicisti.\n\"Word, Sound and Power\":\nMusicisti aggiunti\nNote aggiuntive"}
{"id": "2348450", "revid": "767487", "url": "https://it.wikipedia.org/wiki?curid=2348450", "title": "S.M.V.", "text": "Gli S.M.V. sono un supergruppo fusion formatosi nel 2006 da tre innovativi e creativi bassisti: Stanley Clarke, Marcus Miller e Victor Wooten.\nIl nome deriva dall'unione delle iniziali dei loro nomi, Stanley (S), Marcus (M), Victor (V).\nIl progetto nasce nel 2006 in occasione di una improvvisata performance live tenutasi a New York ed organizzata dalla rivista Bass Player. I tre decidono di continuare e cementano l'affiatamento nei mesi a venire. Nasce cos\u00ec l'idea di realizzare un album.\nIl 12 agosto 2008 esce il loro album di debutto, \"Thunder\", registrato con la collaborazione di altri musicisti, e supportato da un tour mondiale."}
{"id": "2348452", "revid": "363629", "url": "https://it.wikipedia.org/wiki?curid=2348452", "title": "Consiglio di Sicurezza Nazionale", "text": ""}
{"id": "2348457", "revid": "124123", "url": "https://it.wikipedia.org/wiki?curid=2348457", "title": "Philip Hauge Abelson", "text": "Insieme a Edwin Mattison McMillan ottenne, nel 1940, il nettunio bombardando con neutroni atomi di uranio 238. Si \u00e8 occupato di ricerche di fisica nucleare al Naval Research Laboratory di Washington, nel 1941, e di Filadelfia, nel 1944. Nel 1946 fu direttore della sezione di magnetismo terrestre del Carnegie Institute di Washington e membro della Commissione per l'energia atomica degli Stati Uniti. In suo onore \u00e8 stato attribuito il nome al minerale abelsonite."}
{"id": "2348459", "revid": "486946", "url": "https://it.wikipedia.org/wiki?curid=2348459", "title": "Omar al-Khayyami", "text": ""}
{"id": "2348464", "revid": "23636676", "url": "https://it.wikipedia.org/wiki?curid=2348464", "title": "Philip Abelson", "text": ""}
{"id": "2348466", "revid": "767487", "url": "https://it.wikipedia.org/wiki?curid=2348466", "title": "Valerij Nevjerov", "text": "Grande Maestro dal 1991, vinse tre volte il campionato ucraino: nel 1983, 1985 e 1988.\nFu tre volte vincitore, da solo o \"ex aequo\", del torneo di Hastings: nel 2005/06, 2006/07 e 2007/08.\nRaggiunse il massimo rating Elo in ottobre del 2002, con 2601 punti.\nTra gli altri successi il primo posto, da solo o a pari merito, nei seguenti tornei:\nNeverov ha partecipato al campionato del mondo di Tripoli del 2004, venendo per\u00f2 eliminato al primo turno da \u015e\u0259hriyar M\u0259mm\u0259dyarov."}
{"id": "2348468", "revid": "92723", "url": "https://it.wikipedia.org/wiki?curid=2348468", "title": "Valery Neverov", "text": ""}
{"id": "2348469", "revid": "133557", "url": "https://it.wikipedia.org/wiki?curid=2348469", "title": "Titolo di lavorazione", "text": "Il titolo di lavorazione o di produzione, \u00e8 il nome provvisorio dato a un prodotto durante il suo sviluppo. Solitamente \u00e8 ristretto a film, videogiochi, opere letterarie e musicali.\nI motivi per cui al prodotto viene dato un titolo provvisorio sono da ricercarsi soprattutto nell'indecisione ancora prevaricante sul progetto, infatti viene dato nel corso sviluppo, la fase preliminare di una produzione, altres\u00ec \u00e8 vero che spesso viene dato per coprire le reali intenzioni della casa produttrice al riguardo (es. per nascondere al pubblico le riprese di \"Angeli e demoni\", sul set \u00e8 stato utilizzato il titolo \"Obelisk\", in questo caso si tratta per\u00f2 di \"titolo falso\").\nNel cinema, i casi pi\u00f9 celebri riguardano episodi di saghe cinematografiche, per esempio, durante lo sviluppo di ogni film della serie James Bond il film viene indicato con il numero d'appartenenza e solo dopo confermato il titolo ufficiale (Bond 22 - Quantum of Solace). \nIn alcuni casi \u00e8 successo che il titolo di lavorazione sia stato confermato come scelta ufficiale, in tal caso perch\u00e9 \u00e8 piaciuto e funziona pi\u00f9 di quello inizialmente previsto."}
{"id": "2348470", "revid": "121836", "url": "https://it.wikipedia.org/wiki?curid=2348470", "title": "Sir Francis Walsingham", "text": ""}
{"id": "2348472", "revid": "132266", "url": "https://it.wikipedia.org/wiki?curid=2348472", "title": "Segreto di stato", "text": ""}
{"id": "2348473", "revid": "767487", "url": "https://it.wikipedia.org/wiki?curid=2348473", "title": "Funamboli", "text": "I Funamboli sono un complesso musicale beat lombardo, attivo negli anni '60, conosciuto anche con il nome di \"Piter e i funamboli\" o di \"Barbara e i funamboli\", a seconda del cantante solista del periodo. Nel loro repertorio figuravano anche canzoni di protesta.\nStoria della band.\nIl complesso si forma a Vigevano, citt\u00e0 d'origine dei musicisti della formazione (eccetto il batterista Tamagni, che \u00e8 di Novara); dopo le prime esibizioni, decidono di iscriversi al primo Torneo nazionale Rapallo Davoli nel 1966: la band esegue alcune canzoni, tra cui \"Barbara Ann\", cover dei Beach Boys, ed una rielaborazione della canzone popolare russa \"Oci ciornie\" (anni dopo la medesima interpretazione della band verr\u00e0 anche pubblicata su CD, con i brani \"Io lavoro\", \"L'amore dei giovani\", \"Barbara Ann\", \"Sei tu\" ed \"Oci ciornie\").\nIl festival viene vinto dai Corvi, ma il complesso dei Funamboli riesce comunque ad ottenere un piazzamento in finale e a sottoscrive un contratto discografico con la Saint Martin Record, che lo fa debuttare nello stesso anno.\nI primi 45 giri sono quelli pi\u00f9 vicini alle sonorit\u00e0 beat, e psichedeliche: \"Ipotesi negativa\", la canzone con cui la band partecipa al Cantagiro 1967 classificandosi all'ottavo posto, verr\u00e0 inserita nel 1989 in \"Oracolo\", la \"compilation\" che la Toast Records pubblica raccogliendo i primi brani del rock psichedelico italiano.\nIn seguito il complesso ammorbidisce le sonorit\u00e0 e partecipa a Un disco per l'estate 1968 con il brano \"Come un'ombra\", che per\u00f2 non raggiunge la finale; la stessa canzone vince per\u00f2 il Festival di Lugano.\nNello stesso anno, a settembre, partecipa alla Mostra Internazionale di Musica Leggera di Venezia, presentando ancora una volta \"Come un'ombra\".\nNella stagione teatrale 1968-1969 la band, insieme al complesso dei Nuovi Angeli, partecipa alla rappresentazione dell'opera \"Un quarto di vita\" di Giorgio Gaslini, interpretando il complesso I Soli; rappresentata in prima nazionale al Teatro Regio di Parma, la piece vede la partecipazione, tra gli altri, di Duilio Del Prete, Andro Cecovini, Edmonda Aldini, Gabriella Ravazzi, Daisy Lumini e Franca Mazzola; la band non partecipa per\u00f2 alla realizzazione del disco (pubblicato dalla Durium nell'estate del 1969).\nL'operato del complesso procede con la registrazione di altri 45 giri, anche insieme a Barbara Lory, cantante della loro medesima etichetta, con cui partecipa nel 1971 alla XIX edizione del Festival di Napoli 1971 con \"Divertimento\", per poi sciogliersi nel 1972.\nDei quattro componenti Gian Pietro Felisatti rimarr\u00e0 nell'ambiente musicale come compositore di grandi successi (\"Super super man\" per Miguel Bos\u00e9, \"Sei bellissima\" per Loredana Bert\u00e8, \"Ancora ancora ancora\" per Mina tra le tante) mentre il batterista Marco Tamagni proseguir\u00e0 per qualche anno in qualit\u00e0 di session-man (suonando tra i tanti con Marcella Bella, Patrick Samson, Rocky Roberts, Al Bano e Loredana Bert\u00e8), dedicandosi poi all'attivit\u00e0 di batterista in proprio (in duo insieme al chitarrista Sergio Ortone o accompagnando l'attrice Lucilla Giagnoni), all'attivit\u00e0 di cantautore in dialetto novarese ed alla fabbricazione di giocattoli artigianali."}
{"id": "2348475", "revid": "80598", "url": "https://it.wikipedia.org/wiki?curid=2348475", "title": "Piter e i Funamboli", "text": ""}
{"id": "2348477", "revid": "80598", "url": "https://it.wikipedia.org/wiki?curid=2348477", "title": "I Funamboli", "text": ""}
{"id": "2348495", "revid": "998297", "url": "https://it.wikipedia.org/wiki?curid=2348495", "title": "Batteria ibrida", "text": "Le batterie al nichel-idruro di metallo (NiMH) a basso tasso di autoscarica (low self discharge), dette anche \"batterie ibride\", furono introdotte sul mercato nel novembre 2005: \nriducendosi l'autoscarica, queste batterie durano pi\u00f9 a lungo sullo scaffale rispetto alle normali batterie NiMH e vengono acquistate gi\u00e0 cariche.\nLe pile a bassa autoscarica sono per questo commercializzate come ricaricabili pronte all'uso (\"ready\u2013to\u2013use\") o precaricate (\"pre\u2013charged\").\nGrazie all'uso di un nuovo strato separatore saturato con acqua deionizzata, se conservate a 20\u00a0\u00b0C le batterie ibride trattengono - secondo le aziende produttrici - il 90% della loro carica dopo 6 mesi, l'85% dopo un anno e il 70% dopo due anni. Nelle batterie NiMH standard l'autoscarica \u00e8 pari al 5-10% il primo giorno, e si stabilizza attorno a 1-2% al giorno a temperatura ambiente. Questo pu\u00f2 non costituire un problema nel breve termine, ma le rende sconsigliabili per gli usi leggeri, come per orologi, telecomandi, o dispositivi di sicurezza, dove la batteria normalmente deve durare molti mesi o anni.\nLe batterie a bassa autoscarica NiMH sono adatte per fotocamere digitali e altre applicazioni ad elevato assorbimento, nelle quali le normali pile alcaline si scaricano molto rapidamente. \nGrazie alla bassa autoscarica sono indicate anche per usi poco frequenti e possono durare fino a un anno tra due successive ricariche, molto di pi\u00f9 quindi delle ordinarie batterie NiMH. \nSi possono utilizzare anche per orologi elettrici, telecomandi, ecc.\nSi consiglia, in ogni caso, di consultare il manuale d'uso del dispositivo da alimentare per verificarne la compatibilit\u00e0.\nA parte la loro vita pi\u00f9 lunga sullo scaffale e i prezzi moderatamente pi\u00f9 alti, le batterie ibride sono simili alle batterie NiMH standard di capacit\u00e0 equivalente e possono essere caricate con qualsiasi caricabatterie NiMH. Anche i caricabatterie venduti per le batterie \"ibride\" NiMH possono essere utilizzati per qualsiasi pila NiMH.\nLe batterie \"ibride\" a basso autoscarica hanno una minore capacit\u00e0 rispetto alle batterie NiMH standard. Le batterie a bassa autoscarica con la pi\u00f9 alta capacit\u00e0 hanno 2000-2450 mAh e 850 mAh di capacit\u00e0 per le batterie AA e AAA, rispettivamente, paragonate a 2800 mAh e 1000 mAh per le batterie AA e AAA standard. Tuttavia, dopo solo poche settimane di stoccaggio, la capacit\u00e0 residua delle batterie a bassa autoscarica spesso supera quella delle tradizionali batterie NiMH di capacit\u00e0 superiore.\nTecnologia delle pile ibride NIMH.\nGrazie alla loro modificata composizione chimica, le pile NiMH possono essere ricaricate centinaia di volte e conservano la loro carica 4 volte pi\u00f9 a lungo delle normali pile NiMH.\nLa struttura ad avvolgimento offre un'energia maggiore, per esempio per l'alimentazione delle fotocamere digitali.\nIl catodo rivestito di ittrio e il nuovo separatore consentono di avere un basso tasso di autoscarica che si traduce in:\nAltri benefici.\nLe batterie \"ibride\" NiMH hanno una resistenza interna significativamente inferiore rispetto alle tradizionali batterie NiMH. \nQuesto comporta diversi effetti positivi, specialmente per le applicazioni ad alto consumo:\nQuesto ha un effetto positivo sull'autonomia dei dispositivi elettronici, che spesso hanno una tensione minima di funzionamento poco minore della tensione nominale delle normali NiMH. L'uso di tali accumulatori, tuttavia, non consente indicazioni accurate da parte degli indicatori di carica, che mostrano a lungo uno stato di carica medio piuttosto che andare gradualmente dal massimo al minimo; quando la carica sta per finire, il segnale di batteria scarica viene visualizzato per un tempo molto breve.\nCarica.\nLa carica inversa \u00e8 un fenomeno che danneggia le batterie, e si verifica quando una batteria ricaricabile \u00e8 caricata con le polarit\u00e0 invertite. Questo pu\u00f2 avvenire per varie circostanze, le pi\u00f9 frequenti sono:\nLe batterie ricaricabili sono soggette a danneggiarsi a causa dell'inversione di polarit\u00e0 quando sono completamente scariche; per ovviare a questo inconveniente sono disponibili carica batterie completamente integrati che ottimizzano la corrente di carica.\nProduttori.\nLe batterie \"ibride\" NiMH sono commercializzate con oltre 20 differenti nomi di marca, ma sono attualmente prodotte solo da 5 compagnie: Sanyo, Gold Peak, Yuasa, Vapex e Uniross.\nElencati per nome di marca e prodotto:"}
{"id": "2348499", "revid": "1452073", "url": "https://it.wikipedia.org/wiki?curid=2348499", "title": "Charles Townshend", "text": "Biografia.\nPrimi anni.\nCharles venne inviato a studiare all'Universit\u00e0 di Leida e poi all'Universit\u00e0 di Oxford. Nell'universit\u00e0 olandese, in cui venne immatricolato il 27 ottobre 1745, familiarizz\u00f2 con un piccolo gruppo di giovent\u00f9 inglese, che sarebbero poi divenuti famosi in varie branche della societ\u00e0, fra cui Dowdeswell, Wilkes, l'arguto e riformatore senza principi, Alexander Carlyle, lo scozzese geniale che dedic\u00f2 alcune delle pagine della sua \"Autobiografia\" facendo la cronaca di quel loro periodo.\nEgli fu eletto al Parlamento della Gran Bretagna e prest\u00f2 servizio dal 1747 al 1756. Nell'agosto del 1755 spos\u00f2 Caroline Townshend, I baronessa Greenwich (morta 1794), la figlia pi\u00f9 anziana del II duca di Argyll e vedova di Lord Francis Dalkeith, il figlio pi\u00f9 anziano del II duca di Buccleuch.\nPolitica.\nNell'aprile del 1754, Townshend lasci\u00f2 la funzione di membro del Board of Trade, che aveva ricoperto dal 1749, a quella di Lord dell'Ammiragliato, ma alla fine del 1755, un suo appassionato attacco contro la politica del ministero, un attacco nel quale divise la stima popolare con le denunzie aspre di Pitt, il successo supremo di Single-Speech Hamilton, ed il fallimento senza speranza del figlio illegittimo di Lord Chesterfield, provocarono le sue dimissioni. Nell'amministrazione che fu formata a novembre del 1756, dominata da Pitt, egli ebbe il lucroso ufficio di Tesoriere e nella primavera seguente venne chiamato nel consiglio privato.\nCon la successione del nuovo monarca nel 1760, da politico volatile quale egli si dimostr\u00f2, trasfer\u00ec la sua attenzione da Pitt al giovane favorito del re, Bute, e quando nel 1761, vennero fatti diversi cambiamenti nel Gabinetto, Townshend venne promosso al ruolo di \"Secretary at War\". In questo ruolo rimase fino al dicembre 1762. Bute, allarmato dalla crescita in numero ed influenza dei suoi nemici, tent\u00f2 di riacquisire la cooperazione di Townshend con diverse allettanti promesse, e finalmente si assicur\u00f2 la sua collaborazione, nel marzo 1763, con la presidenza del \"Board of Trade\".\nQuando Bute and\u00f2 in pensione il posto pi\u00f9 elevato di \"primo Lord dell'Ammiragliato\" and\u00f2 a Townshend, ma con la sua solita impetuosit\u00e0 presunse di designare uno dei suoi subalterni, lord William Burrell (1732-1796), in un ruolo a lui subordinato, ed il rifiuto ad accettare la nomina condusse alla sua esclusione dalla nuova amministrazione. Mentre era all'opposizione, la sua mente ondeggiava, con emozioni contraddittorie, dall'antipatia per chi era alla testa del ministero e il desiderio di dividere le prebende dell'ufficio. Fin\u00ec col trionfare il secondo sentimento; egli accondiscese ad accettare gli ultimi tempi del Gabinetto di George Grenville.\nNell'agosto del 1766, venne nominato Cancelliere dello Scacchiere raggiungendo cos\u00ec la pi\u00f9 elevata carica della sua tumultuosa carriera. Il nuovo cancelliere propose il mantenimento della tassa sulla terra, promettendo che avrebbe visto di ridurla per l'anno successivo. Il suo predecessore, William Dowdeswell, con l'appoggio dei gentiluomini di campagna, present\u00f2 una mozione affinch\u00e9 la riduzione avesse effetto dall'anno corrente.\nQuesta sconfitta provoc\u00f2 una grande mortificazione a lord Chatham, e nella sua irritazione contro Townshend per questo colpo, come per gli altri atti d'insubordinazione, medit\u00f2 la rimozione del suo collega. Prima questo proposito potesse essere portato a termine Chatham si ammal\u00f2, e Townshend che era il pi\u00f9 deciso ed influente dei suoi colleghi guid\u00f2 il ministero a suo piacimento, cercando di trovare delle entrate in America con le quali supplire al buco causato dalla riduzione della tassa sulla terra. Sua moglie fu insignita (agosto 1767) del titolo di baronessa di Greenwich, ed il suo fratello maggiore George, il IV visconte, fu nominato \"lord-lieutenant\" d'Irlanda.\nEgli tenne alla Camera dei Comuni molti discorsi che non avevano rivali nella storia parlamentare per intelligenza ed avventatezza; ed uno di loro ancora vive nella storia come il discorso dello \"champagne\". Il suo ultimo atto ufficiale fu quello di richiedere al parlamento, contrariamente alla decisione degli altri colleghi del Gabinetto, l'imposizione di tasse sull'esportazione di vetro, carta e t\u00e8 negli Stati Uniti, che secondo la sua stessa valutazione, avrebbe portato alle casse dello stato l'insignificante somma di 40 000 sterline, che secondo alcuni osservatori pi\u00f9 accorti, avrebbe condotto alla perdita delle colonie americane. Queste misure furono note come Townshend Acts, ed egli ricevette l'appoggio di suo cugino Thomas Townshend che era anche un ministro nel governo. Subito dopo questo evento egli morto piuttosto improvvisamente il 4 settembre 1767."}
{"id": "2348503", "revid": "228587", "url": "https://it.wikipedia.org/wiki?curid=2348503", "title": "Under Construction", "text": "Under Construction \u00e8 il quarto album da studio della rapper statunitense Missy Elliott, pubblicato negli Stati Uniti il 12 novembre 2002 dalla The Goldmind Inc. e dalla Elektra Records.\nIl Disco.\nL'album \u00e8 stato principalmente prodotto da Timbaland. Altri produttori sono stati Craig Brockman, Errol \"Poppi\" McCalla e la stessa Missy Elliott.\n\"Under Construction\" si \u00e8 piazzato alla posizione numero 3 nella Billboard 200 vendendo pi\u00f9 di 2,1 milioni di copie. Nel 2003 ha ricevuto la nomination ai Grammy Awards nella categoria \"Miglior album Rap\" e \"Miglior album dell'anno\". \u00c8 l'album che ha venduto di pi\u00f9 dell'artista con 2,2 milioni di copie.\nNel 2003 \u00e8 uscita, per il mercato inglese, una nuova edizione dell'album con due remix bonus. Il duo rap Timbaland &amp; Magoo ha realizzato un \"sequel\" dell'album intitolato Under Construction, Part II, pubblicato nel 2003."}
{"id": "2348504", "revid": "22475", "url": "https://it.wikipedia.org/wiki?curid=2348504", "title": "Rifugio Battaglione Alpini Monte Granero", "text": "Il rifugio Battaglione Alpini Monte Granero, spesso indicato semplicemente come rifugio Granero, \u00e8 un rifugio alpino situato in alta Val Pellice, ai piedi dei monti Granero, Meidassa e Manzol.\nStoria.\nFu costruito a partire dal 1926, e venne inaugurato il 22 luglio 1928. La costruzione originale, in muratura a due piani, poteva ospitare 22 persone. Ad inizio XXI secolo \u00e8 stato restaurato ed ampliato alla capienza attuale; inoltre, nel 2005, \u00e8 stato dotato di una centralina idroelettrica.\nCaratteristiche.\n\u00c8 una costruzione in muratura, a due piani, posta in vicinanza del \"Lago Lungo\", in localit\u00e0 Adrech del Laus. Dispone di 48 posti letto; offre servizi di bar, ristorazione e mezza pensione. \u00c8 dotato di servizi igienici interni ed esterni, docce calde, telefono pubblico e di emergenza, Wi-Fi ed impianto elettrico a 220 V, alimentato da una centralina idroelettrica. Nel periodo di chiusura \u00e8 aperto il solo locale invernale, che dispone di 6 posti.\nsi ricorda che nel periodo di apertura stagionale del rifugio, l'utilizzo del bivacco invernale \u00e8 a discrezione dei gestori.\nAccesso.\n-ACCESSI DALLA VAL PELLICE:\n- Dalla frazione Villanova di Bobbio Pellice si risale per il sentiero sino ad arrivare nella Conca del Pra. successivamente si prosegue attraversando l'intera conca fino ad arrivare a partia d'amount, dove partono i due sentieri (Larici e pietre) che conducono al rifugio.\n- Accesso dal Rifugio Barbara Lowrie: \nsempre dalla Val Pellice, si seguono le indicazioni stradali per raggiungere in auto il Rifugio Barbara, dove parte il sentiero che passando per il colle Manzol raggiunge il rifugio.\n-ACCESSO DALLA VAL PO:\n- Lasciata l'auto a Pian Del Re, si prosegue a piedi sul sentiero, seguendo le indicazioni per il Buco di Viso/Colle Seillierino. una volta raggiunto quest'ultimo vi \u00e8 un unico sentiero che conduce direttamente al rifugio.\n- Lasciata l'auto a Pian Del Re, si prosegue a piedi sul sentiero, seguendo le indicazione per il Colle Armoine/Colle Manzol.\nuna volta raggiunto quest'ultimo, non rimane che la discesa per raggiungere il rifugio.\n-ACCESSO DALLA VAL VARAITA:\n- Partendo da Castello (frazione di Pontechianale), raggiungere il Rifugio Vallanta, salire il colle di Vallanta, il successivo colle Seilliere ed infine scendere da noi.\nTraversate.\nIl rifugio si trova inoltre sul percorso della GTA, Via Alpina, Gran Tour del Monviso, Tour du Pain Sucre.\nAltre attivit\u00e0.\nNei dintorni del rifugio \u00e8 possibile praticare bouldering. L'area Boulder in questiona si trova al fondo del Lago Lungo.\nInoltre, \u00e8 presente una palestra di arrampicata: la \"palestra del Lago Lungo che offre una trentina di monotiri dal 5A al 7B+.\"\ninfine ci sono una serie di vie alpinistiche attrezzate di pi\u00f9 tiri sul Monte Manzol, Monte Agugliassa e Monte Granero.\nvi \u00e8 anche la possibilit\u00e0 di praticare la pesca nel Lago Lungo."}
{"id": "2348513", "revid": "2091899", "url": "https://it.wikipedia.org/wiki?curid=2348513", "title": "Fanciullo che legge Cicerone", "text": "Il Fanciullo che legge Cicerone (o Cicerone, fanciullo, che legge) \u00e8 un affresco staccato di Vincenzo Foppa proveniente dal Banco Mediceo di Milano, dove fu dipinto verso il 1464, ora conservato alla Wallace Collection di Londra.\nStoria.\nL'opera \u00e8 documentata dal \"Trattato di architettura\" di Filarete, che ricorda l'opera del pittore nella loggia del giardino e nelle sale della sede milanese del Banco Mediceo. Il ciclo, eccezionalmente di soggetto profano, comprendeva scene dedicate alla storia romana, tra cui compariva anche un Traiano, descritto come \"degnissimo e ben fatto, con altre figure di hornamento\".\nDescrizione e stile.\nIl \"Fanciullo\" \u00e8 un tributo allo spirito del Rinascimento che aveva risvegliato l'interesse verso l'et\u00e0 classica. Il ragazzo, ben abbigliato, come si confaceva all'alta borghesia, \u00e8 rappresentato in un ambiente scandito da pochi e misurati elementi architettonici, quali la terrazza aperta verso un loggiato e un giardino sullo sfondo. L'iscrizione latina sulla panca dietro il bambino suggerisce l'autore del libro che sta leggendo, \"\", cio\u00e8 Marco Tullio Cicerone. L'infante stesso potrebbe rappresentare il giovane Cicerone, ma il suo abbigliamento rivela comunque l'ispirazione moderna e il desiderio di instaurare un confronto tra gli antichi e gli uomini del presente. \nL'opera \u00e8 caratterizzata da una solennit\u00e0 compositiva e da una semplificazione formale che crea un sereno e pacato ambiente naturale, soprattutto nel cielo cupo a ridosso degli alberi e nella calma e poetica figura infantile. Non mancano, per\u00f2, alcune incertezze nella spazialit\u00e0, solo superficialmente impostata in prospettiva: l'artista, infatti, non segue con rigore le regole geometriche fornite nel quasi coevo trattato \"De pictura\" di Leon Battista Alberti (1435) e non adotta, pertanto, un punto di fuga unificato per le mattonelle del pavimento, n\u00e9 si cura di altri dettagli non meno significativi, quali il bordo del parapetto che sembra svanire all'improvviso o lo schienale della panca non allineato al muro. L'uso della luce \u00e8 convenzionale, poich\u00e9 illumina il volto del bimbo girato verso il basso, ma non il fianco del mobiletto davanti a lui. Nonostante ci\u00f2, la mano del pittore indaga i dettagli, come i libri sulle mensole, con un approccio che rivela un contatto con l'arte fiamminga, filtrato magari attraverso i maestri toscani."}
{"id": "2348517", "revid": "36426", "url": "https://it.wikipedia.org/wiki?curid=2348517", "title": "Collezione Wallace", "text": ""}
{"id": "2348518", "revid": "770813", "url": "https://it.wikipedia.org/wiki?curid=2348518", "title": "For\u021bele Aeriene Rom\u00e2ne", "text": "La For\u021bele Aeriene Rom\u00e2ne \u00e8 l'attuale aeronautica militare della Romania e parte integrante delle forze armate romene.\nStoria.\nGli inizi.\nLa Romania \u00e8 stata una delle prime nazioni al mondo ad avere una propria forza aerea, nel 1910.\nIl primo aereo di progettazione rumena fu costruito nell'Arsenale Militare e tenne il volo inaugurale il 17 giugno 1910 con un aeromobile Vlaicu I, costruito a Bucarest dall'ingegnere/aviatore Aurel Vlaicu.\nGi\u00e0 nel 1913 la forza aerea rumena ordin\u00f2 34 aeromobili, dei quali 16 Bristol-Coand\u0103, progettati dall'ingegnere Henri Coand\u0103\nI successivi piloti, \u015etefan Protopopescu e Gheorghe Negrescu, vennero addestrati nel Complesso aeronautico di Chitila (in rumeno: \"Complexului Aeronautic de la Chitila\") situato nei pressi della capitale, fondato da Mihail Cerchez nel novembre 1909 e il modello usato per l'addestramento era un Farman III modello 1909 costruito su licenza..\nLe prime missioni di guerra vennero effettuate nell'ambito della seconda guerra balcanica con ricognizioni di volo a 2200-2500 metri di quota per una lunghezza di pi\u00f9 di 200 chilometri.\nPrima guerra mondiale.\nDurante la Prima guerra mondiale la Romania acquist\u00f2 circa 322 aeromobili da Francia e Gran Bretagna, tra i quali alcuni Nieuport, Farman e Breguet. Il 16 settembre 1916 un Farman F.40 rumeno abbatt\u00e9 un velivolo della Luftstreitkr\u00e4fte (ovvero l'aeronautica tedesca dell'epoca), riportando cos\u00ec la prima vittoria assoluta dell'aeronautica militare rumena. Alla fine della guerra i piloti rumeni avevano volato per un totale di oltre 11.000 ore, partecipando a circa 750 battaglie aeree.\nPeriodo interbellico.\nNel periodo che intercorse tra la fine della prima guerra mondiale e l'inizio della seconda l'aeronautica militare rumena attravers\u00f2 un periodo particolarmente florido. Essa infatti era, dopo la Polonia, la nazione tra quelle del futuro Patto di Varsavia che aveva un'industria aeronautica pi\u00f9 forte, in grado di produrre la maggior parte dei velivoli militari e civili allora prodotti in quell'era. In particolare i cacciabombardieri IAR 80 riscossero un ampio successo e furono utilizzati su larga scala sul fronte Est per tutta la durata della Seconda guerra mondiale.\nGuerra fredda.\nIl 15 febbraio 1949 venne istituito il nuovo Comando d'aviazione rumeno all'interno del neonato Armata Popular\u0103 Rom\u00e2n\u0103, conforme allo stile sovietico (con le unit\u00e0 organizzate in reggimenti e non pi\u00f9 in stormi). Subito entrarono in servizio aeromobili di creazione sovietica, come gli Yakovlev Yak-18, i Polikarpov Po-2, i Lavochkin La-9, i Tupolev Tu-2 e gli Ilyushin Il-10. Nel 1958 entr\u00f2 in servizio anche il primo caccia supersonico MiG-19 e nel febbraio 1962 fu la volta del MiG-21, che a quei tempi era uno dei migliori caccia in circolazione.\nA partire dal 1974 vennero introdotti aeromobili di produzione rumena, come ad esempio lo IAR 93, che effettu\u00f2 il suo primo volo il 31 ottobre 1974.\nNel 1962 venne istituita la prima sub-unit\u00e0 di elicotteri, equipaggiata nel 1964 con i sovietici Mi-2 e Mi-4.\nCoccarde.\nLe coccarde rumene utilizzanti i colori della bandiera rumena e usate dalla Armata Rom\u00e2n\u0103.\nIl programma Lancer.\nTra il 1962 ed il 1975, la Romania ricevette varie versioni del MiG-21. Furono consegnati, infatti, due dozzine di MiG-21F-13, 38 MiG-21PF, 56 MiG-21PFM, 12 MiG-21R, 68 MiG-21M e 74 tra MiG-21MF e MiG-21MF-75, 7 tra MiG-21U400 e MiG-21U600, 11 MiG-21US e 32 MiG-21UMS. \nNegli anni novanta erano ancora circa 200 gli aerei in servizio e fu deciso di aggiornare 110 macchine in base al programma \"Lancer\".\nL'israeliana Elbit System si aggiudic\u00f2 il contatto di ammodernamento di questi vecchi monomotori a delta, simbolo della Guerra Fredda, con la collaborazione dei centri di assistenza tecnica e manutenzione della forza aerea e della locale Aerostar Bacau.\nII prototipo vol\u00f2 il 22 agosto 1995 per 37 minuti. Il programma era noto presso la difesa romena come DD Program, in memoria del poeta romanziere e pilota militare Doru Davidovici, morto nell'aprile del 1989 in un incidente aereo a bordo del suo MiG-21UM. Furono scelti i 110 Fishbed con il minor numero di ore di volo sulla cellula che vennero totalmente ricondizionati a livello strutturale e aggiornati con nuovi sistemi. La caratteristica unica del \"Lancer\" \u00e8 la capacit\u00e0 di impiegare pariteticamente armamenti di produzione orientale e occidentale.\nEssendo state usate varie versioni di MiG-21, vi erano molte differenze, soprattutto nel motore (R-11, R-13 ed R-25), ma anche nell'organizzazione dell'interno e della cabina e nell'impianto elettrico.\nII programma di upgrade fu suddiviso in tre sottoversioni: 71 \"Lancer-A\" da attacco al suolo furono ricavati per riconversione di 34 MiG-21M, sette MiG-21MF-75 e 30 MiG-21MF, consegnati dal 1997 al 2000. Nel 1997 ne furono consegnati 20, seguiti da 34 nel 1998, altri 13 nel 1999 e gli ultimi quattro nel 2000. La prima unit\u00e0 a riceverli fu sulla base di Bacau, il 25 marzo 1997; il 15 aprile di quell'anno presero il via i test in volo e il primo squadron fu dichiarato operativo l'8 maggio successivo.\nLancer-A.\nIl \"Lancer-A\" era equipaggiato con un nuovo schermo multifunzione a colori, un sistema di navigazione LISA-4000EB, un nuovo Head-up Display Elop 921 della Elbit Systems Electro-Optics, comandi concentrati su cloche e manetta (HOTAS, Hands On-Throttle and Stick) e radar Elta EL/M-200113. Un nuovo identificatore amico/nemico (IFF) Plessey fu usato per rimpiazzare il vecchio transponder IFF SRZO-2 per garantire la compatibilit\u00e0 con lo standard NATO IFF Mk.10.\nOra veniva garantito al pilota un sostanziale aiuto alla navigazione, soprattutto in condizioni meteo avverse, offrendo piena compatibilit\u00e0 VOR (VHF Omnidirectional Range), ILS (Instrumental Landing System) e DME (Distante Measuring Equipment) grazie a un ricevitore VOR/ILS KNR-634A e un transponder DME KDM-706A.\n\u00c8 stato introdotto, infine, un visore per la gestione dei sistemi d'arma e l'identificazione dei bersagli integrato nel casco Elbit DASH (Display And Sight Helmet). \nLa livrea del \"Lancer-A\" ha un camouflage a due toni verde e marrone con la parte inferiore celeste.\nLancer-B.\nPer l'addestramento dei piloti, inizialmente 10 MiG-21UM furono convertiti alla variante \"Lancer-B\", seguiti da altri quattro e dotati dello stesso radar e della stessa colorazione del \"Lancer-A\". I primi due esemplari furono consegnati nel 1997, seguiti da altri due nel 1998, uno nel 1999, due nel 2000, due nel 2001 e gli ultimi 5 nel 2002.\nLancer-C.\nIl \u201cLancer-C\u201d \u00e8 la variante da difesa aerea, il cui prototipo ha volato per la prima volta il 26 novembre 1996. Questo intercettore \u00e8 stato ricavato dalla conversione di 25 MiG-21MF75. Durante i test condotti dalla Aerostar, per\u00f2, un esemplare and\u00f2 distrutto, cos\u00ec la forza aerea mise a disposizione una 26a cellula (questa volta un MiG-21MF) per compensare la perdita. La variante da caccia \u00e8 immediatamente riconoscibile per la livrea grigio scuro, con la parte ventrale celeste, il primo esemplare fu consegnato nel 1997, seguito da altri due nel 1998, tre nel 1999, tre nel 2000, dodici nel 2001 e cinque nel 2002. Ad aprile del 2003 fu annunciato in via ufficiale il completamento dell'intero programma \u201cLancer\u201d. \nLa variante da intercettazione \u201cLancer-C\u201c monta un radar Elta EL/M-2032, che pu\u00f2 essere impiegato anche per missioni aria-superficie ma presenta un maggior orientamento verso il combattimento aria-aria grazie alla capacit\u00e0 di agganciare molteplici bersagli simultaneamente su una distanza fino a 65 km. Come le altre versioni dell\u2019upgrade, anche questa adotta un nuovo computer multifunzione, casco-visore DASH, HUD, HOTAS, sistema di navigazione ibrido (HNS), ILS/VOR/DME, un computer di gestione dei dati di volo Marconi, radio VHC/UHF ARC-430 e ARC-436, RWR (Radar Warning Receiver, ricevitore di allarme radar), autoprotezione mediante lanciatori di chaff/flare, registratore dei dati di volo e un transponder lFF compatibile NATO. \nLa possibilit\u00e0 di impiegare una gamma molto ampia di munizionamento, comprendente armi di concezione orientale e occidentale, ne fa un aereo estremamente versatile. I punti d\u2019attacco subalari possono ospitare bombe non guidate, a guida laser e a guida infrarossa; per l\u2019illuminazione de bersagli Viene impiegato un pod Rafael LLD (Litening Laser Designator) mentre per missioni di ricognizione pu\u00f2 essere installato l'Elbit/Aerostar ARP (Airborne Reconnaissance Pod). Da parte sua il pod per contromisure elettroniche Elta EL/L-8222R ha dato prova di grande efficacia durante l\u2019esercitazione ELITE (Electronic Warfare Live Training Exercise) dedicata alla guerra elettronica, svolta sulla base tedesca di Lechfeld nel 2007. \nTra i missili aria-aria possono essere impiegati gli R-73 (AA-11 \u201cArcher\") ed R-60 (AA-8 \"Aphid\u201d) di concezione sovietica.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\nAeromobili ritirati.\nB"}
{"id": "2348519", "revid": "256896", "url": "https://it.wikipedia.org/wiki?curid=2348519", "title": "Kot\u014d Bunjir\u014d", "text": "Professore alla facolt\u00e0 di Scienze dell'Universit\u00e0 Imperiale di Tokyo. Soggiorn\u00f2 in Germania per due anni. \nFu il primo sismologo, nel 1893, a collegare esplicitamente fra loro le faglie e i terremoti come cause ed effetti . Egli arriva a questa conclusione in seguito al terremoto di Nobi del 1891. \nIl suo nome \u00e8 stato dato a un minerale: la kotoite (borato di magnesio).\nLa Societ\u00e0 geologica giapponese ha un premio intitolato a Bunjiro Koto."}
{"id": "2348522", "revid": "647919", "url": "https://it.wikipedia.org/wiki?curid=2348522", "title": "Romanian Air Force", "text": ""}
{"id": "2348523", "revid": "647919", "url": "https://it.wikipedia.org/wiki?curid=2348523", "title": "Aeronautica militare rumena", "text": ""}
{"id": "2348524", "revid": "287204", "url": "https://it.wikipedia.org/wiki?curid=2348524", "title": "Interferone beta-1a", "text": "L'interferone beta-1a \u00e8 uno degli interferoni usato per il trattamento della sclerosi multipla, prodotto da cellule di mammifero.\nGli interferoni hanno mostrato di dare una riduzione del circa 18-38% nelle ricadute della sclerosi multipla, e di rallentarne la progressione di disabilit\u00e0 nei pazienti affetti.\nNessuno dei prodotti in commercio \u00e8 risolutivo nei confronti della malattia, ma i pazienti che oggi cominciano presto ad usare gli interferoni potrebbero beneficiare dell'alterazione del naturale corso della malattia.\nCi sono due competitori principali sul mercato per questi farmaci, pi\u00f9 un altro biogenerico/biosimilare e la forma peghilata:\nImpiego clinico.\nAnche se il loro esatto meccanismo d\u2019azione non \u00e8 ancora noto, si ritiene che gli interferoni-\u00df aiutino a ridurre l\u2019infiammazione nelle forme recidivanti di sclerosi multipla. Non \u00e8 stata ancora stabilita l\u2019efficacia dell\u2019interferone beta-1a nella sclerosi multipla primariamente progressiva.\nI farmaci basati sull'Interferone beta potrebbero dare effetti benefici sulla progressione della sclerosi multipla tramite le loro propriet\u00e0 anti-infiammatorie. Studi hanno anche evidenziato come l'Interferone beta migliori l'integrit\u00e0 della barriera emato-encefalica (BBB, Blood-Brain Barrier), che di solito ne risente diventando meno protettiva nei pazienti affetti da MS, permettendo l'incremento dell'ammontare delle sostanze e delle cellule infiammatorie indesiderate che raggiungono il cervello. \nQuesto rafforzamento della BBB potrebbe essere un fattore che contribuisce agli effetti benefici dell'Interferone-Beta. \nQuesti studi sono stati effettuati in vitro (fuori da un organismo; un esperimento in \"coltura cellulare\"), quindi questo non vuol dire necessariamente che funzioni nella stessa maniera nelle persone.\nTipologie farmacologiche.\nAvonex.\nAvonex fu approvato negli Stati Uniti nel 1996, e in Europa nel 1997, ed \u00e8 registrato in oltre 80 paesi nel mondo. \u00c8 la terapia pi\u00f9 usata negli Stati Uniti, costituendo circa il 40% complessivo in tutto il mercato, e in Europa, occupando il 30% circa di tutto il mercato. \u00c8 prodotto dalla compagnia Biogen Idec biotechnology, che originariamente si occupava del farmaco secondo la Orphan Drug Act, legge americana che incoraggia le industrie farmaceutiche a sviluppare farmaci per malattie che hanno poco mercato.\nAvonex \u00e8 venduto in due formulazioni, una polvere liofilizzata che richiede una preparazione prima dell'iniezione e un kit formato da una siringa che contiene gi\u00e0 il farmaco premiscelato; viene somministrato una volta alla settimana per iniezione intramuscolare.\nRebif.\nRebif \u00e8 un farmaco in grado di modificare il corso della malattia (del tipo DMD, \u201cdisease modifying drugs\u201d) e indicato nella sclerosi multipla recidivante remittente (SMRR).\nRebif \u00e8 simile alla proteina dell'interferone beta prodotto dal corpo umano. \u00c8 stato approvato in Europa nel 1998 e negli Stati Uniti nel 2002 e registrato in pi\u00f9 di 90 Paesi in tutto il mondo. In Europa \u00e8 commercializzato da Merck, mentre negli Stati Uniti da EMD Serono e Pfizer grazie a un'eccezione delle Orphan Drug Act.\nRebif \u00e8 somministrato per iniezione subcutanea tre volte la settimana e pu\u00f2 essere conservato a temperature ambiente fino a 14 giorni.\n\u00c8 stato dimostrato che il medicinale ritarda la progressione della disabilit\u00e0, riduce la frequenza delle recidive e riduce l\u2019attivit\u00e0 e l\u2019estensione delle lesioni.\nStudi hanno evidenziato l\u2019efficacia a lungo termine. Nel gennaio 2012, la Commissione Europea ha approvato l\u2019estensione dell\u2019indicazione dell\u2019interferone beta-1a di Merck per i pazienti che hanno manifestato un singolo evento demielinizzante suggestivo di sclerosi multipla. Tale estensione dell\u2019indicazione non \u00e8 stata richiesta negli Stati Uniti.\nCinnoVex.\nCinnoVex \u00e8 il nome tradizionale dell'Interferone beta 1-a prodotto come biosimilare/biogenerico in Iran. Viene prodotto in forma liofilizzata e venduto con acqua demineralizzata per iniezioni. \nCinnovex fu sviluppato al Fraunhofer-Institut in collaborazione con CinnaGen, ed \u00e8 la prima proteina terapeutica prodotta dal Fraunhofer laboratory per essere approvato come medicinale biogenerico/biosimilare.\nUna variante idrosolubile \u00e8 tuttora ricercata dal Vakzine Projekt Management (VPM) GmbH a Braunschweig, in Germania.\nFarmaci affini.\nStrettamente connesso \u00e8 l'Interferone beta-1b, che potrebbe essere indicato nella terapia della MS stessa, e che ha anche un profilo farmaceutico simile. L'interferone beta-1b \u00e8 commercializzato solo dalla Berlex negli Stati Uniti come Betaseron e fuori dagli USA come Betaferon dalla Schering AG. Extavia \u00e8 una nuova marca di interferon beta-1b commercializzata da Novartis dagli inizi del 2009.\nEffetti collaterali.\nI principali effetti collaterali sono sintomi simil-influenzali, reazioni che avvengono sul sito di iniezione, aumento degli enzimi epatici e anomalie delle cellule ematiche. Anche se questi farmaci migliorano i risultati di certi test diagnostici, questi non curano la MS e molti pazienti non percepiscono alcun miglioramento e, anzi, solo effetti avversi che sostanzialmente riducono la qualit\u00e0 della vita. Col passare del tempo, fenomeni di tolleranza fisiologica e una ridotta efficienza possono manifestarsi per lo sviluppo di anticorpi contro il farmaco e gli effetti avversi del farmaco possono persistere anche dopo la sospensione dell'assunzione.\nI sintomi simili all'influenza si manifestano nella loro totalit\u00e0 dopo circa un paio d'ore dall'iniezione, e durano in molti casi anche l'intera giornata successiva. In molti pazienti questi sintomi diminuiscono col passare del tempo, ma altri continuano ad averli per lunghi periodi. Pu\u00f2 essere d'aiuto prendere il medicinale prima di andare a letto e l'uso di un antidolorifico o un antinfiammatorio per contrastare gli effetti collaterali.\nLe reazioni dovute al sito di iniezione possono essere invece mitigate alternando il sito di iniezione.\nQuesti effetti collaterali sono spesso ritenuti abbastanza rilevanti da indurre molti pazienti all'essere discontinui nell'assunzione degli interferoni.\nAltri problemi sono rappresentati da risultati scarsi negli esami sul fegato e anormalit\u00e0 dei globuli rossi. Effetti collaterali seri includono depressione, convulsioni o problemi al fegato.\nInterferone e Natalizumab.\nSecondo gli attuali studi e sperimentazioni su piano internazionale, \u00e8 assolutamente sconsigliata l'assunzione contemporanea, precedente o successiva di interferoni o immunosoppressori e Natalizumab poich\u00e9 provoca leucoencefalopatia multifocale progressiva."}
{"id": "2348529", "revid": "171881", "url": "https://it.wikipedia.org/wiki?curid=2348529", "title": "Elisabetta di Svevia", "text": ""}
{"id": "2348531", "revid": "633110", "url": "https://it.wikipedia.org/wiki?curid=2348531", "title": "Shrapnel", "text": "Lo shrapnel \u00e8 un tipo di proiettile per artiglieria, derivante il suo nome dall'inventore, il tenente britannico Henry Shrapnel, che lo mise a punto nel 1784.\nCaratteristiche.\nIl proiettile \u00e8 cavo e riempito di sfere di piombo o, in economia di guerra, di acciaio, e munito di una carica di scoppio collegata ad una spoletta a tempo. La spoletta viene regolata in modo tale da garantirne l'esplosione prima che il proiettile impatti col suolo o col bersaglio. Con l'introduzione di specifiche spolette, lo shrapnel fu impiegato in funzione antiuomo e antiaereo.\nIl suo primo uso in guerra risale al 1808 quando fu usato dall'Inghilterra durante la battaglia di Vimeiro, ma fu usato moltissimo anche nel corso della prima guerra mondiale, durante la Seconda e durante la guerra in Vietnam.\nEsiste anche un modello denominato \"shrapnel a granata\" o granata-shrapnel che contiene al suo interno, oltre alle sfere in piombo, anche una piccola granata che all'atto dell'esplosione viene lanciata insieme alle sfere e, grazie ad un meccanismo a percussione integrato alla spoletta, esplode a contatto col terreno aumentando gli effetti distruttivi."}
{"id": "2348532", "revid": "1305772", "url": "https://it.wikipedia.org/wiki?curid=2348532", "title": "Classe Gangut", "text": "Le navi da battaglia classe Gangut sono state le prime corazzate del tipo dreadnought della Marina Imperiale Russa. La classe era costituita da quattro unit\u00e0 progettate dall'Ingegnere italiano Vittorio Cuniberti, che aveva progettato per la Regia Marina le unit\u00e0 della Classe Regina Elena. La unit\u00e0 richiamavano nei nomi vittoriose battaglie combattute dai russi, due della grande guerra del Nord e due della guerra di Crimea e tre delle quattro unit\u00e0 portavano nomi di unit\u00e0 della Classe Petropavlovsk andate perdute durante la guerra russo giapponese.\nCostruzione.\nLa loro costruzione era stata autorizzata dalla Duma (il Parlamento russo) nel 1908. L'appalto per la costruzione delle navi di questa classe era stato inizialmente assegnato ai cantieri tedeschi Blohm &amp; Voss di Amburgo, ma successivamente l'ordine venne passato ai cantieri russi. A causa della mancanza di esperienza nella costruzione di questo tipo di unit\u00e0 navali, i russi si erano rivolti all'estero per la progettazione e la costruzione.\nI tempi di costruzione risultarono piuttosto lunghi ed al momento dell'entrata in servizio nel novembre 1914 dell'unit\u00e0 capoclasse \"Gangut\" queste navi risultavano gi\u00e0 tecnicamente superate rispetto ad altre sue coeve, come la britannica \"Queen Elisabeth\" varata nel 1913.\nLa protezione di queste unit\u00e0 pur se molto estesa risultava tuttavia piuttosto leggera, mentre per l'armamento era tra i migliori se confrontato con le navi del suo tempo. La forma della prua venne adattata alle condizioni del Mar Baltico tenendo conto anche della banchisa.\nTutte le unita della classe, in seguito alla Rivoluzione russa vennero ribattezzate con nomi che richiamavano all'ideologia comunista.\nAmmodernamenti.\nNegli anni trenta, le unit\u00e0 della classe, ad eccezione del \"Poltava\", vennero sottoposte tra le due guerre mondiali ad estesi lavori di riammodernamento che cambiarono il profilo delle unit\u00e0.\nI lavori di ricostruzione comportarono la sostituzione dell'apparato motore, la cui potenza aumento di quasi il 50% passando da 42000 a 61000 cavalli, con la sostituzione delle motrici alternative con turbine a vapore e le caldaie con bruciatori a nafta anzich\u00e9 a carbone.\nL'armamento venne implementato con nuovi cannoni antiaerei, la sovrastruttura rialzata, con il complesso plancia torrione ricostruito con il fumaiolo prodiero inclinato, e sopra la terza torre venne installata una catapulta per il lancio di un idrovolante. Nel corso del secondo conflitto mondiale queste unit\u00e0 ricevettero anche un radar di navigazione ed un radar di tiro, entrambi di costruzione britannica.\nUn ampio programma di ammodernamento denominato \"Progetto 27\" era stato preso in considerazione nel dopoguerra per la ricostruzione del relitto del \"Marat\" (ex \"Petropavlovsk\") semidistrutto durante il conflitto. Il programma prevedeva un apparato motore con un minor numero di caldaie ma con la stessa potenza ed un diverso armamento, con l'eliminazione della terza torre e un incremento dell'armamento antiaereo. Il programma venne poi annullato, ed il \"Marat\" (ribattezzato \"Volchov\"), venne utilizzato per compiti addestrativi.\nServizio.\nLe navi di questa classe, le ultime delle quali andate in disarmo negli anni cinquanta, ebbero una lunga e movimentata carriera, combattendo in tre guerre e quattro rivoluzioni, avendo combattuto sia nella prima che nella seconda guerra mondiale e nella guerra russo-finlandese ed avendo preso parte alla rivoluzione russa, alla guerra civile finlandese alla rivolta di Kron\u0161tadt e alla guerra civile russa, sopravvivendo a tutte le unit\u00e0 contemporanee.\nUnit\u00e0.\nGangut/Oktjabr'skaja Revoljucija.\nLa sua costruzione avvenne nel cantiere navale dell'Ammiragliato di San Pietroburgo. La nave, varata il 24 settembre 1911 e completata nel 1914 prese parte alla prima guerra mondiale impiegata nel Mar Baltico. Dopo la rivoluzione russa e la guerra civile, il 27 giugno 1925 l'unit\u00e0 venne ribattezzata Oktjabr'skaja Revoljucija (cirillico: \u041e\u043a\u0442\u044f\u0431\u0440\u044c\u0441\u043a\u0430\u044f P\u0435\u0432\u043e\u043b\u044e\u0446\u0438\u044f) e nel 1926 divenne ammiraglia della Flotta del Baltico. Tra il 1934 e il 1936 la nave venne sottoposta nei cantieri del Baltico di Leningrado ad ampi lavori di riammodernamento che ne cambiarono il profilo.\nDopo aver preso parte alla guerra russo-finlandese nell'inverno 1939-40, durante la seconda guerra mondiale venne seriamente danneggiato dai tedeschi, rimanendo a stento a galla e venne usato come batteria antiaerea partecipando alla difesa di Leningrado. Per la sua partecipazione alla difesa di Leningrado il 22 luglio 1944, la nave venne decorata con l'Ordine della Bandiera Rossa e da quel momento riferendosi alla nave veniva comunemente denominata come Krasnyj flag Oktjabr'skaja Revoljucija.\nDopo essere stato riparato, al termine del conflitto, dal 1952 al 1954 venne utilizzato come nave da addestramento e nel 1954 dopo che venne smontato l'apparato motore venne utilizzato per addestramento statico fino al 1956, anno in cui ne venne iniziata la demolizione, che termin\u00f2 nel 1959. Le sue ancore e i cannoni antiaerei sono stati smontati ed utilizzati come monumenti nel parco cittadino di Kron\u0161tadt.\nPetropavlovsk/Marat/Volchov.\nCoil nome di \"Marat\", durante la seconda guerra mondiale venne affondata dall'asso tedesco Hans-Ulrich Rudel, che la colp\u00ec dal suo Stuka in picchiata con una bomba da 1000\u00a0kg. La nave si adagi\u00f2 sul basso fondale del porto di Leningrado.\nSevastopol'/Pari\u017eskaja Kommuna.\nLa costruzione della nave fatta nei cantieri dell'Ammiragliato di San Pietroburgo ebbe inizio nel 1909; la nave, varata nel 1911 venne battezzata Sevastopol', in ricordo dell'assedio della citt\u00e0 durante la guerra di Crimea ed entr\u00f2 in servizio nel 1914 nella Flotta del Baltico, prendendo parte alla prima guerra mondiale. La nave dopo la rivoluzione russa e la guerra civile, in cui prese parte, nel 1919, alla difesa di Pietrogrado, il 3 marzo 1921 venne ribattezzata Pari\u017eskaja Kommuna (\u041f\u0430\u0440\u0438\u0436\u0441\u043a\u0430\u044f \u043a\u043e\u043c\u043c\u0443\u043d\u0430) nella ricorrenza del 50\u00ba anniversario della Comune di Parigi.\nNel 1929 la nave venne assegnata alla Flotta del Mar Nero, che aveva perduto tutte le corazzate in seguito alla rivoluzione e alla guerra civile, andando a ricoprire a partire dal 18 gennaio 1930 il ruolo di ammiraglia della Flotta del Mar Nero.\nTra il 1933 ed il 1938 venne sottoposta a radicali lavori di ammodernamento nel Cantiere di Sebastopoli. Partecip\u00f2 alla seconda guerra mondiale e nel dopoguerra la nave venne sottoposta a lavori di riparazione restando in servizio fino al 1956, quando venne radiata per essere demolita nel 1957."}
{"id": "2348537", "revid": "729019", "url": "https://it.wikipedia.org/wiki?curid=2348537", "title": "Micha\u0142 Rola-\u017bymierski", "text": "Biografia.\nNato come Micha\u0142 \u0141y\u017cwi\u0144ski a Cracovia il 4 settembre 1890, nel 1910 inizi\u00f2 gli studi di legge presso l'Universit\u00e0 Jagellonica.\nNel 1914, allo scoppio della Prima guerra mondiale, si un\u00ec alle Legioni polacche, formazioni indipendenti dell'esercito austro-ungarico, e si distinse in combattimento sul Fronte orientale. Abbandon\u00f2 l'esercito austro-ungarico nel 1917, e ritorn\u00f2 a Cracovia dove complet\u00f2 gli studi di legge.\nNel 1918, successivamente alla fine del conflitto e all'indipendenza della Polonia, si arruol\u00f2 nel ricostituito Esercito polacco e con esso prese parte alla Guerra polacco-sovietica. Dopo la fine della guerra and\u00f2 a Parigi, dove si diplom\u00f2 presso l'\u00c9cole sp\u00e9ciale militaire de Saint-Cyr. Dopo il suo ritorno fu promosso Generale e vice-capo dell'amministrazione dell'esercito. Durante il colpo di stato del maggio 1926 di J\u00f3zef Pi\u0142sudski, rest\u00f2 fedele al governo del Presidente Stanis\u0142aw Wojciechowski, che tuttavia fu destituito.\nNel 1927 fu processato da una corte marziale e giudicato colpevole, anche se la veridicit\u00e0 delle accuse \u00e8 controversa, di corruzione; per questo fu degradato a soldato semplice, espulso dalle Forze armate e condannato a cinque anni di reclusione.\nDopo il suo rilascio nel 1931 divenne un membro segreto del Partito Comunista di Polonia (\"KPP\")e prese contatti con l'Nkvd. In seguito allo scioglimento del KPP per ordine di Stalin nel 1938, \u017bymierski si trasfer\u00ec in Francia, ma ritorn\u00f2 in patria subito dopo l'inizio della Seconda guerra mondiale, con l'invasione tedesca della Polonia, nel settembre 1939, per combattere nella Resistenza con l'Armia Ludowa, forza partigiana filosovietica. Nel 1944 divenne comandante dell'Armia Ludowa e fu nuovamente promosso, per decisione del governo comunista di Lublino, al grado di generale, diventando inoltre comandante delle \"Forze Armate Polacche dell'Est\", frazione delle Forze Armate Polacche che combattevano sul Fronte orientale al fianco dell'Armata rossa, e Ministro della difesa del Governo provvisorio della Repubblica polacca.\nIl 3 maggio 1945 fu proclamato Maresciallo di Polonia e il 9 agosto decorato con la massima onorificenza sovietica, l'Ordine della Vittoria.\nDopo la guerra fu responsabile delle repressioni contro ex-partigiani non comunisti, fino al 1949, quando fu sostituito nei suoi principali incarichi, incluso quello di Ministro della difesa (in questo caso da Konstantin Rokossovsky, generale sovietico polacco di nascita).\nNel 1953, durante la purghe del governo stalinista di Boles\u0142aw Bierut fu arrestato, ma rilasciato due anni dopo.\nDopo la morte di Bierut, \u017bymierski fu governatore della Banca Nazionale dal 1956 al 1967 e presidente onorario della Societ\u00e0 dei Combattenti per la Libert\u00e0 e la Democrazia (\"ZBoWiD\"), associazione di veterani satellite del Partito comunista.\nMor\u00ec a Varsavia il 15 ottobre 1989 all'et\u00e0 di 99 anni."}
{"id": "2348539", "revid": "280255", "url": "https://it.wikipedia.org/wiki?curid=2348539", "title": "Rifugio Granero", "text": ""}
{"id": "2348541", "revid": "23637753", "url": "https://it.wikipedia.org/wiki?curid=2348541", "title": "Corticale del rene", "text": ""}
{"id": "2348546", "revid": "122876675", "url": "https://it.wikipedia.org/wiki?curid=2348546", "title": "Qudd\u00fas", "text": "Non vi \u00e8 certezza sull'anno di nascita di Mull\u00e1 Mu\u1e25ammad \u2018Al\u00ed-i-B\u00e1rfur\u00fash, comunemente noto come Qudd\u00fas, secondo alcuni tra il 1815 e il 1822 secondo altri pi\u00f9 probabilmente tra il 1819-1820.\nGiovinezza.\nQudd\u00fas nacque in una famiglia di coltivatori di riso nei dintorni di Barfurush, nella provincia persiana del Mazandaran.\nPass\u00f2 parte della fanciullezza al servizio della famiglia di Mull\u00e1 Mu\u1e25ammad-\u1e24amzih Shar\u00ed'at-Mad\u00e1r, un locale dignitario sciita.\nFu mandato successivamente nella citt\u00e0 di Sari per studiare in una madrasa. Durante quegli anni, 1830, conobbe Mull\u00e1 H\u1ee5sayn Bushr\u00fa'\u00ed, la prima lettera del Vivente e altri futuri Babisti.\nA diciotto anni si rec\u00f2 nella citt\u00e0 santa sciita di Kerbala in Iraq dove trascorse quattro anni come discepolo di Sayyid K\u00e1zim; ritorn\u00f2 a B\u00e1rfur\u00fash verso il 1843.\nQudd\u00fas era descritto come un giovane leader religioso carismatico e gentile, ammirato anche da M\u00edrz\u00e1 M\u00fas\u00e1, il fratello di Bah\u00e1'u'll\u00e1h, che lo incontr\u00f2 nel 1846.\nB\u00e1b.\nQudd\u00fas incontr\u00f2 il B\u00e1b a Shiraz e lo accompagn\u00f2 nel pellegrinaggio alla Mecca. Partirono il 19 ottobre 1844 e arrivarono alla Mecca il 12 dicembre 1844.\nDurante il pellegrinaggio il B\u00e1b fece una dichiarazione pubblica della sua missione profetica di essere il Mahdi, sfidando apertamente M\u00edrz\u00e1 Muh\u00edt-i-Kirm\u00e1n\u00ed, un importante esponente islamico del luogo, inviando anche una lettera allo Sharif della Mecca tramite Qudd\u00fas.\nTornati a Shiraz Qudd\u00fas sub\u00ec, assieme a Mull\u00e1 S\u00e1diq, la prima persecuzione da Babista quando a entrambi venne bruciata la barba e il naso forato per farvi passare una corda e quindi, tirati come buoi ed espulsi dalla citt\u00e0\nDopo tale espulsione attravers\u00f2 la Persia per insegnare e diffondere il messaggio del B\u00e1b.\nQudd\u00fas fu uno dei tre maggiori esponenti babisti che parteciparono alla Conferenza di Badasht, nel giugno-luglio 1848 diretta, fra l'altro, a tracciare una linea da seguire nei confronti dell'Islam.\nRispetto alla sua posizione, moderata e conservatrice, prevalse quella pi\u00f9 radicale e rivoluzionaria di T\u00e1hirih che voleva una rottura con l'Islam del tempo, mentre l'altro importante esponente, Bah\u00e1'u'll\u00e1h, il futuro fondatore della Fede Bahai, cercava di mediare fra i due.\nBattaglia di Forte Tabarsi.\nDal 10 ottobre 1848 al 10 maggio 1849 si ebbero sette mesi di scontri armati e assedio.\nIl gruppo di circa trecento Babisti, inizialmente assalito dalla folla a B\u00e1rfur\u00fash con milizie locali spinte dal clero islamico, si rifugi\u00f2 nel vicino mausoleo dello \"Sceicco Tabars\u00ec\" che venne da loro fortificato, respingendo tutta una serie di attacchi e fasi d'assedio condotti poi dalle truppe imperiali inviate sul posto.\nSebbene gli attacchi iniziali fossero contrastati dal coordinamento di Mull\u00e1 Husayn, dopo il suo arrivo al mausoleo fortificato fu Qudd\u00fas ad assumere il ruolo di guida dei Babisti, che raggiunsero il numero di trecentotredici, in adempimento ad una tradizione islamica.\nLa resistenza dei Babisti mise in serio imbarazzo il comando militare e le autorit\u00e0, risolvendosi solo con un inganno. Il principe Mihd\u00ed-Qul\u00ed M\u00edrz\u00e1 invi\u00f2 ai resistenti nel forte una copia del Corano con su scritto un giuramento di lasciarli liberi in caso di resa.\nI resistenti accettarono ma, furono immediatamente disarmati e resi inoffensivi. Il forte fu raso al suolo dall'esercito imperiale e i babisti furono massacrati.\nMartirio.\nQudd\u00fas fu tradotto dal principe a Barfur\u00fash per poi inviarlo a Teheran dallo Shah, ma il Mullah del posto rifiut\u00f2 l'ospitalit\u00e0 al principe chiedendo l'uccisione di Qudd\u00fas.\nIl principe consegn\u00f2 Qudd\u00fas al Mull\u00e0 che, il 16 maggio 1849 lo abbandon\u00f2 alla folla inferocita\nQudd\u00fas fu ucciso e il suo corpo squartato fu gettato alle fiamme. Alcuni pezzi del corpo di Qudd\u00fas furono recuperati da un amico e sepolti in un posto vicino.\nStatus.\nLo \"status\" religioso di Qudd\u00fas presso i Bah\u00e1'\u00ed \u00e8 particolarmente elevato: \u00e8 quello di essere la pi\u00f9 importante \"Lettera del Vivente\" e la persona pi\u00f9 vicina al B\u00e1b, che meglio ne ha riflesso il messaggio, ma senza essere asceso a posizioni profetiche n\u00e9 di essere una Manifestazione di Dio"}
{"id": "2348555", "revid": "599013", "url": "https://it.wikipedia.org/wiki?curid=2348555", "title": "Terremoto di Nobi del 1891", "text": "Il terremoto di N\u014dbi (), avvenuto il 28 ottobre del 1891 durante il periodo Meiji, fu un devastante terremoto che colp\u00ec le allora province giapponesi di Mino e Owari, nell'area della pianura di N\u014dbi.\nIn Giappone \u00e8 pi\u00f9 conosciuto con il nome di terremoto di Mino-Owari () o Grande terremoto di N\u014dbi ().\nFu il pi\u00f9 forte terremoto dell'isola principale del Giappone, con una magnitudo stimata fra 7,5 e 8, che si stima abbia causato 7.273 morti e 17.175 feriti.\nStoria.\nLa scossa principale avvenne 6:38 della mattina del 28 ottobre 1891. In base agli effetti distruttivi si stima che la magnitudine sulla scala Richter sia stata attorno a 8. Si ritiene che l'epicentro sia situato nella Faglia Neodami (35\u00b035'N, 136\u00b020'E), localizzato in corrispondenza dell'attuale citt\u00e0 di Motosu, nella Prefettura di Gifu. La rottura della faglia caus\u00f2 un sollevamento del terreno fino a sei metri.\nCause e meccanismo.\nLa faglia che fu la causa di questo terremoto si situa nella parte interna montagnosa dell'isola principale. Essa ha giocato secondo un meccanismo trascorrente (\"d\u00e9crochant\"). La rottura si \u00e8 propagata su tre segmenti di faglie consecutive (la faglia di Nukumi, di Neodani e di Umehara) per una lunghezza totale dell'ordine di 80\u00a0km. Dopo il 1976, si suppone l'intervento di un quarto segmento che non ha avuto espressione in superficie (faglia nascosta). Dei rigetti attivi fino a 7.5 m sono stati osservati lungo il secondo segmento. Le tracce di questo sisma sul paesaggio sono ancora visibili oggigiorno. Il Jishin Danso Kansatsukan (museo dell'osservazione della faglia del terremoto) permette di vedere chiaramente questo rigetto grazie a uno scavo.\nQuesto evento \u00e8 importante nella storia della sismologia poich\u00e9 \u00e8 uno dei primi sismi ad essere stato studiato con metodi moderni. Omori, osservando la decrescenza delle repliche, ne ha dedotto una legge che poi \u00e8 stata confermata da numerose osservazioni. Questo sisma \u00e8 stato anche registrato da quattro sismografi del tipo Gray-Milne-Ewing (attualmente restano 3 registrazioni, essendo stata perduta quella di Osaka).\nRipercussioni.\nIn seguito a questa catastrofe \u00e8 stato creato in Giappone il Comitato per la prevenzione dei disastri dei terremoti e il 28 ottobre viene celebrata nella prefettura di Gifu la \"Giornata della prevenzione dei disastri provocati dai terremoti\", per aiutare i residenti a prepararsi alle scosse dei terremoti. Inoltre il 28 di ogni mese all'Earthquake Memorial Hall viene celebrata una cerimonia buddista in ricordo delle vittime.\nLibro fotografico in ricordo dell'evento.\nNel 1893 il sismologo John Milne e l'ingegnere W. K. Burton lavorarono assieme per preparare un libro fotografico che documentasse il disastroso evento del 1891. Il libro, pubblicato a Yokohama, mostr\u00f2 le gravi condizioni in cui versavano le popolazioni colpite dal sisma e l'impatto del terremoto sul loro ambiente attraverso le drammatiche immagini stampate da Ogawa Kazumasa."}
{"id": "2348556", "revid": "599013", "url": "https://it.wikipedia.org/wiki?curid=2348556", "title": "Emanuela Pierantozzi", "text": " Ha vinto una medaglia d'argento nei 66\u00a0kg (1992 \u2013 Barcellona) e una di bronzo nei 78\u00a0kg (2000 - Sydney) alle Olimpiadi; due medaglie d'oro (1989 e 1991) e un bronzo (1997) ai Campionati Mondiali; due ori (1989 e 1992), tre argenti (1988, 1995 e 1996) e due bronzi (1991 e 1993) ai Campionati Europei; una medaglia d'oro ai Giochi del Mediterraneo (1997); sei titoli italiani assoluti.\nEmanuela \u00e8 stata allenatrice delle Squadre Nazionali Cadette di Judo dal 2005 al 2006; direttore tecnico della Sezione Judo del Cus Bologna e del Comitato Regionale Emilia Romagna; allenatrice della Squadra Femminile di Judo del Pusan Junior College (Pusan, Corea del Sud) e dell'Associazione Sportiva Izumo Vultur di Genova-Voltri. Emanuela ha fatto parte della Commissione Atleti del Coni dal 1995 al 2005 (membro del Consiglio Nazionale del CONI) ed \u00e8 stata rappresentante atleti nella Commissione Interministeriale Anti-Doping dal 2001 al 2002.\nSi \u00e8 laureata in Scienze Motorie e in Discipline e Tecniche dello Spettacolo e lavora come ricercatrice universitaria Settore Disciplinare M-EDF/02 \u201cMetodi e Didattiche delle Attivit\u00e0 Sportive\u201d, dal 2006 al 2011 presso la Facolt\u00e0 di Scienze Motorie di Bologna e dal 2011 presso l'Universit\u00e0 di Genova.\nEmanuela opera anche come scultrice. La sua opera pi\u00f9 nota \u00e8 il Monumento a Marco Pantani a Cesenatico. \u00c8 membro-artista della Fondazione Art of the Olympians."}
{"id": "2348564", "revid": "729019", "url": "https://it.wikipedia.org/wiki?curid=2348564", "title": "Nuoto ai XIV Giochi del Mediterraneo", "text": "Le competizioni di nuoto ai XIV Giochi del Mediterraneo si sono svolte nel 2001 a Tunisi, in Tunisia. Il programma prevedeva 32 gare, 16 maschili e 16 femminili.\nPaesi partecipanti.\nHanno partecipato alla competizione nuotatori provenienti da 19 distinti Paesi."}
{"id": "2348566", "revid": "108241832", "url": "https://it.wikipedia.org/wiki?curid=2348566", "title": "Legge di Omori", "text": "In sismologia la legge di Omori definisce la decrescita del numero di repliche (\"aftershock\" in inglese) dopo un sisma importante. Questa formula empirica \u00e8 stata scoperta dal sismologo giapponese Fusakichi Omori nel 1894, prendendo in considerazione la sequenza sismica susseguente al terremoto di Nobi del 1891. \nFormulazione.\nLa legge di Omori \u00e8 una relazione empirica per descrivere la diminuzione di intensit\u00e0 delle scosse di aftershock. Nel suo lavoro pubblicato nel 1894, Omori affermava che la frequenza delle scosse di replica diminuiva in funzione del reciproco del tempo \"t\" trascorso dalla scossa principale secondo la seguente relazione:\nNel 1961 Utsu ha proposto una versione modificata della legge di Omori, che assume la seguente forma:\ndove \"p\" modifica il tasso di decadimento ed \u00e8 in genere compresa tra 0,7 e 1,5. Questa versione \u00e8 oggi di impiego pi\u00f9 diffuso.\nSecondo queste relazioni il tasso delle scosse di assestamento diminuisce rapidamente nel tempo e la dipendenza dall'inverso del tempo permette di stimare la probabilit\u00e0 di ricorrenza delle ulteriori scosse; questo significa che una data probabilit\u00e0 di scosse nel primo giorno risulter\u00e0 dimezzata nel secondo giorno e ridotta a 1/10 il decimo giorno. Questo andamento descrive tuttavia solo l'aspetto statistico senza fornire indicazioni sul numero e la localizzazione delle scosse di aftershock. Poich\u00e9 si tratta inoltre di una legge empirica, i valori dei parametri sono ottenuti mettendo in grafico i dati relativi delle scosse successive alla principale senza che essi diano alcuna informazione sul meccanismo fisico coinvolto."}
{"id": "2348569", "revid": "767487", "url": "https://it.wikipedia.org/wiki?curid=2348569", "title": "Terrence Rencher", "text": "Carriera.\nUscito dall'Universit\u00e0 del Texas nel 1995, fu scelto al secondo giro del draft NBA dai Washington Bullets con il numero 32 e immediatamente ceduto a Miami.\nIn Italia ha al suo attivo un campionato di Serie A1 con la Pallacanestro Cant\u00f9 e una parte di stagione con Viola Reggio Calabria, prima del suo taglio a dicembre con conseguente ingaggio da parte dei Basket Rimini Crabs in Legadue.\nHa disputato anche tre campionati della massima serie in Germania, oltre ad altre parentesi in Croazia, Israele e Grecia."}
{"id": "2348570", "revid": "125120263", "url": "https://it.wikipedia.org/wiki?curid=2348570", "title": "Trattato di cooperazione in materia di brevetti", "text": " \nIl trattato di cooperazione in materia di brevetti (in lingua inglese Patent Cooperation Treaty, acronimo PCT), \u00e8 un trattato internazionale multilaterale firmato a Washington il 19 giugno del 1970. L'osservanza \u00e8 garantita dall'Organizzazione mondiale per la propriet\u00e0 intellettuale (OMPI), con sede a Ginevra, ed \u00e8 competente per il deposito unificato di domande di brevetto valide in uno o pi\u00f9 degli Stati aderenti al trattato (148 membri al 4 ottobre 2013). \nStoria.\nLa conferenza diplomatica di Washington sul trattato di cooperazione in materia di brevetti si tenne dal 25 maggio al 19 giugno 1970 e il trattato fu firmato a Washington l'ultimo giorno della conferenza, cio\u00e8 il 19 giugno 1970. Quando il trattato entr\u00f2 in vigore, il 24 gennaio 1978, ad esso aderivano diciotto Stati contraenti. Le prime domande internazionali furono depositate il 1\u00ba giugno 1978. Alla fine del 2004 il numero di domande depositate ha superato il milione. Il trattato \u00e8 stato successivamente emendato nel 1979 e modificato nel 1984 e nel 2001.\nArticolazione del PCT.\nIl testo normativo del trattato si compone di due capitoli (\"chapters\" in inglese), che definiscono altrettante fasi della procedura:\nLa validit\u00e0 di una domanda di brevetto in un determinato Stato \u00e8 subordinata al cosiddetto ingresso nella fase nazionale o regionale entro un periodo di tempo prestabilito, la cui durata minima \u00e8 stabilita dal trattato ed \u00e8 per la maggioranza degli Stati pari ad almeno trenta mesi dal deposito della domanda internazionale o della priorit\u00e0 pi\u00f9 antica rivendicata.\nL'ingresso in una fase nazionale o regionale consiste nell'effettiva proposizione della domanda di brevetto di fronte al corrispondente Ufficio brevetti nazionale o regionale che \u00e8 preposto alla concessione del brevetto valido in quello Stato o gruppo di Stati, e presuppone una serie di passi formali fra cui il pagamento di tasse nazionali o regionali, la traduzione del testo della domanda nella lingua ufficiale di quello Stato e la nomina di un rappresentante locale che sia abilitato a rappresentare il richiedente di fronte all'ufficio brevetti nazionale o regionale. Il mancato ingresso in una determinata fase nazionale o regionale comporta l'inefficacia sin dall'inizio della domanda di brevetto in quello Stato o gruppo di Stati.\nLe domande.\nLe domande di brevetto cos\u00ec depositate vengono sottoposte ad una ricerca di novit\u00e0 ed opzionalmente ad un esame preliminare di brevettabilit\u00e0 da parte di autorit\u00e0 internazionali specificamente designate. Per ottenere brevetti definitivi occorre proseguire le procedure di brevettazione di fronte ai vari uffici brevetti nazionali, o uffici brevetti regionali, cio\u00e8 uffici che rilasciano brevetti validi per un gruppo di Stati, come ad esempio l'Ufficio europeo dei brevetti). Non \u00e8 infatti previsto il rilascio di un \"brevetto internazionale\" o titoli equivalenti.\nVantaggi.\nRispetto al deposito di domande di brevetto distinte per ciascuno Stato di interesse, il PCT offre varie semplificazioni:\nInoltre, durante tutta la durata della fase internazionale \u00e8 sospeso il pagamento delle tasse annuali di rinnovo previste da molti Stati.\nIl deposito di una domanda internazionale consente quindi di effettuare pi\u00f9 rapidamente un deposito di domanda di brevetto con estensione potenziale in molti Stati e di rimandare per molti mesi l'adempimento di formalit\u00e0 lunghe e costose negli Stati di effettivo interesse, ottenendo nel frattempo un rapporto di ricerca con un'opinione relativa alla brevettabilit\u00e0 dell'invenzione da parte di un'Autorit\u00e0 internazionale.\nTitoli di protezione richiedibili tramite la domanda internazionale.\nIn ciascun paese aderente alla convenzione PCT \u00e8 possibile richiedere la protezione equivalente ad un brevetto nazionale per invenzione industriale.\nAlcuni paesi, a seconda della propria legislazione nazionale, hanno ammesso anche la possibilit\u00e0 di specificare in aggiunta e/o in alternativa alla richiesta di un brevetto per invenzione industriale anche altri tipi di protezione, come ad esempio un brevetto per modello di utilit\u00e0.\nAlcuni paesi aderenti alla Convenzione sul Brevetto Europeo hanno inoltre optato per \"chiudere\" la fase nazionale diretta, cio\u00e8 la possibilit\u00e0 di chiedere direttamente un brevetto nazionale al termine della procedura internazionale, ma hanno specificato che la protezione possa avvenire solamente attraverso l'ottenimento di un brevetto europeo. L'Italia \u00e8 uno di questi paesi che ha optato per \"chiudere\" la fase nazionale diretta.\nDal PCT viene esclusa la tutela del disegno o modello industriale (modello ornamentale), quella del marchio commerciale e la tutela della variet\u00e0 vegetale, che ricadono sotto altri trattati o convenzioni.\nSequenza procedurale per ottenere un brevetto internazionale.\nLa sequenza procedurale si articola in tre fasi:\nIn ordine alla prima fase, la domanda va presentata presso l'Ufficio italiano brevetti e marchi, avente effetto di un regolare deposito in ciascuno degli Stati designati. Si effettua contestualmente il pagamento delle tasse iniziali in euro su un conto estero riconosciuto dall'Ufficio internazionale.\nSi ha un termine di priorit\u00e0 di dodici mesi se \u00e8 stata presentata una precedente domanda nazionale. L'ufficio nazionale del titolare, nel quale va obbligatoriamente presentata la domanda, compie un esame formale e provvede ad inviare copia all'ufficio internazionale in Ginevra e all'ufficio incaricato della ricerca, che per un residente in Italia \u00e8 l'Ufficio europeo dei brevetti. Quest'ultimo ufficio redige un rapporto in cui cita diverse anteriorit\u00e0 ritrovate e lo invia al depositante. Al termine del diciottesimo mese dalla data di priorit\u00e0, la domanda viene pubblicata.\nTerminata la prima fase, il depositante pu\u00f2 scegliere di richiedere l'esame internazionale e iniziare la seconda fase, oppure sganciarsi dalla procedura del piano PCT e seguire la via dell'esame separato nei vari Paesi, nei quali i depositi devono avvenire entro il ventesimo mese dalla data di priorit\u00e0.\nPer quanto riguarda la terza fase, a richiesta esplicita del titolare, entro il diciannovesimo mese della data di priorit\u00e0, e previo pagamento della relativa tassa, viene richiesto un esame preliminare della domanda del brevetto internazionale all'Autorit\u00e0 incaricata (Ufficio europeo EP), che offre la possibilit\u00e0 di valutazione dei requisiti di brevettabilit\u00e0.\nL'ingresso nelle fasi negoziali o regionali viene quindi differito entro il trentesimo mese dalla data di priorit\u00e0. La mancata richiesta dell'esame preliminare implica l'ingresso nelle fasi nazionali e/o regionali entro il ventesimo mese dalla priorit\u00e0.\nAspetti operativi.\nLe imprese italiane devono presentare domanda in una delle tre lingue ufficiali (francese, inglese, tedesco) a uno dei seguenti organismi:\nNon pu\u00f2 comunque essere presentata a livello provinciale presso la Camera di commercio.\nSi pu\u00f2 depositare una domanda in lingua italiana, purch\u00e9 entro un mese dalla data del deposito, il depositante fornisca la traduzione conforme al testo italiano depositato inizialmente.\nSe il depositante italiano non fornisce la traduzione entro detta data, sar\u00e0 tenuto al pagamento di una di mora pari al 50% della tassa base; se entro due mesi dalla data del deposito, la traduzione non viene fornita oppure la tassa di mora applicabile non corrisposta, la domanda viene dichiarata come ritirata dall'Ufficio ricevente.\nIl documento di priorit\u00e0, o copia autentica dello stesso, va richiesto dall'Ufficio italiano brevetti e marchi. Nel caso che il richiedente abbia depositato la domanda PCT all'OMPI o presso una sede dello European Patents Office, il documento di priorit\u00e0 va inviato, a cura del depositante, a Ginevra o a Monaco, all'Aia o a Berlino: a seconda della sede EPO dove abbia depositato la sua domanda PCT."}
{"id": "2348574", "revid": "767487", "url": "https://it.wikipedia.org/wiki?curid=2348574", "title": "Fusakichi Omori", "text": "Biografia.\nOmori studi\u00f2 fisica all'Universit\u00e0 Imperiale di Tokyo. Venne iniziato alla sismologia sotto l'egida di John Milne e Seiki Sekiya. Viaggi\u00f2 in Europa e divent\u00f2 al ritorno professore di sismologia nel 1896. Ricercatore molto eclettico, s'interess\u00f2 a diversi aspetti della sismologia e studi\u00f2 numerosi terremoti, in Giappone come all'estero. Queste osservazioni sul terremoto di Nobi del 1891 gli permisero di formulare la legge che porta il suo nome. Stava viaggiando in Australia al momento del terremoto di Kant\u014d del 1923. Rientr\u00f2 in Giappone, ma la sua salute si deterior\u00f2. Mor\u00ec l'8 novembre, due mesi solamente dopo il sisma."}
{"id": "2348575", "revid": "57342", "url": "https://it.wikipedia.org/wiki?curid=2348575", "title": "Song Ren Zong", "text": ""}
{"id": "2348576", "revid": "295403", "url": "https://it.wikipedia.org/wiki?curid=2348576", "title": "Frantz Joseph", "text": "Carriera universitaria.\nJoseph nel 2004 fece parte della squadra di football del Boston College, non giocando nessuna partita.\nNel 2005 si trasfer\u00ec alla Florida Atlantic University, giocando solamente nella squadra di allenamento degli Owls.\nCarriera professionistica.\nIl 4 maggio 2009 Joseph firm\u00f2 un contratto con i Raiders come free agent non scelto nel Draft. Il 14 luglio fu svincolato.\nFrantz entr\u00f2 a far parte della squadra di allenamento degli Edmonton Eskimos il 28 settembre 2009.\nJoseph successivamente firm\u00f2 con gli Hartford Colonials della United Football League nell'agosto 2010 e con gli Spokane Shock della Arena Football League il 29 settembre 2011. La stagione 2012 la pass\u00f2 invece con i Tri-Cities Fever sempre nella AFL."}
{"id": "2348579", "revid": "729019", "url": "https://it.wikipedia.org/wiki?curid=2348579", "title": "Castello di Ozegna", "text": "Storia.\nIl castello si erge nel centro di Ozegna, piccolo comune del Canavese e, pi\u00f9 precisamente occupa il quarto di nord-ovest dell'antico ricetto di Ozegna.\nLe origini di Ozegna sono incerte; secondo i principali studiosi, la fondazione potrebbe essere avvenuta nel IV secolo d.C., opera di Flavio Eugenio, imperatore dell\u2019Impero Romano di Occidente, prendendo il suo nome; nome che poi si sarebbe trasformato in Augenia, poi Eugenia, poi Usenia, poi Ozena e infine Ozegna; non vi sono comunque reperti archeologici o documenti che possano testimoniare una Ozegna, prima dell'XI secolo.\nLa prima citazione scritta su Ozegna la si trova in un documento dell\u2019Archivio Vescovile di Ivrea del 15 settembre 1094: atto con cui Uberto, conte del Canavese don\u00f2 alla Chiesa di S. Maria di Ivrea e alla Chiesa del Salvatore in Torino, il Castello di san Giorgio e altri feudi tra cui \"\"Lusilam (oggi Lusigli\u00e8), sine Ozena\" (oggi Ozegna)\u201d: \"\u00abIdeoque ego qui supra Ubertus dono in eodem eclesie Sancte Marje per miso episcopo Ogerio adque preposito canonice Domini Saluatorjs que est constructe infra eiuitate Taurjui; nominative castro uno qui uoeatur Sancti Gorcij. et villas que ad ipsum castrum pertinet. Coceli; et Cevarjo; et Corterezo. et Cicuno; et Lusilam. sine Ozena. et Musobole. et quantum ad ipsam curtem pertinet\"\u00bb\nNel 1259, in seguito a una divisione di beni e diritti tra Giovanni e Oberto di Rivarolo dei conti di San Martino, le terre e i beni di Ozegna furono assegnati a quest'ultimo.\nLa pi\u00f9 antica citazione sul castello, la troviamo invece nel\u00ab\"De bello canepiciano\"\u00bb scritto da Pietro Azario nel 1363; qui viene nominato, per la prima volta, il castellum di Ozegna, come appartenente ai Conti di Biandrate, insieme con il Castello di San Giorgio, Castello di Orio, Caluso, San Benigno, Volpiano con castello, Castello di Brandizzo, Borgo di San Giorgio, Castello di Cuceglio, Castello di Foglizzo, Castello di Montalenghe.\nDa questo momento la storia di Ozegna e la storia del suo Castello sono un tutt'uno.\nUna successiva citazione del Castello la troviamo in un documento del 1373 (Archivio di Stato di Torino) con cui Amedeo VII, conte di Savoia, investe Giacomo di San Giorgio, conte di Biandrate della met\u00e0 \u201c\"de\u2019 castelli e luoghi di San Giorgio e Ozegna\"\u201d.\nErano anni di continue guerre e gli abitanti di Ozegna chiesero protezione al conte Gottifredo di Biandrate, che dimorava nel vicino Castello di San Giorgio, che accetto, obbligandosi gli Ozegnesi, (come scrive, nel 1845, Goffredo Casalis) \"di ampliare il castello, di erigere un fortalizio e di dotarlo di valide mura, come fecero essi appunto nell'anno 1432... Tra le opere di fortificazione che vennero eseguite, eravi un alto portone con ponte levatojo, che poi serv\u00ec di campanile e di albo pretorio. sorgeva esso appunto nel luogo, dove ora s'innalza la facciata della nuova chiesa parrocchiale\" (qui va precisato che il Casalis \u00e8 impreciso in quanto le opere di fortificazioni che lui cita nel \"Dizionario storico-geografico\" e pi\u00f9 precisamente il portone e il ponte levatoio non possono essere riferiti al Castello ma all'intero Recetto, non essendo coerenti con le antiche mappe catastali di Ozegna).\nMa tutto questo lavoro non serv\u00ec a nulla, perch\u00e9 nell'anno seguente (1433), nell'ambito della ennesima guerra che vedeva coinvolti i Visconti di Milano, il Ducato di Savoia e il Marchesato del Monferrato, essendo i conti di Biandrate alleati del marchese del Monferrato, il duca Amedeo VIII di Savoia mand\u00f2 il condottiero Teobaldo d\u2019 Avanchier, a espugnare il Castello di Ozegna.\nFatta la pace tra Savoia e Monferrato, Ozegna fu ceduto ai Savoia che investirono del feudo il condottiero Teobaldo con tutti i \"bona mobilia que in castro Osagnie tempore captionis eiusdem inventa fuerunt\"\nNel 1473, Lodovico Eusebio e Claudio, figli di Teobaldo, vendettero Il feudo di Ozegna a Jacopo dei conti S. Martino di Agli\u00e8, scudiero del duca Lodovico di Savoia.\nNel 1586 Francesco Bernardino dei conti di San Martino ottenne che il feudo di Ozegna divenisse una Contea, assumendo il titolo di conte; titolo che poi pass\u00f2 al figlio Gaspare e poi, al figlio di quest\u2019ultimo Bonifacio che \u00e8 importante ai fini della storia del Castello..\nBonifacio dei conti di San Martino e Conte di Ozegna, che \"\u00abfu nelle armi di grande valore e nella trattazione di negozi di grande prudenza. Il Duca\" (Carlo Emanuele I di Savoia) \"lo mandava suo Ambasciatore presso la corte di Madrid, quindi all\u2019Imperatore, e poi al papa Innocenzo IX\" \u00bb \u00e8 l\u2019autore, intorno al 1595, dell'ampliamento apportato al Castello, per renderla una confortevole \u00abresidenza signorile\u00bb nell'aspetto attuale.\nBonifacio, come Ambasciatore del Ducato di Savoia, fu sicuramente spettatore di importanti momenti della fine della \u00abGuerre di Religione\u00bb che si concluse con l\u2019abiura dal protestantesimo da parte di Enrico IV di Borbone (\u00abParigi val bene una messa\u00bb), avvenuta nel 1593, e la sua successiva incoronazione a re di Francia, avvenuta nel 1594.\nLe due scene (abiura e incoronazione), insieme con altre scene riferite a quel periodo di guerra in Francia, si trovano affrescate nelle pareti del salone del piano nobile del Castello, dal che si pu\u00f2 presumere che Bonifacio, rientrato in patria dopo le sue attivit\u00e0 di ambasciatore, abbia abbellito il Castello, per trasformarlo in residenza e abbia voluto affrescarlo con scene di avvenimenti a cui aveva partecipato, da parte di maestranze fiamminghe, comprensibile dallo stile degli affreschi.\nAlla morte del Conte di Bonifacio, senza figli maschi, il Castello e il titolo fu ereditato dalla figlia Elisabetta che aveva sposato Conte Faraone Solaro dei conti di Moretta.\nInteressante, relativamente a tale eredit\u00e0, \u00e8 che essa fu permessa di una specifica patente, che Carlo Emanuele I di Savoia aveva concesso \"al Conte Bonifacio di San Martino e dei signori di Agli\u00e8 e Ozegna, cavaliere della Gran Croce della religione dei santi Maurizio e Lazzaro, di poter trasmettere in feudo di Ozegna alle figlie femmine in mancanza di eredi maschi\"\nIl Castello fu per\u00f2 di fatto abbandonato e incominci\u00f2 un lento e lungo declino, che ha avuto per\u00f2 il pregio di evitare interventi successivi distruttivi, come purtroppo successo a molti altri castelli del Canavese.\nNel 1764 fu ceduto a Carlo Emanuele III di Savoia, pass\u00f2 poi, per asse ereditario, ai Savoia, Duchi di Chiablese e da questi ai Duchi di Savoia-Genova.\nNel 1845 Goffedo Casalis, nel suo Dizionario storico-geografico gi\u00e0 citato, cos\u00ec lo descrive: \"In Ozegna sta tuttora in pi\u00e8 un vecchio castello, con doppia galleria a soffitto. con tre torri quadrale guarnite di merli verso tramontana, e con un'altra rotonda sul davanti, con fregi in rilievo sui mattoni delle fasce dell'edifizio, e di qualche finestra a sesto . acuto, con entro sale spaziose, in cui si vedono cammini amplissimi, ed a forme bizzarre, con volte rabescate, e con impiallacciature, dove si scorgono ancora dipinti che rappresentano alcuni fatti di storia illustrati con leggende, di cui ancora esiste qualche brano. Tutto questo edifizio \u00e8 ora pressoch\u00e9 abbandonato, perch\u00e9 minaccia rovina; e pi\u00f9 non serve che di casa rustica per masserizia e per granai\"\nNel 1868 Antonino Bertolotti, nel suo Passeggiate nel Canavese, lo descrive allo stesso modo, ma aggiunge: \"Era questo castello munito di sotterranei, che passando sotto l'alveo dell'Orco, secondo alcuni, comunicava con i castelli di Rivarolo\". In effetti, durante i lavori di restauro del 2002-2007, nel fossato prospiciente la facciata a lato est, fu scoperto l'ingresso di un cunicolo, di altezza d'uomo, rivestito in mattoni, che sicuramente portava fuori dal castello, come via di fuga.\nNel 1964 Filiberto di Savoia, duca di Genova lo vendette a un privato del posto, che lo cedette, nel 2001 all'attuale proprietario.\nIl Castello \u00e8 stato dichiarato, in data 4.10.1965, dal\u2019allora Ministero della Pubblica Istruzione (competenze oggi in capo al Ministero dei Beni Culturali) di importante interesse storico-artistico e pertanto sottoposto alle disposizioni di legge che tutelano detti beni.\nNell'anno 2002, sotto il controllo della Soprintendenza ai Beni Monumentali, si \u00e8 avviato un importante lavoro di \"restauro strutturale\" e \"restauro conservativo degli esterni\" (gi\u00e0 completati) e di \"restauro conservativo degli interni\" e \"recupero funzionale\" (al 2017 solo progettati e approvati dalla Soprintendenza).\nIl castello oggi.\nIl Castello oggi si presenta in una dimensione ridotta rispetto a quella che Il Dizionario storico-geografico, gi\u00e0 citato, indica come estensione a seguito dei lavori di ampliamento del 1432; verrebbe da pensare che, espugnato il Castello nel 1433, siano state demolite tutte le parti che potevano costituire \"difesa\". \nOggi il castello ha una forma a elle rovesciata \"\u0393\" ovest-est-sud:\nsulla manica Est-Ovest abbiamo, visto dal lato nord del Castello:\nsulla manica Nord-Sud abbiamo:\nAll'interno, sia al piano terra sia al piano nobile vi sono dei maestosi camini che, nelle forme a noi arrivate, sono sicuramente del tempo dell'abbellimento eseguito dal conte Bonifacio.\nStoricamente importanti sono gli affreschi fatti realizzare dal Conte Bonifacio, alcuni ancora quasi perfetti, altri, purtroppo in pessimo stato; tra questi, quelli gi\u00e0 citati relativi agli avvenimenti a cui il conte Bonifacio aveva partecipato.\nMolto interessante uno \"studiolo\" ubicato nel piano nobile decorato a grottesche, a dimostrazione di come questa tecnica, sviluppatasi a partire dal 1480, dopo la scoperta della Domus Aurea di Nerone, si sia poi diffusa in tutta l'Italia, per arrivare, cento anni dopo in un castello del Canavese.\nLa struttura del loggiato e parti delle decorazioni in cotto ivi presenti sono state riprodotte nella cosiddetta \"Casa di Ozegna\" al Borgo Medioevale di Torino realizzato da Alfredo d'Andrade\nLe fasi costruttive del Castello.\nNella torre di Nord-Ovest si pu\u00f2 leggere, in modo molto evidente, le varie fasi costruttive del Castello:"}
{"id": "2348582", "revid": "72811", "url": "https://it.wikipedia.org/wiki?curid=2348582", "title": "Tamagoci", "text": ""}
{"id": "2348583", "revid": "72811", "url": "https://it.wikipedia.org/wiki?curid=2348583", "title": "Tamagochi", "text": ""}
{"id": "2348587", "revid": "141689", "url": "https://it.wikipedia.org/wiki?curid=2348587", "title": "C.I.R.A.", "text": ""}
{"id": "2348588", "revid": "288300", "url": "https://it.wikipedia.org/wiki?curid=2348588", "title": "Storia della Juventus", "text": ""}
{"id": "2348593", "revid": "124720769", "url": "https://it.wikipedia.org/wiki?curid=2348593", "title": "Kenton Couse", "text": "Biografia.\nEgli \u00e8 stato allievo di Henry Flitcroft il cui patronato gli valse l'ottenimento di vari posti nell'Office of Works. La sua opera pi\u00f9 famosa \u00e8 senz'altro la ristrutturazione dell'edificio sito al 10 Downing Street, realizzata fra il 1766 ed il 1775."}
{"id": "2348595", "revid": "47767", "url": "https://it.wikipedia.org/wiki?curid=2348595", "title": "Oriana", "text": "Origine e diffusione.\nPotrebbe essere derivato dal latino \"aurum\", \"oro\", o dai derivati \"oro\" (spagnolo e italiano) e \"or\" (francese); il significato complessivo potrebbe essere \"dorata\", nel qual caso avrebbe significato simile ai nomi Aurelia, Zlatan, Criseide, Kim e Golda. Pu\u00f2 essere anche considerato come incrocio tra Oria e Anna.\nNelle leggende medievali Oriana \u00e8 la figlia di un re d'Inghilterra che and\u00f2 in sposa al cavaliere Amadigi di Gaula.\nIn Italia \u00e8 distribuito tra il Nord ed il Centro, \u00e8 accentrato in particolar modo in Toscana, Emilia e Romagna.\nOnomastico.\nNon esistono sante che portano questo nome, quindi \u00e8 adespota. L'onomastico pu\u00f2 essere festeggiato in occasione di Ognissanti, il 1\u00ba novembre."}
{"id": "2348598", "revid": "22356", "url": "https://it.wikipedia.org/wiki?curid=2348598", "title": "Ardeosaurus", "text": "L'ardeosauro (gen. Ardeosaurus) \u00e8 un rettile estinto appartenente agli squamati. Visse nel Giurassico superiore (circa 140 milioni di anni fa) e i suoi resti sono stati ritrovati in Germania, nel famoso giacimento di Solnhofen.\nDescrizione.\nQuesto animale di piccole dimensioni (la lunghezza non superava i 20 centimetri) doveva essere piuttosto simile a un odierno geco: come questo, infatti, possedeva una grossa testa corta e piatta, con grandi orbite e (probabilmente) grandi occhi. L'affine \"Eichstaettisaurus\" era dotato di occhi ancor pi\u00f9 grandi e posti pi\u00f9 anteriormente sul cranio. Probabilmente il corpo non era appiattito come quello dei gechi odierni; le zampe, verosimilmente, non erano dotate delle caratteristiche lamine che permettono ai gechi di aderire alle superfici completamente verticali.\nClassificazione.\nDescritto per la prima volta nella seconda met\u00e0 dell' '800, l'ardeosauro \u00e8 stato pi\u00f9 volte considerato un possibile antenato dei gechi, in particolare per le caratteristiche del cranio. Per questo animale e altri strettamente imparentati (\"Eichstaettisaurus\" e \"Yabeinosaurus\") \u00e8 stata istituita la famiglia degli ardeosauridi (Ardeosauridae), costituita da presunti gechi primitivi. In tempi pi\u00f9 recenti, tuttavia, l'ardeosauro \u00e8 stato considerato una possibile forma basale degli Scincomorpha, un grande gruppo di squamati che tra l'altro comprende le attuali lucertole. \u00c8 possibile, in ogni caso, che queste forme primitive rappresentassero un ramo molto vicino all'origine sia dei Gekkota sia degli Scincomporpha. Si conoscono due specie di ardeosauro: Ardeosaurus brevipes e A. digitatellus, entrambe rinvenute nel giacimento di Solnhofen.\nStile di vita.\nL'ardeosauro era un piccolo predatore di invertebrati, come insetti e vermi. Le orbite grandi indicano che probabilmente era un animale notturno; \u00e8 possibile che fosse arboricolo, come gli odierni gechi. Ai bordi della laguna di Solnhofen vivevano numerosi altri rettili simili a lucertole, come \"Eichstaettisaurus\", \"Bavarisaurus\", \"Homeosaurus\" e \"Kallimodon\", ognuno dei quali con una propria specializzazione. "}
{"id": "2348599", "revid": "895763", "url": "https://it.wikipedia.org/wiki?curid=2348599", "title": "Bavarisaurus macrodactylus", "text": "Il bavarisauro (Bavarisaurus macrodactylus) \u00e8 un rettile estinto appartenente agli squamati. Visse nel Giurassico superiore (circa 140 milioni di anni fa) e i suoi resti sono stati ritrovati in Germania, nel giacimento di Solnhofen (Baviera).\nDescrizione.\nQuesto piccolo animale, non pi\u00f9 lungo di 20 centimetri, era di aspetto simile a quello di una lucertola. La testa era piuttosto grossa e ricordava quella di un geco, mentre le zampe erano allungate e possedevano dita ben sviluppate. La caratteristica pi\u00f9 notevole del bavarisauro era per\u00f2 la coda, davvero molto lunga rispetto a quella di gran parte delle altre lucertole primitive. Le vertebre erano convesse sia nella parte anteriore che in quella posteriore (anficele).\nClassificazione.\nQuesto animale dalle caratteristiche insolite \u00e8 stato posto in una famiglia a s\u00e9 stante (Bavarisauridae), e inizialmente \u00e8 stato avvicinato ad alcune creature come \"Ardeosaurus\" e considerato un geco primitivo. Recenti ricerche, per\u00f2, farebbero supporre che il bavarisauro, cos\u00ec come \"Ardeosaurus\", potrebbe essere parte di un gruppo di squamati ancor pi\u00f9 primitivi, forse vicino all'origine di gechi (Gekkota) e lucertole (Scincomorpha).\nFossili particolari.\nUn fossile di bavarisauro \u00e8 particolarmente famoso, dal momento che \u00e8 stato rinvenuto sotto forma di contenuto gastrico di un piccolo dinosauro carnivoro (\"Compsognathus\"). Verosimilmente, questa piccola lucertola deve essere stata l'ultimo pasto del dinosauro."}
{"id": "2348601", "revid": "22356", "url": "https://it.wikipedia.org/wiki?curid=2348601", "title": "Mythunga camara", "text": "La mitunga (Mythunga camara) \u00e8 un rettile volante estinto, appartenente agli pterosauri. Visse alla fine del Cretaceo inferiore (Albiano, circa 105 milioni di anni fa). I suoi resti sono stati ritrovati in Australia (Queensland).\nDescrizione.\nI soli fossili rinvenuti di questo animale sono costituiti da una grossa porzione del muso (comprendente mascella e mandibola). I denti della mandibola erano piuttosto alti (met\u00e0 della profondit\u00e0 dell'osso in cui erano infissi) e quelli nella parte posteriore delle fauci erano ben spaziati fra loro. Il muso, apparentemente, era cavo ed era dotato di una complessa struttura ossea interna. Le dimensioni dell'animale non sono note a causa degli scarsi resti fossili, ma in ogni caso le dimensioni delle ossa conosciute fanno supporre un'apertura alare di oltre quattro metri.\nClassificazione.\nI resti di questo pterosauro sono stati rinvenuti nella formazione Toolebuc presso Hughenden, nel Queensland, e sono stati descritti nel 2008 da Ralph Molnar e R. A. Thulborn. I due studiosi ritengono che \"Mythunga\" fosse un rappresentante degli pterodattiloidi, il gruppo pi\u00f9 evoluto di pterosauri, ma che fra questi occupasse una posizione basale."}
{"id": "2348602", "revid": "6923", "url": "https://it.wikipedia.org/wiki?curid=2348602", "title": "Phosphatodraco mauritanicus", "text": "Phosphatodraco (il cui nome significa \"drago di fosfato\") \u00e8 un genere estinto di pterosauro pterodactyloide azhdarchide vissuto nel Cretaceo superiore, circa 66 milioni di anni fa (Maastrichtiano), nella porzione di Oulad (o Qualad) del Bacino Oulad Abdoun, Grand Doui, vicino a Khouribga, nel Marocco centrale.\nDescrizione.\nL'esemplare originale, OCP DEK / GE 111, \u00e8 costituito da una serie di vertebre cervicali dalla met\u00e0 posteriore del collo, conservate in una lastra di fosfato. Le vertebre sono ben conservate, ma sono rimaste schiacciate e incrinate durante i processi di fossilizzazione, a causa della loro struttura cava. La vertebra pi\u00f9 anteriore, la cervicale numero 5, \u00e8 la pi\u00f9 lunga, di circa 30 centimetri (12 pollici), mentre ogni vertebra che segue diminuisce di lunghezza. La vertebra cervicale 5, era stretta e allungata, con una larghezza non superiore ai 7 centimetri (2,75 pollici) e un'altezza non superiore ai 3 centimetri (1,25 pollici). Sebbene l'arco neurale sia presente, non vi \u00e8 alcun segno di spine neurali su queste vertebre e le zigopofisi sono corte e simili a corna. Le cervicali 6 e 7 sono simili alla cervicale 5, ma diminuiscono di lunghezza rispettivamente a 22,5 e 19 centimetri (9 e 7,5 pollici). L'ottava cervicale \u00e8 ancora pi\u00f9 corta, di 15 centimetri (6 pollici), ma a differenza degli altri ha una spina neurale prominente. La spina neurale si trova sopra la parte posteriore dell'arco neurale, e sorge a circa 3 centimetri sopra la parte superiore della vertebra ed \u00e8 perpendicolare al suo asse lungo con un profilo rettangolare. La nona cervicale \u00e8 visibile solo dalla sua estremit\u00e0 posteriore, quindi \u00e8 impossibile misurarne la lunghezza. Un secondo esemplare, FSAC-OB 12, descrittO da Longrich e colleghi consiste in una vertebra isolata, che \u00e8 abbastanza simile alla sesta vertebra cervicale dall'esemplare originale, e proveniva da un individuo di circa le stesse dimensioni. \nNon si conoscono altri esemplari fossili di \"Phosphatodraco\", ma il confronto con altri azhdarchidi mostrano che la sua apertura alare era probabilmente di circa 5 metri (16,5 piedi).\nClassificazione.\nIl \"Phosphatodraco\" rappresenta uno degli ultimi componenti della famiglia Azhdarchidae, una famiglia di pterosauri noti per il loro lungo collo, lunghi becchi sdentati, grandi teste, ali relativamente corte, e gambe lunghe, caratteristici del Cretaceo superiore. \nStoria della scoperta.\nNel 2003, Xabier Pereda Superbiola e colleghi nominarono un nuovo azhdarchide, \"Phosphatodraco mauritanicus\", sulla base di una serie di vertebre cervicali scoperte nel 2000, e provenienti dai Phourfhat di Khouribga, nel Marocco centrale. I fossili originali sono costituiti da cinque vertebre cervicali articolate. Nel 2018, Nick Longrich e colleghi descrissero un'ulteriore vertebra cervicale appartenente alla medesima specie. Il nome \"Phosphatodraco\" si traduce in \"drago di fosfato\", riferimento alla scoperta dell'animale all'interno delle miniere di fosfato in Marocco. Il nome della specie, \"mauritanicus\", non si riferisce al moderno paese della Mauritania, a ma diversi regni antichi e province romane chiamate Mauritania o Mauretania che occupavano le regioni costiere del nord del Marocco moderno e dell'Algeria. \nPaleoecologia.\nI letti di fosfato in cui \u00e8 stato scoperto \"Phosphatodraco\" si sono formati in acque relativamente profonde al largo delle coste africane nell'ultimo milione di anni del Mesozoico. Oltre al \"Phosphatodraco\", nelle miniere sono stati ritrovati almeno altri due azhdarchidi attualmente non ancora descritti, uno pteranodontide e tre nyctosauridi. Mentre pteranodontidi e nyctosauridi erano pescatori aerei, gli azhdarchidi come \"Phosphatodraco\" si nutrivano a terra nutrendosi di piccole creature e giovani dinosauri. Gli esemplari di azhdarchidi ritrovati nelle miniere, probabilmente, morivano in volo, o venivano trascinati in mare dopo la morte. La vicina terraferma era arida e montuosa, molto simile alle zone costiere del moderno Yemen e dell'Oman.\nLa regione, all'epoca in cui visse \"Phosphatodraco\", presentava una grande variet\u00e0 di vita marina, tra cui squali e pesci ossei, oltre a tartarughe, plesiosauri e mosasauri. Sono noti anche alcuni fossili di dinosauri frammentari, tra cui l'abelisauro \"Chenanisaurus\" e un titanosauro. Originariamente si pensava che \"Phosphatodraco\" rappresentasse l'unico pterosauro della regione. Tuttavia, successive scoperte dimostrarono che la zona era ampiamente popolata da diverse specie e famiglie, tra cui lo pteranodontide \"Tethydraco\" e i nyctosauridi \"Barbaridactylus\", \"Alcione\" e \"Simurghia\", oltre ad almeno altri due azhdarchidi attualmente non ancora descritti, uno molto simile a \"Quetzalcoatlus\" ma molto pi\u00f9 piccolo, e uno molto grande e snello simile ad \"Arambourgiania\" che \u00e8 stato temporaneamente soprannominato \"azhdarchide di Sidi Chennane\"."}
{"id": "2348603", "revid": "767487", "url": "https://it.wikipedia.org/wiki?curid=2348603", "title": "Parapsicephalus purdoni", "text": "Il parapsicefalo (Parapsicephalus purdoni) \u00e8 un rettile estinto appartenente agli pterosauri. Visse nel Giurassico inferiore (Toarciano, circa 190 milioni di anni fa). I suoi resti fossili sono stati ritrovati in Inghilterra, nei pressi di Whitby (Yorkshire).\nDescrizione.\nConosciuto esclusivamente per un cranio parziale privo della parte anteriore del muso. Nonostante la scarsit\u00e0 dei resti, il cranio di questo animale ha conservato un'impronta della cavit\u00e0 endocranica (e quindi del cervello). Sembra che il parapsicefalo (e probabilmente tutti gli pterosauri simili) fosse dotato di un cervello di grosse dimensioni rispetto agli altri rettili, probabilmente in gran parte deputato al controllo del movimento aereo. Per quanto riguarda il possibile aspetto di questo animale, \u00e8 probabile che fosse uno pterosauro simile a \"Rhamphorhynchus\", dotato di ampie ali membranose e di una lunga coda. Il capo doveva essere sottile e armato di lunghi denti aguzzi. L'apertura alare doveva aggirarsi intorno a un metro.\nClassificazione.\nScoperto sul finire dell' '800 dal reverendo D.W. Purdon (che fu poi omaggiato con l'epiteto specifico) il parapsicefalo venne inizialmente descritto da E.T. Newton come una nuova specie di \"Scaphognathus\". Fu solo nel 1919 che venne riconosciuto lo status di genere a s\u00e9 stante per questo animale. Recentemente alcuni autori hanno ipotizzato che vi siano notevoli similitudini tra questo animale e \"Dorygnathus\" della Germania, tanto da considerarli appartenenti a un solo genere. In ogni caso, il parapsicefalo era un membro dei ranforincoidi, il gruppo pi\u00f9 primitivo di pterosauri, e la famiglia a cui apparteneva era probabilmente quella dei ranforinchidi (Rhamphorhynchidae).\nStile di vita.\nLa cavit\u00e0 endocranica del parapsicefalo indica che le dimensioni del cervello di questo animale erano notevoli, in particolare rispetto a quelle degli altri rettili coevi. L'ampiezza delle varie aree cerebrali relative ai diversi sensi indica che il parapsicefalo possedeva una vista molto sviluppata, al contrario dell'olfatto. La parte cerebellare e i lobi associati erano molto grandi, a conferma che questo pterosauro possedeva un notevole controllo dei movimenti."}
{"id": "2348604", "revid": "116183685", "url": "https://it.wikipedia.org/wiki?curid=2348604", "title": "Gianni Montanari", "text": "Biografia.\nNato a Piacenza nel 1949, dopo aver conseguito la laurea alla Statale di Milano fu docente di lingua inglese negli istituti secondari.\nCuratore specializzato nell'ambito della fantascienza e delle riviste amatoriali, diresse le collane \"Galassia\" (con Vittorio Curtoni dal 1970 al 1974, poi da solo fino al 1978) e Science Fiction Book Club (dal 1976 al 1979) e cur\u00f2 gli ultimi titoli dei \"Fantapocket\" Longanesi nel 1978-80, sempre svolgendo un'intensa attivit\u00e0 di traduttore.\nLa sua fama \u00e8 legata in particolare alla collana Urania di Mondadori, della quale \u00e8 stato il curatore dal 1985 al 1990, quando subentr\u00f2 al duo Fruttero &amp; Lucentini. In tale veste Gianni Montanari ide\u00f2 il Premio Urania per il miglior romanzo italiano (divenuto il principale riconoscimento del settore), chiuse la sezione \"Capolavori\" all'interno di Urania e cambi\u00f2 la linea di \"Millemondi\", che durante la gestione Fruttero-Lucentini raccoglieva ristampe, trasformandola in un'occasione per i racconti brevi e le antologie.\nIn \"Urania Classici\" pubblic\u00f2 opere di autori nuovi per Urania, provenienti dai cataloghi di altre case editrici, e fond\u00f2 la collana mensile \"Urania Fantasy\" e la collana libraria \"Altri Mondi\".\nPromosse in Urania la pubblicazione di autori cyberpunk come Lucius Shepard e William Gibson e di scrittori inusuali quali Octavia E. Butler e Serge Brussolo.\nCollabor\u00f2 con saggi sulla fantascienza italiana a \"Survey of SF Literature\", Salem Press 1979 e \"Anatomy of Wonder\", Bowker Press 1981, e dal 1978 al 1992 cur\u00f2 inoltre svariati titoli per la collana BUR Fantascienza della Rizzoli."}
{"id": "2348607", "revid": "599013", "url": "https://it.wikipedia.org/wiki?curid=2348607", "title": "Lou Roe", "text": ""}
{"id": "2348613", "revid": "74801", "url": "https://it.wikipedia.org/wiki?curid=2348613", "title": "Everett (Washington)", "text": "Everett \u00e8 una citt\u00e0 degli Stati Uniti d'America, capoluogo della Contea di Snohomish, nello Stato di Washington. \u00c8 la quarta citt\u00e0 del Puget Sound per popolazione; sorge a nord di Seattle.\nIl nome deriva da quello del figlio del suo fondatore Charles L. Colby.\nLa citt\u00e0 \u00e8 anche la sede degli stabilimenti della Boeing in cui vengono prodotti i celebri jumbo-jet (747).\nInfrastrutture e trasporti.\nLa citt\u00e0 \u00e8 servita dal servizio ferroviario suburbano Sounder."}
{"id": "2348615", "revid": "599013", "url": "https://it.wikipedia.org/wiki?curid=2348615", "title": "Lamont Strothers", "text": ""}
{"id": "2348616", "revid": "599013", "url": "https://it.wikipedia.org/wiki?curid=2348616", "title": "Chad Gallagher", "text": ""}
{"id": "2348619", "revid": "599013", "url": "https://it.wikipedia.org/wiki?curid=2348619", "title": "Myron Brown", "text": ""}
{"id": "2348630", "revid": "899609", "url": "https://it.wikipedia.org/wiki?curid=2348630", "title": "Marco Rossi (sessuologo)", "text": "Biografia.\nNel 2001 ha contribuito alla nascita di una famosa trasmissione televisiva sulla sessualit\u00e0, \"Loveline\", su MTV Italia. \u00c8 poi apparso come ospite numerose trasmissioni televisive come \"Buona Domenica\" e \"Matrix\" di Canale 5, e \"L'Italia sul 2\" e \"Italia allo specchio\" di Rai 2. Ha partecipato su Odeon TV a \"Sessolosapessi\", \"Iride\" ed altri programmi tv.\nPer la radio ha condotto con Anna Mirabile una trasmissione radiofonica su Rai Radio 2 intitolata \"Eros e sentimenti\". \u00c8 stato ospite fisso di \"A qualcuno piace presto\" su Radio m2o e di Run Radio e dal 2017 interviene in Dee Notte su Radio Deejay con Nicola Vitiello e Gianluca Vitiello.\nHa partecipato come docente alla Scuola per Genitori con la direzione scientifica di Paolo Crepet.\nDal 2017 \u00e8 Responsabile Scientifico e Docente del Master di Specializzazione in Sessuologia Clinica e Consulenza di Coppia della Associazione Psicologi Lombardia e della Societ\u00e0 Italiana di Sessuologia ed Educazione Sessuale.\n\u00c8 presidente della Societ\u00e0 Italiana di Sessuologia ed Educazione Sessuale.\nNel 2012 ha partecipato con un cameo al film \"Com'\u00e8 bello far l'amore\" per la regia di Fausto Brizzi.\nNel 2018 ha pubblicato per Audible \"Love F.A.Q., Frequently Asked Questions\", in cui risponde alle domande pi\u00f9 frequenti in tema di sesso, amore e relazioni di coppia.\nRiviste.\nCollaboratore fisso di:"}
{"id": "2348635", "revid": "287204", "url": "https://it.wikipedia.org/wiki?curid=2348635", "title": "Serie A2 2008-2009 (pallacanestro femminile)", "text": "Il campionato di Serie A2 di pallacanestro femminile 2008-2009 \u00e8 stato il ventinovesimo organizzato in Italia.\nRegolamento.\nLe ventotto squadre sono state suddivise in due gironi all'italiana su base geografica, con partite di andata e ritorno. Alla fine della stagione regolare, le prime otto dei due gironi si giocano due promozioni tramite i play-off; le squadre classificatesi tra il 10\u00ba e il 13\u00ba posto si contendono i sei posti validi per la salvezza tramite i play-out; le ultime due retrocedono in Serie B d'Eccellenza.\nStagione regolare.\nGirone Nord.\nClassifica.\nLegenda:\nNote:\nGirone Sud.\nClassifica.\nLegenda:\nNote:\nPlay-off.\nGirone Nord.\nQuarti di finale.\nLe gare si sono disputate il 18 aprile, gara 2 il 25 e 26 aprile, gara 3 il 29 aprile 2009.\nSemifinali.\nLe gare si sono disputate il 2 maggio, gara 2 il 7 maggio, gara 3 il 9 maggio 2009.\nFinale.\nLe gare si sono disputate il 16 maggio, gara 2 il 20 maggio, gara 3 il 23 maggio 2009.\nGirone Sud.\nQuarti di finale.\nLe gare si sono disputate, gara 1 il 18 e 19 aprile, gara 2 il 25 e 26 aprile, gara 3 il 29 aprile 2009.\nSemifinali.\nLe gare si sono disputate il 2 maggio, gara 2 il 6 e 7 maggio, gara 3 il 9 e 10 maggio 2009.\nFinale.\nLe gare si sono disputate il 16 maggio, gara 2 il 20 maggio 2009.\nPlay-out.\nGirone Nord.\nSemifinali.\nLe gare si sono disputate, gara 1 il 18 aprile, gara 2 il 26 aprile 2009.\nFinale.\nLe gare si sono disputate, gara 1 il 2 maggio, gara 2 il 7 maggio, gara 3 il 10 maggio 2009.\nGirone Sud.\nSemifinali.\nLe gare si sono disputate, gara 1 il 18 aprile, gara 2 il 25 aprile, gara 3 il 29 aprile 2009.\nFinale.\nLe gare si sono disputate, gara 1 il 2 maggio, gara 2 il 6 maggio, gara 3 il 9 maggio 2009.\nVerdetti.\nIn seguito, Cavezzo e Pontedera hanno rinunciato all'iscrizione in Serie A1, Montichiari ha ceduto il titolo sportivo alla Virtus La Spezia ed Alghero \u00e8 stata ripescata."}
{"id": "2348638", "revid": "1351182", "url": "https://it.wikipedia.org/wiki?curid=2348638", "title": "Linea di successione al trono d'Austria-Ungheria", "text": "La linea di successione al trono d'Austria-Ungheria segue il criterio della legge semi-salica, ossia permette l'ascesa al trono delle femmine solamente se non ci sono eredi maschi.\nLa duplice monarchia d'Austria-Ungheria \u00e8 stata abolita nel 1918 al termine della prima guerra mondiale. Il pretendente al trono imperiale \u00e8 attualmente Carlo d'Asburgo-Lorena, nipote di Carlo I d'Austria, l'ultimo imperatore.\nLegge di successione della Casa d'Austria.\nLe leggi di successione degli Asburgo, similmente ad altre famiglie tedesche, sono il risultato di costumi e norme scritte o non scritte ampliate e precisate nel tempo. Gi\u00e0 nelle loro prime generazioni gli Asburgo tentarono di introdurre la legge di primogenitura per evitare la frammentazione dei loro possedimenti, ma la piena affermazione di tale principio non avvenne che con il testamento dell'imperatore Ferdinando II nel 1621 (emendato nel 1635).\nIl \"Pactum Mutuae Successionis\" o \"Patto segreto di famiglia\" del 1703, pubblicato nel 1713 con sostanziali modifiche come Prammatica Sanzione, consolid\u00f2 il principio di primogenitura affiancandolo a quello della successione semi-salica. Il 3 febbraio 1839 Ferdinando I, avendo sentito e ricevuto l'assenso di tutti gli agnati della casa, promulg\u00f2 lo \"Statuto di Famiglia\" (Familienstatut). Esso non fu reso pubblico, ma i suoi contenuti furono l'oggetto di una decisione dell'Alta Corte d'Austria (\"oberste Gerichsthof\") dell'8 aprile 1863 (Gerichtszeitung 1864, n. 27, p.\u00a02265).\nIl 12 giugno 1900 Francesco Giuseppe, spinto dal \"desiderio di mantenere lo splendore e di rinnovare l'augusta Casa nel futuro\", promulg\u00f2 un documento per l'interpretazione autentica dello Statuto del 1839. In particolare, essendo, ai sensi del Titolo I di detto Statuto, precondizione necessaria per essere membri dinastici della Casa d'Austria un matrimonio paritario contratto con l'assenso del Capo della Casa, il documento del 1900 stabilisce che sono da considerarsi paritarie le nozze con:\n\"Tutti gli altri matrimoni non possono essere considerati come paritari. Sono validi solo come matrimoni \"con la mano sinistra\" o cosiddetti morganatici e non godono dei benefici dei matrimoni paritari. Queste disposizioni si applicano anche ai matrimoni contratti dal Capo della nostra Casa\".\nNel documento del 1900 si faceva riferimento ad una lista di famiglie considerate adeguate per un matrimonio con un Asburgo, ma tale lista non venne redatta. Le famiglie mediatizzate residenti nell'Impero asburgico sono:\nLe famiglie mediatizzate residenti al di fuori dell'Impero asburgico sono:\nEssendo queste le rigide e precise disposizioni sulla successione al trono nella Casa d'Asburgo, non \u00e8 al momento chiaro se, in quale modo, e, nel caso, con quale autorit\u00e0, Otto d'Asburgo abbia introdotto delle modifiche. Sembra in ogni caso che abbia rinunciato, senza che vi sia notizia di proteste da parte di altri membri della casa, ad una loro applicazione meticolosa. Il primogenito di Otto, Carlo d'Asburgo-Lorena, attuale Capo della Casa, ha contratto matrimonio indubbiamente diseguale, che, ai sensi delle leggi della casa, dovrebbe risultare automaticamente morganatico. Ma, per il momento, sembra che nessuno metta in discussione la posizione di suo figlio Ferdinando quale erede e primo in linea di successione."}
{"id": "2348640", "revid": "1903739", "url": "https://it.wikipedia.org/wiki?curid=2348640", "title": "Linea di successione al trono britannico", "text": "La linea di successione al trono britannico \u00e8 regolata dall'Act of Settlement del 1701, dalla Succession to the Crown Act del 2013 (che ha abrogato il Royal Marriages Act del 1772) e dalla Common law.\nLa linea di successione \u00e8 limitata agli eredi di Sofia del Palatinato, norma stabilita nel 1701 per evitare che salisse al trono un sovrano cattolico discendente dalla famiglia Stuart. La successione segue alcuni requisiti:\nOltre a identificare il prossimo sovrano, la linea di successione \u00e8 utilizzata anche per selezionare gli eventuali reggenti.\nLinea di successione.\nSono elencate le prime 63 persone della linea di successione al trono britannico. \nLa linea di successione, a partire dai discendenti di re Giorgio V del Regno Unito, \u00e8 la seguente:\nLegenda:"}
{"id": "2348642", "revid": "647919", "url": "https://it.wikipedia.org/wiki?curid=2348642", "title": "Faleria 2000 Porto Sant'Elpidio", "text": ""}
{"id": "2348644", "revid": "23640952", "url": "https://it.wikipedia.org/wiki?curid=2348644", "title": "Rai Gulp +1", "text": ""}
{"id": "2348646", "revid": "1990956", "url": "https://it.wikipedia.org/wiki?curid=2348646", "title": "Linea di successione al trono di eSwatini", "text": "Poich\u00e9 in eSwatini \u00e8 permessa la poligamia e il sovrano ha pi\u00f9 mogli, la linea di successione al trono dell'eSwatini \u00e8 stabilita da uno speciale consiglio chiamato \"Liqoqo\", che decide quale delle mogli \u00e8 la \"grande sposa\" e la \"indlovukazi\". Il figlio di questa \"grande sposa\" diventer\u00e0 automaticamente il futuro re. \nLa \"grande sposa\" deve essere di buon carattere, che influenza e determina la possibilit\u00e0 di salire al trono del figlio. Secondo la cultura dell'eSwatini, la \"grande sposa\" non pu\u00f2 avere il nome da nubile di Nkhosi-Dlamini e non deve essere una moglie rituale.\nIl sovrano attuale, Mswati III di eSwatini, ha 14 mogli e 23 figli. Le prime due sono mogli rituali, e per questo i loro figli sono esclusi dalla successione. La prima moglie deve essere un membro del clan Matsebula, la seconda del clan Motsa. Secondo la tradizione, il re si pu\u00f2 sposare solo dopo che la candidata moglie sia incinta, dimostrando cos\u00ec che pu\u00f2 avere figli."}
{"id": "2348647", "revid": "339392", "url": "https://it.wikipedia.org/wiki?curid=2348647", "title": "SKY Show Mobile", "text": ""}
{"id": "2348649", "revid": "360600", "url": "https://it.wikipedia.org/wiki?curid=2348649", "title": "Dahlia Calcio", "text": ""}
{"id": "2348653", "revid": "1522738", "url": "https://it.wikipedia.org/wiki?curid=2348653", "title": "Linea di successione al trono di Norvegia", "text": "La linea di successione al trono di Norvegia segue attualmente il criterio della primogenitura eguale, che significa che il trono spetta al figlio primogenito indipendentemente dal sesso. \nFino al 1990, in Norvegia, era in vigore la legge salica, che escludeva le donne dalla successione al trono. Attualmente, invece, l'erede al trono \u00e8 il primogenito, indipendentemente dal sesso. Questa norma, tuttavia, non \u00e8 retroattiva e si applica solo ai discendenti del principe Haakon Magnus.\nLinea di successione.\nLa linea di successione al trono di Norvegia \u00e8 la seguente:\nLegenda:"}
{"id": "2348657", "revid": "3115", "url": "https://it.wikipedia.org/wiki?curid=2348657", "title": "Inge Lehmann", "text": "Membro della Royal Society di Londra, nel 1936 argoment\u00f2 che il nucleo terrestre non fosse omogeneo e completamente liquido, ma costituito da due parti, un nucleo esterno liquido e uno interno solido.\nBiografia.\nInge Lehmann nacque e crebbe a Copenaghen, nella zona di \u00d8sterbro, figlia dello psicologo sperimentale Alfred Georg Ludvik Lehmann (1858-1921). Frequent\u00f2 la scuola superiore con indirizzo pedagogico progressista diretta da Hanna Adler, una zia di Niels Bohr. Secondo Lehmann, suo padre e Hanna Adler furono le due presenze pi\u00f9 significative nell'influenzare il suo sviluppo intellettuale. Dopo aver finito la scuola studi\u00f2, con qualche interruzione dovuta alla sua scarsa salute, matematica alle Universit\u00e0 di Copenaghen e Cambridge. Dopo pochi anni di lavoro nel ramo assicurativo divenne assistente del geodetico Niels Erik N\u00f8rlund, il quale le assegn\u00f2 il compito di allestire osservatori sismologici in Danimarca e Groenlandia. L'inizio del suo interesse per la sismologia risale proprio a questo periodo. Nel 1928 super\u00f2 l'esame di geodesia accettando la posizione di geodetica di stato e capo del dipartimento di sismologia all'Istituto Geodetico di Danimarca, diretto da N\u00f8rlund.\nDa un suo scritto, si evince che fu la prima a interpretare la comparsa delle onde P come riflessioni dovute a un nucleo interno della Terra. Nel giro di due-tre anni altri importanti sismologi del tempo, come Beno Gutenberg, Charles Richter e Harold Jeffreys si allinearono a questa interpretazione. La Seconda guerra mondiale e l'occupazione della Danimarca da parte delle forze armate naziste impedirono per tutti quegli anni lo svolgimento del suo lavoro e non le consentirono di coltivare importanti contatti internazionali.\nNegli ultimi anni fino al suo pensionamento, avvenuto nel 1953, le relazioni fra lei e gli altri membri dell'Istituto Geodetico si deteriorarono, probabilmente in parte perch\u00e9 aveva poca pazienza con i colleghi, di lei meno eminenti. Dopo il 1953, Inge Lehmann part\u00ec per gli Stati Uniti dove rimase per diversi anni collaborando con Maurice Ewing e Frank Press circa le indagini sulla crosta e sul mantello superiore della Terra. Durante questo lavoro scopr\u00ec un'altra \"discontinuit\u00e0 sismica\" cui di solito ci si riferisce come \"discontinuit\u00e0 di Lehmann\" in onore della sua scopritrice e che si trova a una profondit\u00e0 tra i 190 e i 220\u00a0km. Tale discontinuit\u00e0, che \u00e8 presente sotto i continenti ma di solito non sotto gli oceani, \u00e8 ancora oggi oggetto di controversie. Francis Birch not\u00f2 che la \"discontinuit\u00e0 di Lehmann venne scoperta grazie a un attento e minuzioso esame delle registrazioni sismiche, da lei attuato con una maestria degna di un'arte oscura, opera che probabilmente nessun laborioso calcolo computerizzato potr\u00e0 mai validamente sostituire\".\nInge ricevette molte onorificenze per le sue rilevanti conquiste scientifiche, tra cui il premio \"Harry Oscar Wood Award\" (1960), la medaglia Emil Wiechert (1964), la Medaglia d'oro dalla Societ\u00e0 Reale Danese di Scienze e Lettere (1965), il Tagea Brandt Rejselegat (1938 e 1967), l'elezione come Membro della Societ\u00e0 Reale (1969), la medaglia William Bowie (1971, prima donna a riceverla) e la medaglia della Societ\u00e0 Sismologica Americana (1977). Inoltre le furono assegnati dottorati \"honoris causa\" dalla Columbia University, New York, nel 1964 e dall'Universit\u00e0 di Copenaghen nel 1968. Fu pure socia onoraria di svariate associazioni. L'asteroide 5632 fu chiamato Ingelehmann in suo onore; per la stessa ragione, un luogo lungo la U.S. Route 1 e un ponte ad Aventura, entrambi in Florida, portano il suo nome.\nNel 1997 la American Geophysical Union stabil\u00ec la \"Inge Lehmann Medal\" per onorare \"notevoli contributi resi per la comprensione della struttura, composizione e dinamica del mantello e del nucleo della Terra.\""}
{"id": "2348665", "revid": "767487", "url": "https://it.wikipedia.org/wiki?curid=2348665", "title": "The Bird People in China", "text": " \u00e8 un film del 1998, diretto da Takashi Miike.\nSegn\u00f2 una svolta nella carriera del regista giapponese, in quanto si tratta di un'opera estranea alle tematiche precedentemente affrontate, ed \u00e8 considerato uno dei suoi film meno estremi.\nTrama.\nWada \u00e8 un agente di commercio giapponese che viene mandato in Cina dalla sua compagnia, con il compito di cercare una miniera di giada in uno sperduto villaggio. Una volta arrivato in Cina, Wada incontra Shen, la sua guida, e Ujiie, uno yakuza che lo ha seguito durante il viaggio, mandato dal suo clan per ottenere un debito. Si render\u00e0 presto conto che la Cina \u00e8 un paese pieno di inetti e disabili.\nDopo molte peripezie, il trio arriva finalmente nel villaggio, e si imbatte in un gruppo di bambini che corre con delle ali applicate alle braccia. Shen spiega a Wada e a Ujiie che quello \u00e8 il lascito di un'antica credenza popolare. I tre uomini conoscono cos\u00ec Yan, una giovane ragazza del luogo, che insegna a \"volare\" ai bambini e conosce un'antica canzone in lingua inglese.\nA causa della perdita di memoria da parte di Shen, Wada e Ujiie sono costretti a rimanere nel villaggio. Wada tenta di decifrare la canzone cantata da Yan, mentre Ujiie si appassiona alle usanze del villaggio. Una volta tornata la memoria, Shen trova il modo di lasciare il villaggio. Ujiie, dopo un incubo in cui vede la propria morte violenta, impazzisce e decide di rimanere nel villaggio, per proteggere gli abitanti. Wada cerca inizialmente di fuggire, quindi d'accordo con Ujiie tenta di spiccare il volo, ma ovviamente i due falliscono.\nWada torna in Giappone, mentre Ujiie rimane nel villaggio e riesce finalmente a volare."}
{"id": "2348666", "revid": "290948", "url": "https://it.wikipedia.org/wiki?curid=2348666", "title": "Textilene", "text": "Il textilene \u00e8 un materiale sintetico costituito da un intreccio di fibre di poliestere ricoperte da una guaina di PVC, in grado di resistere a sforzi di compressione, strappi, agenti atmosferici e raggi UV.\nIl nome TEXTILENE\u00ae \u00e8 un marchio registrato della Twitchell Corporation e deriva dalla parola inglese \"textile\", ovvero \"tessuto\".\nTipologie.\nIl textilene \u00e8 classificato in base alla quantit\u00e0 di radiazioni solare che pu\u00f2 bloccare:\nApplicazioni.\nPer le sue caratteristiche, \u00e8 utilizzato spesso come materiale in arredamenti per esterno e per giardino, come rivestimenti di sedie, poltrone, sdraio e amache. \u00c8 impiegato inoltre per costruire schermi solari e zanzariere."}
{"id": "2348670", "revid": "438678", "url": "https://it.wikipedia.org/wiki?curid=2348670", "title": "Coefficiente di dilatazione adiabatica", "text": "Il coefficiente di dilatazione adiabatica o indice adiabatico o rapporto tra i calori specifici, \u00e8 il rapporto tra il calore specifico a pressione costante (formula_1) ed il calore specifico a volume costante (formula_2) di un gas:\nIn alcuni casi \u00e8 anche conosciuto come \"fattore di espansione isoentropica\" ed \u00e8 denotato con la lettera \"formula_4\" o \"formula_5\", rispettivamente di preferenza in meccanica statistica e ingegneria chimica, e in ingegneria meccanica.\nPer quanto riguarda i gas perfetti, il rapporto tra i calori specifici vale:\nPer la relazione di Mayer (formula_9, dove formula_10 \u00e8 la costante universale dei gas) si possono scrivere i calori specifici a pressione e volume costante in funzione del coefficiente formula_11:\nDifferenze tra gas ideale e gas reale.\nPer un gas ideale si pu\u00f2 dimostrare come il coefficiente di dilatazione adiabatica dipenda solamente dai gradi di libert\u00e0 della molecola, dalla sua massa molare e dalla costante universale dei gas formula_14. Questo implica la sua costanza con la pressione e la temperatura. Per un gas reale non \u00e8 cos\u00ec: le sue propriet\u00e0 cambiano soprattutto con la pressione (pi\u00f9 la pressione \u00e8 bassa, pi\u00f9 il gas \u00e8 rarefatto e simile a uno ideale), dunque non sarebbe del tutto corretto affermare che formula_4 dipenda solo dalle stesse propriet\u00e0 citate per il gas ideale. Ci\u00f2 pu\u00f2 essere valido solamente a pressioni sufficientemente basse. \nInoltre, per un gas reale si nota sperimentalmente una crescita piuttosto elevata di formula_4 con la pressione; il coefficiente di dilatazione adiabatica formula_5 invece tende a scendere lentamente. Dunque, \u00e8 sbagliato considerare uguali formula_4 e formula_5 per un gas reale, poich\u00e9 sono misurati a partire da due serie di ipotesi diverse (espansione adiabatica per formula_5, rapporto di calori specifici per formula_4)."}
{"id": "2348680", "revid": "767487", "url": "https://it.wikipedia.org/wiki?curid=2348680", "title": "I fetentoni", "text": "I fetentoni \u00e8 un film italiano del 1999, diretto da Alessandro Di Robilant.\nTrama.\nIl film \u00e8 ambientato a Reggio Calabria alla fine degli anni ottanta, quando le tangenti sono ovunque e il potere della citt\u00e0 \u00e8 nelle mani di due boss: Saro Lodato e Coc\u00f2 Raffati.\nI due sono l'uno colui che porta maggiori voti in provincia e l'altro il pi\u00f9 influente uomo di pubbliche relazioni. La situazione cittadina diventa scottante, cos\u00ec Lodato e Raffati decidono di usare una faccia pulita per far calmare la situazione, puntando le loro attenzioni sul giovane Ninni Lepanto, che viene costretto a candidarsi per la poltrona di primo cittadino.\nDopo le pressioni controvoglia del padre, ex Sindaco della citt\u00e0, sul giovane figlio, questi accetta la candidatura e viene eletto, ma ben presto si accorge di non poter amministrare liberamente, essendo costretto ad obbedire. Ninni per\u00f2 ha un piano per tentare di smascherare \"i fetentoni\".\nAvvengono numerose morti violente prima che il giovane riesca a denunciarne i responsabili, ma il medico comunale, scampato ad un attentato, racconta la vicenda e scappa via in autostrada.\nIl futuro \u00e8 per\u00f2 incerto."}
{"id": "2348682", "revid": "1894831", "url": "https://it.wikipedia.org/wiki?curid=2348682", "title": "Rugby a 15 nel 1915-1918", "text": "Il 28 luglio 1914, con la dichiarazione di guerra dell'Austria alla Serbia, ebbe inizio la prima guerra mondiale.\nI migliori rugbysti delle Isole Britanniche e del Commonwealth furono reclutati per i combattimenti e questo provoc\u00f2 il rallentamento dei tornei dapprima nel Regno Unito, poi anche nell'emisfero australe.\nLa grande guerra, che impegna sia la Francia e la Gran Bretagna (con tutte le colonie) blocca l'attivit\u00e0 del rugby internazionale, solo i Barbarians riescono ad organizzare alcuni incontri di rilievo."}
{"id": "2348686", "revid": "620020", "url": "https://it.wikipedia.org/wiki?curid=2348686", "title": "Etica mondiale", "text": "Il progetto per un'etica mondiale (in tedesco \"Weltethos\") rappresenta il tentativo di descrivere i tratti in comune delle religioni mondiali e di stabilire un piccolo elenco di regole fondato su esigenze fondamentali, che possa essere accettato da tutte. L'iniziatore del progetto \u00e8 il teologo cattolico Hans K\u00fcng.\nRegola d'oro.\nUn esempio importante degli elementi in comune fra le religioni \u00e8 il principio della \"Regola d'oro\". Tutte le culture conoscono questo principio di reciprocit\u00e0. In italiano esso recita: \"Fai agli altri ci\u00f2 che vuoi sia fatto a te\". Il \"Progetto per un'etica mondiale\" riporta i seguenti esempi tratti dalle grandi religioni:\nDichiarazione per un'etica mondiale.\nDal 28 agosto al 4 settembre 1993 si sono incontrati a Chicago delegati di diverse religioni, per approvare un testo sull'etica mondiale che potesse fungere da \"corrispettivo etico\" della Dichiarazione universale dei diritti dell'uomo del 1948. \n6500 donne e uomini di 125 religioni o tradizioni religiose mondiali si sono cos\u00ec uniti nell'approvazione di una \"Dichiarazione per un'etica mondiale\", basata su quattro principi-guida:\n\"L'esigenza fondamentale recita: ogni uomo deve essere trattato umanamente!\"\nQueste esigenze vengono espresse nell'ebraismo dai dieci comandamenti, cos\u00ec come nel cristianesimo dal discorso della montagna.\nFondazione.\nIl progetto viene promosso dalla Fondazione per l'etica mondiale (\"Weltethos Stiftung\"). Questa \u00e8 stata fondata dal Graf K.K. von der Gr\u00f6ben, che si \u00e8 interessato, attraverso il libro \"Progetto per un'etica mondiale\", al tema, e ha messo a disposizione la somma necessaria. L'opera della \"Weltethos Stiftung\" pu\u00f2 cos\u00ec continuare, sotto la presidenza di Hans K\u00fcng. \nCompiti della Fondazione sono\nGli scopi dell'etica mondiale sono la messa in pratica dei diritti umani, la libert\u00e0 dell'uomo dall'oppressione, l'eliminazione della fame nel mondo, la realizzazione di un giusto ordine economico, la solidariet\u00e0 fra gli uomini, la sostenibilit\u00e0 a tutela dell'ecosistema e la pace sulla terra. Tutto ci\u00f2 pu\u00f2 essere ottenuto attraverso un dialogo interculturale e interreligioso, e attraverso un mutamento di coscienza di ognuno di noi."}
{"id": "2348690", "revid": "287204", "url": "https://it.wikipedia.org/wiki?curid=2348690", "title": "Svratka (fiume)", "text": "Lo Svratka (tedesco Schwarz (s) o Schwarzawa) \u00e8 un fiume della Repubblica Ceca affluente del fiume Thaya, che attraversa la Regione di Pardubice e la Moravia Meridionale. A sud della citt\u00e0 di Brno riceve le acque del fiume Svitava.\nIl suo nome deriva probabilmente dall'altica parola ceca \"svorti\" - vento."}
{"id": "2348698", "revid": "74801", "url": "https://it.wikipedia.org/wiki?curid=2348698", "title": "Aberdeen (Mississippi)", "text": "Aberdeen \u00e8 una citt\u00e0 (\"city\") degli Stati Uniti d'America, capoluogo della contea di Monroe, nello Stato del Mississippi.\nLa citt\u00e0 era uno dei maggiori porti del Novecento nel Mississippi, in quanto \u00e8 situata sulle rive del fiume Tombigbee. Una delle merci pi\u00f9 scambiate nel porto era il cotone, e per un tempo Aberdeen fu la seconda citt\u00e0 pi\u00f9 popolosa del Mississippi. Ad oggi Aberdeen \u00e8 una delle citt\u00e0 con pi\u00f9 edifici storici del Mississippi. In primavera, Aberdeen ospita numerosi pellegrinaggi nelle sue case pre-guerra."}
{"id": "2348702", "revid": "767487", "url": "https://it.wikipedia.org/wiki?curid=2348702", "title": "La storia del cammello che piange", "text": "La storia del cammello che piange (\"Die Geschichte vom weinenden Kamel\", titolo internazionale \"The Story of the Weeping Camel\") \u00e8 un film del 2003 diretto da Luigi Falorni e Byambasuren Davaa. \u00c8 stato presentato il 6 settembre 2003 al Toronto International Film Festival e poi distribuito in Germania dall'8 gennaio 2004.\nIn Italia il film \u00e8 stato distribuito in cofanetto nel 2005 dalla Fandango abbinato al libro \"Mongolia errante\" di Michela Taddei Saltini.\nTrama.\nDurante la primavera, una famiglia di pastori nomadi del Deserto dei Gobi aiuta i cammelli del proprio gregge a partorire. Dopo un travaglio lungo due giorni, una cammella d\u00e0 alla luce il suo primo cucciolo, un raro cammello albino, che rifiuta di allattare. La famiglia di pastori cerca in vari modi di far accettare il piccolo alla madre, finch\u00e9 non riescono nel loro intento grazie a Munkhbayar, suonatore di un tipico strumento mongolo con due sole corde di crine di cavallo ma dal suono melodioso, capace di un piccolo miracolo."}
{"id": "2348707", "revid": "1305772", "url": "https://it.wikipedia.org/wiki?curid=2348707", "title": "Il curioso caso di Benjamin Button", "text": ""}
{"id": "2348711", "revid": "729019", "url": "https://it.wikipedia.org/wiki?curid=2348711", "title": "Southaven", "text": "Southaven \u00e8 una citt\u00e0 (\"city\") degli Stati Uniti d'America, situata nella contea di DeSoto, nello Stato del Mississippi.\nNonostante il nome, Southaven \u00e8 una delle citt\u00e0 pi\u00f9 settentrionali dello Stato. Situata al confine con il Tennessee, \u00e8 parte dell'area metropolitana di Memphis."}
{"id": "2348713", "revid": "74668", "url": "https://it.wikipedia.org/wiki?curid=2348713", "title": "Episodi di Fullmetal Alchemist (serie 2003)", "text": ""}
{"id": "2348714", "revid": "326822", "url": "https://it.wikipedia.org/wiki?curid=2348714", "title": "Episodi di Fullmetal Alchemist (serie 2009)", "text": ""}
{"id": "2348716", "revid": "729019", "url": "https://it.wikipedia.org/wiki?curid=2348716", "title": "Fed Cup 2009 Zona Euro-Africana Group III - Pool B", "text": "Il Gruppo B della zona Euro-Africana Group III nella Fed Cup 2009 \u00e8 uno dei 2 gruppi in cui \u00e8 suddiviso il Group III della zona Euro-Africana. Sei squadre si sono scontrate in un girone all'italiana."}
{"id": "2348721", "revid": "330183", "url": "https://it.wikipedia.org/wiki?curid=2348721", "title": "Carrozzeria Bertone", "text": ""}
{"id": "2348728", "revid": "66387", "url": "https://it.wikipedia.org/wiki?curid=2348728", "title": "Flusso massico", "text": ""}
{"id": "2348729", "revid": "66387", "url": "https://it.wikipedia.org/wiki?curid=2348729", "title": "Flusso di massa", "text": ""}
{"id": "2348730", "revid": "1543377", "url": "https://it.wikipedia.org/wiki?curid=2348730", "title": "This Is Not a Test!", "text": "This is Not a Test! \u00e8 il quinto studio album della rapper statunitense Missy Elliott, pubblicato negli Stati Uniti il 25 novembre 2003 dalla The Goldmind Inc. e dalla Elektra Records.\nIl disco.\nIl produttore principale dell'album \u00e8 Timbaland, che ha lavorato con Missy sin dal suo primo album. Altri produttori sono Craig Brockman, Nisan Stewart e la stessa Elliott.\nL'album ha debuttato alla posizione numero 13 nella Billboard 200, vendendo 143.600 copie nelle prime cinque settimane. In generale, negli Stati Uniti, ha venduto circa 690.000 copie ed \u00e8 stato premiato con un disco di platino.\n\"This is Not a Test!\" sembra essere, per la critica, uno dei migliori album di Missy. Rob Sheffield sulla rivista Rolling Stone oltre a onorare l'album con quattro stelline su cinque, scrive: \"Il perch\u00e9 la gente sceglie di vivere senza una copia di This is Not a Test! \u00e8 un mistero\". La rivista NME gli d\u00e0 otto stelline su dieci e l'autore della recensione, Dan Martin, scrive che l'album \u00e8 \"il pi\u00f9 azzeccato della carriera\".\nDate di pubblicazione.\n24 novembre 2003\n25 novembre 2003"}
{"id": "2348732", "revid": "729019", "url": "https://it.wikipedia.org/wiki?curid=2348732", "title": "Isole Phi Phi", "text": "Le isole Phi Phi sono un piccolo arcipelago nel mare delle Andamane, appartenenti alla provincia thailandese di Krabi nel sud del paese. Negli ultimi anni le isole sono diventate molto popolari come meta turistica.\nSono diventate famose dopo aver ospitato il set del film \"The Beach\", con Leonardo DiCaprio.\nL'arcipelago \u00e8 formato da due isole principali (Phi Phi Don e Phi Phi Leh) pi\u00f9 diverse isole e isolotti minori.\nKo Phi Phi \u00e8 stata devastata dallo tsunami del dicembre 2004, quando quasi tutte le infrastrutture dell'isola sono state distrutte. A partire dal 2010 questo \u00e8 stato ripristinato.\nCollegamenti esterni.\nSito dell'ente turistico thailandese"}
{"id": "2348733", "revid": "1929898", "url": "https://it.wikipedia.org/wiki?curid=2348733", "title": "Emilio Baumann", "text": "Sulla scorta delle esperienze fatte dai grandi maestri di ginnastica europei fin dalla fine del Settecento, egli cerc\u00f2 di dare una sistematizzazione scientifica alla ginnastica, considerata come indispensabile non solo per l'educazione fisica (igiene) della persona, ma anche, e soprattutto, per la sua grande importanza educativa. Fu il primo in Europa a pubblicare nel 1866 un \"Manuale di Ginnastica per le scuole elementari\", mentre la sua opera principale \"Ginnastica e Scienza\" del 1910, venne ripubblicata ancora dopo la guerra nel 1950 dal suo allievo Mario Gallo, per cercare di difendere, dopo le terribili esperienze del Ventennio, il valore e l'importanza della ginnastica e dell'educazione fisica, distinguendola dallo sport.\nBiografia.\nNato nel 1843 in provincia di Bergamo, nel 1853 entr\u00f2 nel collegio Mazza di Verona, seguendovi gli studi classici. Frequent\u00f2 in seguito la Scuola normale di Treviglio, per ottenere al pi\u00f9 presto, a causa delle ristrettezze familiari, un posto di maestro elementare. In questa scuola, su invito del direttore, impart\u00ec la sua prima lezione di ginnastica, insegnando ai suoi compagni gli esercizi agli anelli.\nNel 1861 pot\u00e9 frequentare il primo corso magistrale di ginnastica, tenuto a Torino da Rodolfo Obermann, per poi tornare, nel 1862, alla Scuola normale di Treviglio ed introdurvi l'insegnamento della ginnastica. Nello stesso anno, ottenuto il diploma, fu assunto dal comune di Bologna quale maestro di prima elementare e, successivamente, di insegnante di ginnastica nel Ginnasio e nella scuola tecnica comunale. Nel 1864 si iscrisse alla facolt\u00e0 di medicina dell'Universit\u00e0 di Bologna, dove si laure\u00f2, nel 1870, con la tesi d'esame \u201cLa Ginnastica nei suoi rapporti con la medicina e l'igiene\u201d. Nel 1868 era stato tra i fondatori della Federazione delle Societ\u00e0 Ginnastiche Italiana, e nel 1871 diede l'impulso decisivo alla nascita della Societ\u00e0 Sezionale di Ginnastica in Bologna, che diventer\u00e0 la SEF Virtus Bologna.\nNel 1872 introdusse l'insegnamento della ginnastica nelle scuole elementari, non senza difficolt\u00e0, e dando l'avvio a un grosso dibattito che lo vide scontrarsi con il suo primo maestro, Rodolfo Obermann. Quest'ultimo, commentando un'opera a lui dedicata dal Baumann nel 1866, il \"Manuale di Ginnastica per le scuole elementari\", diceva: \u00abSi tratta di una cattiva speculazione, poich\u00e9 in nessuna nazione anche progredita si \u00e8 introdotta ancora la ginnastica nelle scuole elementari\u00bb.\nIn questo periodo nacque il dissenso fra la \"scuola torinese\", rappresentata dallo stesso Obermann, che si rifaceva alla tradizione tedesca e considerava la ginnastica come strumento finalizzato alla preparazione dei giovani alla pratica militare, caratterizzata dall'uso esasperato degli attrezzi e impostata essenzialmente su robustezza e disciplina. Baumann contrast\u00f2 la ginnastica \"coreografica\" di stampo militare con la \u201cginnastica tra i banchi\u201d. Il disagio della \"scuola bolognese\" fu particolarmente evidente nel caso dell'educazione femminile, che doveva essere per Baumann vero esercizio fisico, e non semplice coreografia: a questo proposito, Edmondo De Amicis, nel romanzo \"Amore e ginnastica\" parlava dell'esercizio fisico compiuto da alcune ragazze: \u00abun movimento rattenuto e misurato a centimetri, insufficiente per quei corpi fatti e pieni di vita, una combinazione d'esercizi compassati, cercati con la penna, per servir di spettacolo a commissioni e a invitati\u00bb. La protagonista dello stesso romanzo, la maestra Pedani, parla di lui: \u00abEra benemerito del paese, era il fondatore d'una nuova ginnastica che avrebbe dato immensi frutti, un grande ingegno, un gran dotto, un creatore di caratteri. [\u2026] Il Baumann, datigli i mezzi, avrebbe rifatto una nazione\u00bb.\nNel 1877, in seguito al dissidio con la scuola torinese e con i programmi ministeriali ad essa ispirati, Baumann fond\u00f2 la Scuola Magistrale di Ginnastica, all'interno della Societ\u00e0 Ginnastica Virtus di Bologna. Nel 1884 ottenne, tramite concorso, la direzione della Scuola normale di Ginnastica di Roma. Nel frattempo, nel 1881, insieme a Costantino Reyer e F. G. Valle, aveva creato il Corpo dei Pompieri Volontari, la Federazione dei Pompieri Italiani e la Societ\u00e0 di Pronto Soccorso.\nMor\u00ec il 29 luglio 1916 (a 73 anni), a Roma. Autore di numerosi testi, fu anche inventore di vari attrezzi per la pratica ginnica e la sua valutazione, alcuni dei quali validi tutt'oggi: l'asse d'equilibrio, gli appoggi, i ceppi, le clavette lo stadio ginnastico, l'autoortopede, vari tipi di saltometro, lo spirometro, il tavolo ginnastico."}
{"id": "2348744", "revid": "101470006", "url": "https://it.wikipedia.org/wiki?curid=2348744", "title": "Proto-comunismo", "text": "Con l'espressione di proto-comunismo si intendono in sociologia quelle teorie o quei movimenti culturali che hanno anticipato il comunismo classico teorizzato da Marx e Engels.\nIl \"proto-comunismo\" ha come sue caratteristiche principali il proporre:\nQueste quattro caratteristiche primarie del comunismo in effetti hanno fatto nella storia la loro comparsa, sia pure in modo erratico e imperfetto, fin dalla fine del XVII secolo, trovando nel XVIII, e specialmente in Francia, espressioni abbastanza ben definite. In questo quadro emergono almeno tre personaggi di diverso peso, spessore e orientamento filosofico, ovvero Jean Meslier, \u00c9tienne-Gabriel Morelly e Dom Deschamps.\nIl problema maggiore dell'esegesi concernente il pensiero proto-comunista \u00e8 di poter discernere tra ci\u00f2 che esplicitamente pone le quattro caratteristiche sopra citate e chi invece le ha evocate senza riferimenti espliciti. In tal senso \u00e8 pi\u00f9 che altro tra i religiosi eterodossi che \u00e8 dato coglier pi\u00f9 in senso pratico che teorico esempi di protocomunismo, basti pensare per esempio a Fra Dolcino."}
{"id": "2348746", "revid": "123411215", "url": "https://it.wikipedia.org/wiki?curid=2348746", "title": "Elisabetta Amalia d'Asburgo-Lorena", "text": "Biografia.\nFamiglia ed infanzia.\nElisabeth nacque a Reichenau il 7 luglio 1878. Era la pi\u00f9 piccola di una numerosa famiglia, poich\u00e9 suo padre l'arciduca Carlo Ludovico d'Asburgo-Lorena si era sposato tre volte ed aveva avuto figli da due delle sue mogli. Dalla sua prima moglie, la principessa Margherita di Sassonia, non aveva avuto figli. Dalla seconda moglie, la principessa Maria Annunziata di Borbone-Due Sicilie, erano nati l'arciduca Francesco Ferdinando d'Asburgo-Este, che divent\u00f2 erede al trono d'Austria-Ungheria, e altri tre fratelli e una sorella. Elisabetta Amalia e sua sorella maggiore, l'arciduchessa Maria Annunziata d'Asburgo-Lorena (poi badessa del convento teresiano di Hradschin a Praga) erano il frutto del suo terzo matrimonio con l'infanta di Portogallo Maria Teresa di Braganza, figlia del deposto re Michele del Portogallo.\nSuo padre era uno dei fratelli minori di Francesco Giuseppe I d'Austria, imperatore al momento della sua nascita, e di Massimiliano, che divent\u00f2 imperatore del Messico per un breve periodo di tempo.\nNel 1896, suo padre mor\u00ec.\nMatrimonio.\nIl 20 aprile 1903, a Vienna, l'arciduchessa Elisabetta Amalia spos\u00f2 il principe Aloisio del Liechtenstein. C'era stata una certa discussione sul fatto se trattava di un'unione uguale. L'imperatore Francesco Giuseppe partecip\u00f2 alle nozze con l'intenzione di rendere chiaro che considerava i Liechtenstein come una dinastia regnante legittima. Poich\u00e9 il casato di Liechtenstein era diventato regnante, la coppia fu decretata eguale per nascita, e l'imperatore fu felice di vedere un membro della sua famiglia fare un matrimonio dinastico, dopo il matrimonio morganatico di suo fratello l'arciduca Francesco Ferdinando d'Austria. Successivamente, l'imperatore divenne anche il padrino del figlio maggiore della coppia, Francesco Giuseppe, a cui venne dato il suo stesso nome.\nQualche tempo dopo il loro matrimonio, la principessa Catherine Radziwill comment\u00f2 che Elisabetta \"\u00e8 molto graziosa e assomiglia a sua madre piuttosto che agli Asburgo, il cui labbro inferiore ella non ha ereditato per qualche sorta di miracolo, per cui, suppongo che, si sente immensamente grata\". Elisabetta e Aloisio vissero in vari castelli in Austria, incluso il castello di Gross-Ullersdorf. Il loro primogenito nacque nel castello di Frauenthal.\nPossedeva 31 automobili e venne considerata un'amante delle auto: trasform\u00f2 le scuderie del suo castello ungherese a Stuhlweissenburg in garage, ma non diffuse la conoscenza del suo hobby e non molti erano a conoscenza della sua grande collezione di automobili.\nIl principe Aloisio rinunci\u00f2 ai suoi diritti alla successione il 26 febbraio 1923, in favore del loro figlio Francesco Giuseppe. Elisabetta quindi fu sempre nota con il titolo di \"principessa Aloisio del Liechtenstein\". Il 25 luglio 1938, il principe del Liechtenstein Francesco I mor\u00ec, passando il trono al loro figlio maggiore. Suo marito, il principe Aloisio, mor\u00ec il 17 marzo 1955 di influenza nel castello di Vaduz in Liechtenstein. A causa della sua rinuncia, non ha mai regnato sul minuscolo principato. Elisabetta mor\u00ec il 13 marzo 1960.\nDiscendenza.\nLa coppia ebbe otto figli:"}
{"id": "2348754", "revid": "767487", "url": "https://it.wikipedia.org/wiki?curid=2348754", "title": "Giganti (film)", "text": "Giganti \u00e8 un cortometraggio del 2008, diretto da Fabio Mollo.\nTrama.\nNel momento di crescere e diventare un uomo, Pietro, un quindicenne che vive a Reggio Calabria, inizia a capire la realt\u00e0 in cui \u00e8 cresciuto e tocca con mano ci\u00f2 che rappresenta la mafia nel suo aspetto pi\u00f9 violento: il silenzio."}
{"id": "2348774", "revid": "1566286", "url": "https://it.wikipedia.org/wiki?curid=2348774", "title": "Anita Berber", "text": "Biografia.\nNata da genitori \"bohemi\u00e9n\" (un'artista di cabaret e un violinista) presto divorziati, viene cresciuta dalla nonna a Dresda. Durante l'adolescenza intraprende studi di danza sotto la direzione di Rita Sacchetto ed \u00c9mile Jaques-Dalcroze.\nAll'et\u00e0 di 16 anni si trasferisce a Berlino dove, nel 1917, debutta come ballerina di cabaret. Nello stesso periodo intraprende una carriera di modella per riviste di moda come \"Die Dame\" e \"Elegante Welt\". Comincia a danzare nuda nel 1919, \u00e8 infatti la prima ballerina a danzare nuda nella Germania di Weimar. Diviene rapidamente celebre per il suo essere scandalosa, ambigua, bisessuale e per il suo smodato uso di droghe.\nDanza spesso indossando un pesante trucco, che nelle foto in bianco e nero e nei film dell'epoca risulta di un nero intenso, sottolineando cos\u00ec le sue labbra sottili e i suoi occhi. Taglia i suoi capelli in un caschetto alla moda, che colora spesso di rosso, cos\u00ec come appare ritratta da Otto Dix nel celebre dipinto del 1925 \"La ballerina Anita Berber\".\nAppare spesso nelle sue performance in compagnia dell'amico e talvolta amante Sebastian Droste, che possiamo vedere nel film Algol del 1920, caratteristico per i capelli pettinati all'indietro con abbondante brillantina e basette arricciate a formare dei tirabaci. In scena entrambi appaiono indossando null'altro che un perizoma, e Anita occasionalmente indossa un corsetto ben al disotto del petto, mettendo cos\u00ec in evidenza il suo piccolo seno.\nDal 1918 comincia a lavorare nel cinema e reciter\u00e0 in una ventina di film muti, tra i quali alcune pellicole ascrivibili al genere espressionista e film di educazione sessuale diretti da Richard Oswald.\nNel 1922 Anita Berber viene richiesta da Fritz Lang nel film \"Il dottor Mabuse\", in sostituzione della protagonista, l'attrice norvegese Aud Egede Nissen, nelle scene di danza: sul palcoscenico la danzatrice, di una figura pi\u00f9 esile rispetto all'attrice, per pochi secondo mostra il seno, coprendolo subito con le mani.\nLa dipendenza della Berber dalla cocaina e la bisessualit\u00e0 di cui non fa mistero, diventano argomento di pettegolezzo pubblico. Si diceva fosse la schiava sessuale di una donna e avesse un'amante di 15 anni. La si pu\u00f2 incontrare frequentemente nella Berlino di quegli anni nelle hall di alberghi, in nightclub e casin\u00f2 coperta solamente di una elegante scialle di zibellino, con una scimmietta e una spilla d'argento contenente della cocaina.\nOltre ad essere una cocainomane la Berber era anche un'alcolista, ma all'et\u00e0 di 29 anni deve disintossicarsi improvvisamente e completamente. Riferisce Mel Gordon nella biografia \"The Seven Addictions and Five Professions of Anita Berber\" che le fu diagnosticata una galoppante tubercolosi durante una tourn\u00e9e all'estero.\nMuore il 10 novembre 1928 nell'ospedale di Kreuzberg e viene sepolta al Cimitero di San Tommaso a Neuk\u00f6lln."}
{"id": "2348779", "revid": "633110", "url": "https://it.wikipedia.org/wiki?curid=2348779", "title": "United Defense M42", "text": "La United Defense M42 era una pistola mitragliatrice americana usata durante la seconda guerra mondiale. Fu prodotta nel biennio 1942-1943 dalla Marlin Firearms come possibile sostituto per il Thompson dalla \"United Defense Supply Corp.\" (compagnia fondata dallo stato proprio per lo sviluppo di nuove armi) e fu distribuita prevalentemente ai membri dell'OSS.\nStoria.\nLa M42 fu sviluppata dalla \"United Defense\" specificamente come rimpiazzo per il Thompson, che si era dimostrato troppo complesso e costoso da produrre in tempo di guerra. L'idea era di produrre l'arma in due diversi calibri, 9 mm Parabellum e .45 ACP, ma la seconda versione fu scartata e solo il 9\u00a0mm fu impiegato. Prodotte dalla \"High Standard Firearms\" e dalla \"Marlin Firearms\", nel biennio 1942-1943 vennero realizzati circa 15.000 esemplari (la produzione continu\u00f2 fino al 1945 con numeri molto limitati e difficilmente quantificabili. Si conoscono solo 6 armi realizzate in calibro .45 ACP.\nIl caricatore dell'arma contiene 25 colpi calibro 9\u00a0mm (brevetto # 2.289.067 registrato da John E. Owsley) e non \u00e8 raro trovare due caricatori saldati faccia a faccia per permettere una ricarica pi\u00f9 rapida da parte dell'operatore. Il rateo di fuoco ciclico si attesta sui 700 colpi al minuto. L'arma pesa 4.54\u00a0kg scarica con una lunghezza complessiva di 820\u00a0mm. La canna, lunga 279\u00a0mm, presenta una rigatura a sei linee destrorse.\nSi tratta di un'arma dal funzionamento incredibilmente semplice. Realizzata in tempo di guerra, la produzione fu preparata alla buona e alcuni dei problemi dell'arma dimostrano proprio la fretta nell'avvio della realizzazione. Il caricatore, realizzato in metallo stampato, era estremamente fragile ed eventuali piegature ne avrebbero pregiudicato il funzionamento. La tolleranza ai corpi estranei era estremamente bassa, per non parlare di fango e sabbia che rendevano l'arma totalmente inutilizzabile se non pulita frequentemente. Oltretutto, la produzione richiedeva diverse ore di lavorazione. Ad eccezione di caricatore e calcio, le parti in metallo erano tutte ottenute per tornitura e fresature, due procedimenti che in tempo di guerra rientrano nella categoria dei \"lussi\" che non ci si possono permettere. Il tutto per\u00f2 garantiva una maggiore velocit\u00e0 di smontaggio (superiore sia a quella del Thompson che dello Sten inglese) e una maggiore precisione sui 100 m. L'arma venne molto apprezzata, nonostante i costi in termini di lavoro e materiali, dall'OSS.\nQuando fu introdotta la pistola mitrgliatrice M3, la M42 venne relegata ad arma sostitutiva d'emergenza e la produzione cal\u00f2 sensibilmente fino a fermarsi quasi del tutto.\nUso operativo.\nPensata come arma per le forze statunitensi, l'arma si rivel\u00f2 invece pi\u00f9 apprezzata dalle forze partigiane europee che la ricevevano per via aerea. Il primo lancio fu su Creta, dove venne usata dalle forze partigiane supportate dagli inglesi. L'arma venne poi paracadutata alle forze partigiane francesi e italiane, poich\u00e9 in Europa, il fatto di avere un'arma in 9\u00a0mm rendeva estremamente semplice rifornirsi di munizioni dai depositi tedeschi. L'arma fall\u00ec nel suo intento di sostituire il Thompson ma ottenne un buon grado di apprezzamento tra le formazioni partigiane in tutta Europa. Nelle Filippine rimase in servizio attivo fino agli anni '60."}
{"id": "2348785", "revid": "729019", "url": "https://it.wikipedia.org/wiki?curid=2348785", "title": "Sigmoidoscopia", "text": "La sigmoidoscopia \u00e8 una procedura minimamente invasiva con cui si procede all'ispezione del sigma e del retto. Per tale procedura si utilizza una sigmoidoscopio (un tubo flessibile o rigido con un'estremit\u00e0 che si illumina)\nIndicazioni.\nViene utilizzato come esame diagnostico per le lesioni al colon fra cui le possibili masse tumorali e poliposi adenomatosa familiare del colon, per comprendere le cause che portano a diarrea o al dolore addominale."}
{"id": "2348786", "revid": "33689", "url": "https://it.wikipedia.org/wiki?curid=2348786", "title": "Cabinato", "text": ""}
{"id": "2348794", "revid": "117232866", "url": "https://it.wikipedia.org/wiki?curid=2348794", "title": "Tente", "text": "Tente \u00e8 stata una linea di costruzioni giocattolo lanciata nel 1972 da Exin-Lines Bros S.A., una societ\u00e0 che produceva plastica e giocattoli con sede in Barcellona, (Spagna) che ha cessato l'attivit\u00e0 nel 1993. Dopodich\u00e9 il marchio e i diritti sono stati acquisiti da Educa Borras che utilizz\u00f2 il marchio fino al 2007. Come per altri marchi pi\u00f9 celebri (ad esempio LEGO) le costruzioni giocattolo consistevano in piccoli blocchi di plastica incastrabili, con l'aggiunta di ruote, piccoli personaggi e vari altri accessori.\nTente era per lo pi\u00f9 specializzata in giocattoli militari come elicotteri, carrarmati, navi da guerra e missili e di conseguenza i personaggi erano per lo pi\u00f9 soldatini, pur sempre a incastro."}
{"id": "2348796", "revid": "123788482", "url": "https://it.wikipedia.org/wiki?curid=2348796", "title": "Calchi", "text": "Calchi o Carchi () \u00e8 un'isola greca del Mar Egeo, nel Dodecaneso, situata a dalle coste dell'isola di Rodi, con soli di superficie \u00e8 la pi\u00f9 piccola isola abitata stabilmente dell'arcipelago. Dal punto di vista amministrativo \u00e8 un comune della periferia dell'Egeo Meridionale (unit\u00e0 periferica di Rodi) con 313 abitanti al censimento 2001 che comprende l'isola omonima pi\u00f9 alcune isole disabitate tra le quali quella di Limonia."}
{"id": "2348798", "revid": "281901", "url": "https://it.wikipedia.org/wiki?curid=2348798", "title": "Olotipo", "text": "L'olotipo \u00e8 l'esemplare su cui si basa la descrizione originale di una specie biologica o mineralogica.\nZoologia.\nIl \"codice internazionale di nomenclatura zoologica\" stabilisce che possa chiamarsi olotipo solo l'esemplare indicato nella descrizione originale (73.1.2) e raccomanda, tra l'altro, che l'autore della descrizione di una nuova specie indichi il suo olotipo in una maniera che faciliti il suo successivo riconoscimento (raccomandazione 73A) e che va data la preferenza a un esemplare direttamente studiato dall'autore e non soltanto a lui (o lei) noto per descrizioni o illustrazioni (73B).\nL'olotipo dovrebbe essere conservato in luoghi in cui sia disponibile per essere esaminato dagli studiosi (normalmente in un museo).\nAnche se l'esemplare usato come olotipo andasse distrutto o risultasse irreperibile, la designazione come olotipo resta valida (73.1.4), ma si pu\u00f2 in questo caso designare un neotipo (75.3.4).\nMineralogia.\nIn ambito mineralogico, l'olotipo \u00e8 il campione di minerale sul quale sono stati effettuati gli studi necessari per caratterizzare una nuova specie mineralogica. In base alle regole dell'IMA l'olotipo dev'essere depositato dagli autori presso un museo od un'altra istituzione similare per poter essere riesaminato in caso di imprecisioni o mancanze nelle analisi originali."}
{"id": "2348799", "revid": "767487", "url": "https://it.wikipedia.org/wiki?curid=2348799", "title": "Ho scelto l'amore", "text": "Ho scelto l'amore \u00e8 un film del 1952 diretto da Mario Zampi.\nTrama.\nBoris Popovic, sottosegretario di terza classe, accompagna in Italia il capo della delegazione Ivan Ivanovic e altri due delegati per partecipare alla Festa della Fratellanza. Timoroso e sospettoso di chiunque, ha con s\u00e9 un prezioso \"simbolo\" da occultare assolutamente agli occhi dei curiosi, una colomba bianca chiusa in una gabbietta. Durante una sosta del treno, un colpo di vento gli porta via il cappello dove ha nascosto tutti i suoi soldi: scende per recuperarlo, ma la sua improvvisa ripartenza lo separa dal resto della delegazione. Il cappello con i soldi vengono recuperati da Mario, un aspirante sacrestano accompagnato da un sacerdote in convento, che lo insegue vanamente per tentare la restituzione: grazie a un passaggio in auto, finisce a Venezia ma si ritrova smarrito e solo. Incontrata Marisa, una bella fioraia della quale ben presto s'innamora, libera involontariamente la colomba simbolo di pace in Piazza San Marco che vola via insieme ai piccioni e cerca aiuto nella sede cittadina del partito. A causa di diversi equivoci viene inseguito dapprima da un comunista fanatico e poi da un fervente repubblicano. Rifugiato in casa dei parenti della fioraia, la sua indole mite lo fa finire ben presto nei guai: dopo aver partecipato a un pranzo di nozze si ritrova in casa di un conte dove viene concupito da un'aristocratica. Scoperto da Marisa, viene presto perdonato, ma i tre della delegazione lo scoprono e, considerandolo un traditore, lo inseguono per riportarlo in patria. Boris, in preda a incubi notturni, \u00e8 quindi costretto a prendere una decisione, che sar\u00e0 quella pi\u00f9 ovvia: rimarr\u00e0 in Italia con la ragazza.\nDistribuzione.\nIl film ottenne il visto censura n. 13.743 del 23 febbraio 1953 per una lunghezza della pellicola di 2.540 metri ed ebbe la prima proiezione il 3 marzo 1953. Due giorni dopo avvenne il decesso di Iosif Stalin e la pellicola venne ritirata dalle sale, sostituita dal film britannico \"L'importanza di chiamarsi Ernesto\" di Anthony Asquith. In seguito venne ripresentata con diversi tagli riguardanti tutte le scene in cui compare il personaggio del portiere d'albergo, somigliante a Stalin, e venne accorciata la scena nella sezione veneziana del partito dove era appeso un suo ritratto.\nVenne presentato in Spagna con il titolo \"Amor y libertad\", e in Germania con il titolo \"Sch\u00f6ne Witwen sind gef\u00e4hrlich\".\nIncassi.\nIl film incass\u00f2 142.000.000 di lire dell'epoca.\nHome Video.\nIl film \u00e8 stato pubblicato per la prima volta in DVD nel dicembre del 2009 dalla Ripley's Home Video, nella sua versione integrale con tutti i tagli ripristinati. Negli extra c'\u00e8 una presentazione di Tatti Sanguineti e l'ultima intervista al produttore, Turi Vasile, scomparso tre mesi prima."}
{"id": "2348800", "revid": "254401", "url": "https://it.wikipedia.org/wiki?curid=2348800", "title": "Ripiano podolico", "text": ""}
{"id": "2348801", "revid": "1543377", "url": "https://it.wikipedia.org/wiki?curid=2348801", "title": "Municipalit\u00e0 locale di !Kheis", "text": "La municipalit\u00e0 locale di !Kheis (in inglese !Kheis Local Municipality) \u00e8 una municipalit\u00e0 locale del Sudafrica appartenente alla municipalit\u00e0 distrettuale di ZF Mgcawu, nella provincia del Capo Settentrionale. In base al censimento del 2001 la sua popolazione \u00e8 di 16.123 abitanti.\nLa sede amministrativa e legislativa \u00e8 la citt\u00e0 di Groblershoop e il suo territorio si estende su una superficie di ed \u00e8 suddiviso in 4 circoscrizioni elettorali (\"wards\"). Il suo codice di distretto \u00e8 NC084.\nGeografia fisica.\nConfini.\nLa municipalit\u00e0 locale di !Kheis confina a nord, a est e a sud con il District Management Areas NCDMA08, a est con il District Management Areas NCDMA07, a nord e a ovest con quella di Khara Hais, a est con quella di Siyathemba di Pixley ka Seme e a ovest con quella di !Kai! Garib."}
{"id": "2348802", "revid": "287204", "url": "https://it.wikipedia.org/wiki?curid=2348802", "title": "Chalki", "text": "Chalki o Halki possono riferirsi a:"}
{"id": "2348803", "revid": "110157", "url": "https://it.wikipedia.org/wiki?curid=2348803", "title": "D\u00e1nszentmikl\u00f3s", "text": "D\u00e1nszentmikl\u00f3s \u00e8 un comune dell'Ungheria di 2.800 abitanti (dati 2007) situato nella provincia di Pest, nell'Ungheria settentrionale."}
{"id": "2348806", "revid": "740722", "url": "https://it.wikipedia.org/wiki?curid=2348806", "title": "D\u00e1ny", "text": "D\u00e1ny \u00e8 un comune dell'Ungheria di 4.249 abitanti (dati 2001) situato nella provincia di Pest, nell'Ungheria settentrionale."}
{"id": "2348807", "revid": "110157", "url": "https://it.wikipedia.org/wiki?curid=2348807", "title": "D\u00e9legyh\u00e1za", "text": "D\u00e9legyh\u00e1za \u00e8 un comune dell'Ungheria di 2.532 abitanti (dati 2001) situato nella provincia di Pest, nell'Ungheria settentrionale."}
{"id": "2348808", "revid": "110157", "url": "https://it.wikipedia.org/wiki?curid=2348808", "title": "Di\u00f3sd", "text": "Di\u00f3sd \u00e8 un comune dell'Ungheria di 7.889 abitanti (dati 2001) situato nella provincia di Pest, nell'Ungheria settentrionale."}
{"id": "2348810", "revid": "51032", "url": "https://it.wikipedia.org/wiki?curid=2348810", "title": "Erich Paul Remark", "text": ""}
{"id": "2348811", "revid": "767487", "url": "https://it.wikipedia.org/wiki?curid=2348811", "title": "Canzoni, canzoni, canzoni", "text": "Canzoni, canzoni, canzoni \u00e8 un film del 1953 diretto da Domenico Paolella con Alberto Sordi Nino Manfredi e Franco intelrenghi"}
{"id": "2348813", "revid": "104458", "url": "https://it.wikipedia.org/wiki?curid=2348813", "title": "Dinastia dei Rjurik", "text": ""}
{"id": "2348814", "revid": "767487", "url": "https://it.wikipedia.org/wiki?curid=2348814", "title": "La Quarta Via", "text": "La Quarta Via \u00e8 una rock band underground italiana, formatasi a Livorno nel 1994. Nascono dalla collaborazione del chitarrista e scrittore Alessio Santacroce, col cantante Alessandro \"Isa\" Ponzuoli ed il tastierista Massimo \"Max\" Simoncini; successivamente si aggiungono alla formazione la bassista Susy Barsanti, il batterista Leandro Bartorelli (subentrato a Leandro Partenza) e il violista Andrea Cattani. Nel 2013 cambia la formazione e subentrano Alessandro Brilli alla batteria e Andrea Gorini alle tastiere.\nStoria del gruppo.\nNel 1999 esce, il primo singolo della band intitolato \"Le strade di Menfi\" pubblicano una trilogia sulle sfumature del pensiero umano, iniziando con \"Viaggio fuori dal corpo\", partecipano a Etnofestival, M.e.i. fest, Rock nella fortezza, Live Fest, Sound's Festival, Telethon. Nel 2002 esce \"Il suono delle ombre\", secondo capitolo della trilogia.\nNel 2004 iniziano i lavori al terzo album dopo alcune divergenze finite in tribunale riprende. Scrivono \"Il sangue dell'Africa\" e parte il progetto omonimo con cui la band offre il suo contributo alla O.N.G. Anthropos per la costruzione di scuole in Sudan. Nel 2008 viene realizzato \"Anthropos\" e nel 2010 \"I Giudici\", compreso nell'omonimo racconto di Alessio Santacroce con i quali donano quasi 20.000 euro al vescovo missionario Cesare Mazzolari della diocesi di Rumbek."}
{"id": "2348816", "revid": "871355", "url": "https://it.wikipedia.org/wiki?curid=2348816", "title": "Madonna in trono col Bambino e angeli musicanti", "text": "La Madonna in trono col Bambino e angeli musicanti \u00e8 una tempera su tavola (115\u00d764\u00a0cm) di Gentile da Fabriano, conservata alla Galleria nazionale dell'Umbria di Perugia e databile al 1405-1410 circa.\nStoria.\nL'opera proviene dalla chiesa di San Domenico ed \u00e8 generalmente attribuita a un periodo dell'attivit\u00e0 di Gentile ricco di viaggi, quando si spostava tra Venezia, le Marche e l'Umbria, anche se alcuni lo collocano agli ultimi anni del soggiorno fiorentino (1424-1425) cogliendo nella composizione volumetrica del Bambino un richiamo a quello di Masaccio nella \"Sant'Anna Metterza\" (1424).\nDescrizione.\nLa tavola \u00e8 di forma cuspidata, anche se il curioso coronamento a bulbo \u00e8 frutto di un riadattamento nei secolo XVII-XVIII delle forme originarie, che \u00e8 stato reintegrato dai recenti restauri. La Madonna, elegantemente abbigliata con un manto dove sono evidenziate le pieghe cadenzate ed eleganti del gotico internazionale, \u00e8 seduta su un trono composto in prospettiva intuitiva dove, tra gli archetti gotici, spuntano fitte fronde di arbusto. Il suggestivo \"trono vegetale\", arricchito da una miriade di rametti e foglioline disegnati uno per uno, deriva dalla tradizione veneziana (sia architettonica che di oreficeria) e si ritrova poi anche in altre opere dell'artista. Esso \u00e8 composto da esili arcate dorate, che da sole non sarebbero in grado nemmeno di reggere il peso di Maria seduta. Il praticello che decora il sedile della Vergine adombra una fusione tra le iconografie della Maest\u00e0 (la Madonna in trono) e la Madonna dell'Umilt\u00e0, (Maria seduta in terra).\nIl Bambino \u00e8 seduto sulle sue ginocchia e guarda sorridente lo spettatore mentre tiene in mano una melagrana, simbolo di fertilit\u00e0 e di regalit\u00e0, ma anche prefigurazione della Passione (i chicchi rossi come gocce di sangue) e allegoria dell'unit\u00e0 della Chiesa. Le mani affusolate della Vergine fanno per prendere il frutto ed abbracciano con compostezza il Bambino sulla sinistra. La spilla del manto di Maria \u00e8 resa a rilievo tramite la lavorazione a pastiglia dorata.\nAi piedi della Madonna si trova un coro di piccolissimi angeli (anche in questo caso un elemento medievale arcaizzante, per via delle proporzioni gerarchiche), che stanno cantando un inno leggendo da un rotolo dove si trova la notazione musicale. Il loro stato di conservazione \u00e8 pessimo, infatti su gran parte delle loro vesti il pigmento originale \u00e8 perduto. Essi sono ritratti mentre danzano srotolando una spartito per la musica e il canto, su cui si legge ancora \"Regina Coeli Letare [quia quem maruisti] Portare Alleluja Resurrexit Sicut Dixit Alle[l]uja [O]ra Pro [Nobis]\".\nCome nelle migliori opere di Gentile, la lavorazione dell'oro \u00e8 straordinaria. Di grande raffinatezza \u00e8 la spilla dorata che chiude il manto di Maria, raffigurata a rilievo tramite un'applicazione a base di gesso, nonch\u00e9 le aureole in cui corrono le iscrizioni \"Ave Maria Gratia Plena Dominus Tecum Bened[icta]\" e \" Yesu Christus\". Analogamente lungo il bordo del manto di Maria si legge \"Mater Alma [...] dona nobis [...] solve[...] pro nobis\". Inoltre ai lati del gruppo sacro si vedono due angeli in volo, interamente profilati a graffito.\nLa base \u00e8 composta, come nel \"polittico di Valleromita\", da un prato fiorito dove sono rappresentate con precisione varie pianticelle fiorite.\nStile.\nRispetto alle prime opere, come la pala della \"Madonna col Bambino tra i santi Nicola di Bari, Caterina d'Alessandria e un donatore\" a Berlino, si avverte una maturazione del pittore nel trattamento delle carni, ritratte con tonalit\u00e0 pi\u00f9 scure e pastose, fuse maggiormente nei delicati trapassi di colore. Appaiono cos\u00ec accentuate le fessure sottili degli sguardi, i rossori \"da \"maquillage\"\" e le espressioni patetiche.\nL'opera \u00e8 un esempio di stile gotico internazionale ed anche ammettendo una datazione pi\u00f9 tarda, avvicinabile agli influssi rinascimentali di Firenze, mostra un certo schematismo che \u00e8 ancora lontano dal modo di pensare di Masaccio e i suoi seguaci. Per esempio la Madonna ha un volto convenzionalmente aristocratico, non ispirato a una reale fisionomia, e le ombre, anche se la testa \u00e8 girata verso il basso, sono stese nella solita maniera che illumina la canna del naso, la guancia, la parte sopra le sopracciglia, il mento. Anche l'espressione \u00e8 convenzionale e predomina un senso di irrealt\u00e0 fiabesca, dove la reale consistenza \u00e8 annullata."}
{"id": "2348823", "revid": "767487", "url": "https://it.wikipedia.org/wiki?curid=2348823", "title": "Vincenzo Guarna", "text": "Biografia.\nStudioso di Montale e autore di un saggio pubblicato in \"Misure critiche\", laureatosi con la lode in Lettere Classiche nell'anno accademico 1957-58, fu professore di Lettere negli Istituti Superiori e quindi Preside per un lungo ordine di anni in Calabria, sua terra d'origine, Satriano (CZ). Accompagn\u00f2 l'insegnamento, di grande efficacia didattica e straordinariamente affascinante, e l'esercizio di Capo d'Istituto colla coltivazione discontinua della scrittura poetica e saggistica, come documentano alcuni scritti pubblicati che ha lasciato come la Poesia \"Elegia al padre\" pubblicata la prima volta in \"Galleria\" con nota critica di Antonio Barbuto, gi\u00e0 Professore all'Universit\u00e0 la Sapienza di Roma - facolt\u00e0 di lettere. Quest'ultima poesia ricevette l'elogio di Sebastiano Timpanaro a cui lo stesso Barbuto la invi\u00f2 che gli scrisse: \"Io ho scarse letture di poesie contemporanea, e spesso non riesco a capire e ad apprezzare. Ma questa volta credo di aver capito tutto e sono rimasto ammirato: molto raramente, mi sembra, ho letto versi di questa rappresentazione, commossa e lucida e al tempo stesso di un dramma individuale che \u00e8 insieme il dramma di una societ\u00e0. Tutto questo lei lo dice molto meglio di me nella Sua premessa critica: Le spetta il merito di avere scoperto un poeta vero e alto. Se ha occasione di vedere Vincenzo Guarna, vorrei che gli esprimesse la mia sincera ammirazione\".\nUna raccolta di scritti di Guarna \u00e8 stata pubblicata dopo la sua morte con il titolo \"Visse per ischerzo\": titolo suggerito dalla poesia \"Epigrafe\" scritta da Guarna e pubblicata in \"Tre istorie\", nonch\u00e9 affissa sulla sua lapide in cui l'autore scrive:\nScrivete sulla mia tomba: Visse/\nper ischerzo\". Il mio/\ninferno/\nin questa epigrafe. Perch\u00e9/\ni giorni tramarono vicende/\ne io in quelle vicende,/\nsenza convinzione./\nHo sofferto, ho lottato/\nsenza convinzione: anima/\ndivisa, inerte/\nvolont\u00e0. E vissi/\nper ischerzo e oggi/\nnulla/\n\u00e8 veramente mio. Un muro/\nsotto la luna, il tedio/\ndei ricordi, questo/ \nvuoto disagio/"}
{"id": "2348827", "revid": "1543377", "url": "https://it.wikipedia.org/wiki?curid=2348827", "title": "Municipalit\u00e0 locale di Kgatelopele", "text": "La municipalit\u00e0 locale di Kgatelopele (in inglese Kgatelopele Local Municipality) \u00e8 una municipalit\u00e0 locale del Sudafrica appartenente alla municipalit\u00e0 distrettuale di ZF Mgcawu, nella provincia del Capo Settentrionale. In base al censimento del 2001 la sua popolazione \u00e8 di 14.741 abitanti.\nLa sede amministrativa e legislativa \u00e8 la citt\u00e0 di Danielskuil e il suo territorio si estende su una superficie di ed \u00e8 suddiviso in 4 circoscrizioni elettorali (\"wards\"). Il suo codice di distretto \u00e8 NC086.\nGeografia fisica.\nConfini.\nLa municipalit\u00e0 locale di Kgatelopele confina a nord con quella di Ga-Segonyana (Kgalagadi), a est con il District Management Areas NCDMA09, a sud con quella di Siyancuma (Pixley ka Seme) e a ovest con quella di Tsantsabane."}
{"id": "2348830", "revid": "666668", "url": "https://it.wikipedia.org/wiki?curid=2348830", "title": "Coppa UEFA 2009-2010 (calcio a 5)", "text": "La Coppa UEFA 2009-2010 \u00e8 stata la 9\u00aa edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla UEFA. La competizione si \u00e8 disputata, con regolamento invariato rispetto all'edizione precedente, tra il 17 agosto 2009 e il 25 aprile 2010 e ha coinvolto 48 squadre. L'edizione segna il debutto nella competizione di societ\u00e0 provenienti da Norvegia e Turchia. I campioni in carica dell' e le prime tre squadre del ranking, cio\u00e8 , e , accedono direttamente al turno \u00e9lite. Nella riedizione della doppia finale del 2004, i portoghesi del , trascinati da Ricardinho e dal capocannoniere Queir\u00f3s, hanno superato per 3-2 l'Inter dopo i tempi supplementari. Si tratta del primo trofeo per le \"Aquile\" nonch\u00e9 del primo successo continentale di una formazione lusitana."}
{"id": "2348834", "revid": "580", "url": "https://it.wikipedia.org/wiki?curid=2348834", "title": "Museo del bosco (Caronia)", "text": "Il Museo del bosco ha sede a Caronia, in Sicilia, in Piazza San Francesco, dove si trova il Palazzo Cangemi. Il museo ospita un'autentica carrellata sulle produzioni e sugli strumenti artigianali e sulle varie tecniche di sfruttamento del territorio, tra le quali l'antica arte della produzione del carbone.\nSono state raccolte testimonianze etnoantropologiche legate alla cultura silvo-pastorale e contadina, dagli attrezzi alla tecniche arcaiche di lavoro.\nDa rilevare come anche il bosco custodisca interessanti elementi storico-architettonici, che incuriosiscono il visitatore immerso nel verde dei Nebrodi.\nDi notevole rilievo l'antica Abbazia Basiliana di San Pancrazio, oggi inclusa nella adiacente masseria, e la Casina di Pietratagliata, tipico esempio di architettura aristocratico-rurale, destinata a residenza estiva."}
{"id": "2348839", "revid": "1386670", "url": "https://it.wikipedia.org/wiki?curid=2348839", "title": "Citt\u00e0 vecchia (Bari)", "text": ""}
{"id": "2348843", "revid": "106658937", "url": "https://it.wikipedia.org/wiki?curid=2348843", "title": "Gino Sciardis", "text": ""}
{"id": "2348845", "revid": "298055", "url": "https://it.wikipedia.org/wiki?curid=2348845", "title": "Alessandro Palladini (personaggio)", "text": ""}
{"id": "2348849", "revid": "1877829", "url": "https://it.wikipedia.org/wiki?curid=2348849", "title": "De pictura", "text": "Il De pictura (o \"Sulla pittura\") \u00e8 un trattato sulla pittura scritto da Leon Battista Alberti. Secondo alcuni recenti studi fu redatto dapprima in volgare, nel 1435, dedicandolo a Filippo Brunelleschi, e successivamente in latino, arricchendolo di nuove riflessioni, di correzioni di precedenti errori e di chiarimenti.\nDescrizione.\nFu la prima opera di una trilogia di trattati sulle arti \"maggiori\" che ebbero una larga diffusione nell'ambito umanistico, arrivando ad essere tre testi fondamentali del Rinascimento. Gli altri due sono il \"De re aedificatoria\" (sull'architettura, scritto intorno al 1450) e il \"De statua\" (sulla scultura, di datazione incerta, forse del 1462).\nL'opera ebbe una scarsa fortuna nel campo della diretta pratica pittorica rinascimentale a dispetto delle sue valenze didattiche. La versione volgare rimase piuttosto dimenticata fino alla pubblicazione avvenuta solo nel 1847. La versione latina ebbe maggior diffusione e fu pubblicata a stampa, per la prima volta nel 1540 a Basilea.\nCon questo trattato, tuttavia, Alberti influenz\u00f2 sul piano teorico, non solo il Rinascimento italiano (Leonardo, Piero della Francesca) ma tutto quanto si sarebbe detto sulla pittura sino ai nostri giorni.\nGenesi dell'opera.\nAlberti faceva parte di una famiglia fiorentina esiliata durante le lotte politiche del XIV secolo, ed ebbe la possibilit\u00e0 di tornare a Firenze solo dal 1434, al seguito della corte papale che vi soggiorn\u00f2 a lungo, anche per partecipare al Concilio che si teneva in quegli anni.\nQui si avvicin\u00f2 all'opera dei novatori fiorentini (Filippo Brunelleschi, Donatello e Masaccio), con i quali condivideva l'interesse per l'umanesimo e per l'arte classica. Alberti fu il primo a dare una sistemazione teorica scritta alle innovazioni di questi maestri nelle discipline artistiche. Il \"De pictura\" fu la prima trattazione di una disciplina artistica non intesa solo come tecnica manuale, ma anche come ricerca intellettuale e culturale, e sarebbe difficile da immaginare fuori dallo straordinario contesto fiorentino e scritta da un autore diverso da Alberti, grande intellettuale umanista, ma artista egli stesso, anche se una sua attivit\u00e0 nel campo delle arti figurative \u00e8 ancora da dimostrare, nonostante poco lusinghieri riferimenti del Vasari.\nIn particolare, nel \"De pictura\" l'Alberti si prefiggeva di dare una regola e una sistemazione alle arti figurative, anche attraverso la geometria, e con finalit\u00e0 probabilmente didattiche. \nIl trattato conteneva quindi un'analisi di tutta la tecnica e la teoria pittorica fino ad allora conosciuta, con una sistematicit\u00e0 che superava i precedenti prontuari medievali ed opere come il \"Libro dell'arte\" di Cennino Cennini di pochi decenni prima.\nContenuti.\nIl trattato \u00e8 organizzato in tre \"libri\":\nDa notare nel trattato alcuni riferimenti a Vitruvio che potrebbero indicare in Alberti interessi verso l'architettura fin dagli anni '30 del XV secolo."}
{"id": "2348850", "revid": "399", "url": "https://it.wikipedia.org/wiki?curid=2348850", "title": "Giorgina di Wilczek", "text": "Biografia.\nGiovinezza.\nLa principessa Giorgina \u00e8 nata il 24 ottobre 1921 a Graz, in Austria. I suoi genitori furono il conte Ferdinando Maria di Wilczek (1893-1977) e la contessa Norbertine Kinsky von Wchinitz und Tettau (1888-1923), soprannominata \"Nora\", principalmente conosciuta per la sua attivit\u00e0 di volontariato come infermiera in Siberia durante la prima guerra mondiale e la rivoluzione russa. \nLa madre di Giorgina apparteneva alla nobile famiglia boema Kinsky, di cui facevano parte la principessa Francesca del Liechtenstein, l'attivista Bertha von Suttner, simbolo del pacifismo austriaco, e la principessa Marie Agla\u00eb. La madre mor\u00ec di parto dopo aver partorito, nel 1923, un bambino nato morto. Per linea paterna il suo bisnonno fu il conte, esploratore e mecenate austriaco Giovanni Nepomuceno di Wilczek (1837-1922). \nEducazione.\nLa principessa Giorgina venne educata nel liceo cattolico e privato \"Sacro Cuore\" di Vienna, poi nel Convitto della Congregazione di Ges\u00f9 a Roma e in seguito studi\u00f2 arti applicate e poi lingue all'Universit\u00e0 di Vienna, concludendo i suoi studi laureandosi come interprete di inglese, francese e italiano.\nMatrimonio.\nIl 7 marzo 1943 nella chiesa di San Florino (in seguito cattedrale) di Vaduz spos\u00f2 Francesco Giuseppe II del Liechtenstein (1906-1989), figlio del principe Luigi del Liechtenstein (1869-1955) e di sua moglie, l'arciduchessa Elisabetta Amalia d'Asburgo-Lorena (1878-1960).\nSeconda guerra mondiale e dopoguerra.\nNegli anni della seconda guerra mondiale la principessa Giorgina si preoccup\u00f2 molto per i prigionieri e i profughi di guerra e per la povert\u00e0 di cui soffrivano i civili. Alla fine della guerra, la principessa Giorgina inizi\u00f2 attivit\u00e0 di aiuto per i profughi di guerra al confine di Schaan e il 22 giugno 1945 fond\u00f2 la Croce Rossa del Liechtenstein. Ricopr\u00ec la carica di presidentessa della Croce Rossa Nazionale dal 1945 al 1984, anno in cui la nomina pass\u00f2 alla nuora, la principessa Marie Agla\u00eb.\nOltre alle sue numerose attivit\u00e0 di beneficenza, la principessa Gina sostenne moltissimo l'introduzione del diritto di voto per le donne liechtensteinesi, approvato con un referendum nel 1984, che rese il Principato l'ultimo paese europeo a concedere il diritto di voto alle donne. \nNel 1976 vennero pubblicati i diari della contessa Nora, madre di Giorgina, scritti dal 1916 al 1918, durante la sua attivit\u00e0 di infermiera in Siberia al tempo della Rivoluzione russa. La principessa Gina scrisse la prefazione del libro e nel 1987 venne insignita della Medaglia Henry Dunant dal Comitato Internazionale della Croce Rossa. \nFece la sua ultima apparizione pubblica il 29 luglio 1989, al matrimonio del principe Gundakar del Liechtenstein, pronipote di Alfredo del Liechtenstein, con la principessa Marie d'Orl\u00e9ans, figlia di Enrico d'Orl\u00e9ans.\nMorte.\nLa principessa Giorgina del Liechtenstein mor\u00ec il 18 ottobre 1989 in Svizzera, nell'ospedale cantonale di Grabs in cui era ricoverata a causa di una malattia. Mor\u00ec sei giorni prima di compiere 68 anni e suo marito, anche lui in precarie condizioni di salute, mor\u00ec poco dopo di lei, il 13 novembre 1989. Il funerale della principessa Gina \u00e8 stato celebrato nella Cattedrale di San Florino di Vaduz e accanto a lei \u00e8 sepolto il marito. Le tombe dei due coniugi sono visitabili ogni anno nel giorno di ognissanti.\nDiscendenza.\nGiorgina e Francesco Giuseppe II del Liechtenstein ebbero cinque figli:"}
{"id": "2348853", "revid": "196390", "url": "https://it.wikipedia.org/wiki?curid=2348853", "title": "Rai - Radiotelevisione Italiana", "text": ""}
{"id": "2348858", "revid": "165042", "url": "https://it.wikipedia.org/wiki?curid=2348858", "title": "Forno a cupola", "text": ""}
{"id": "2348860", "revid": "767487", "url": "https://it.wikipedia.org/wiki?curid=2348860", "title": "Barbara Lory", "text": "Alcuni suoi 45 giri sono stati pubblicati con lo pseudonimo Barbara o come Barbara dei Funamboli.\nBiografia.\nInizia la carriera giovanissima, partecipando a vari concorsi musicali nella sua regione, dove si mette in luce grazie alla sua voce potente, fino ad ottenere il primo contratto discografico con la Ariston Records, casa discografica appena nata, per la quale pubblica i primi 45 giri (tra cui \"\u00c8 quasi l'alba\", scritta da Giorgio Calabrese), i quali passano inosservati. Nel 1965 passa alla Saint Martin Record, incidendo una canzone scritta da Enzo Amadori, \"Se crederai\"; nello stesso anno vince il primo Festival della Lombardia con \"Sei tu Milano\", canzone scritta dal maestro Cosimo Di Ceglie per la musica e da Danpa per il testo. Partecipa al Cantagiro 1966 con \"Male di luna\", una delle prime canzoni scritte da Paolo Limiti (in questo caso insieme a Luciano Beretta).\nNel 1967 incide \"Ad occhi chiusi\": la b-side \"In questo mondo\" viene anche inserita in un'antologia di gruppi e cantanti beat intitolata \"Holidays in Italy\" insieme a \"Male di luna\". Dello stesso anno \u00e8 \"Far\u00f2 come te\", scritta da Alberto Testa per le parole e da Arrigo Amadesi per la musica. La canzone \u00e8 stata proposta al Festival di Zurigo. Nel 1969 pubblica, \"Dopo la pioggia\" (con il quale partecipa alla Mostra Internazionale di Musica Leggera di Venezia) e il suo ultimo album: nello stesso anno partecipa ad alcune gare all'Autodromo di Monza. Nel 1971 partecipa con I Funamboli alla XIX edizione del Festival di Napoli con \"Divertimento\", incluso poi in un 45 giri. L'anno successivo si ritira dal mondo della musica e si dedica al cinema, recitando in alcune pellicole con il suo vero nome.\nCollegamenti esterni.\n(EN) \"Barbara Lory\", su Internet Movie Database, IMDb.com."}
{"id": "2348862", "revid": "1543377", "url": "https://it.wikipedia.org/wiki?curid=2348862", "title": "Municipalit\u00e0 locale di Dawid Kruiper", "text": "La municipalit\u00e0 locale di Dawid Kruiper (in inglese \"Dawid Kruiper Local Municipality\") \u00e8 una municipalit\u00e0 locale del Sudafrica appartenente alla municipalit\u00e0 distrettuale di ZF Mgcawu, nella provincia del Capo Settentrionale. Si \u00e8 costituita nel 2016 a seguito della confluenza tra la municipalit\u00e0 locale di Mier e la municipalit\u00e0 locale di Khara Hais.\nIn base al censimento del 2016 la sua popolazione \u00e8 di 100.454 abitanti.\nLa sede amministrativa e legislativa \u00e8 la citt\u00e0 di Upington e il suo territorio si estende su una superficie di ed \u00e8 suddiviso in 12 circoscrizioni elettorali (\"wards\"). Il suo codice di distretto \u00e8 NC083.\nGeografia fisica.\nConfini.\nLa municipalit\u00e0 locale di Dawid Kruiper confina a nord e a ovest con il District Management Areas NCDMA08, a est e a sud con quella di !Kheis, a sud e a ovest con quella di !Kai! Garib."}
{"id": "2348865", "revid": "149466", "url": "https://it.wikipedia.org/wiki?curid=2348865", "title": "Riccardo I Drengot", "text": ""}
{"id": "2348870", "revid": "51032", "url": "https://it.wikipedia.org/wiki?curid=2348870", "title": "Civilt\u00e0 di Harappa", "text": ""}
{"id": "2348876", "revid": "339392", "url": "https://it.wikipedia.org/wiki?curid=2348876", "title": "Pinacoteca nazionale di Siena", "text": ""}
{"id": "2348879", "revid": "830939", "url": "https://it.wikipedia.org/wiki?curid=2348879", "title": "Lionel Royer", "text": "Biografia.\nLionel, nacque a Ch\u00e2teau-du-Loir nel dipartimento di Sarthe nel 1852. Part\u00ec volontario per la guerra franco-prussiana a meno di 18 anni, nel 2 dicembre del 1870 prese parte alla battaglia di Loigny con il generale Athanase de Charrette de la Contrie. Contrie, essendosi accorto che Royer disegnava bene, si offr\u00ec di finanziargli gli studi all'\u00c9cole nationale des beaux-arts di Parigi.\nRoyer divenne il pupillo di Alexandre Cabanel e di William-Adolphe Bouguereau. Vinse il Prix de Rome nel 1882. Divenne un ritrattista specializzato nella pittura storica, i suoi dipinti pi\u00f9 famosi sono \"Vercingetorige che getta le armi ai piedi di Cesare\" del 1899 e la decorazione della basilica di Domr\u00e9my-la-Pucelle dedicata a Giovanna d'Arco.\nFu illustratore di supplemento di un giornale dell'epoca, in particolare si ricordano \"Alfred Dreyfus nella sua prigione\" e \"Auguste Comte e le sue tre muse\". In ricordo alla partecipazione alla battaglia di Loigny regal\u00f2 due tele per la ricostruzione della chiesa del suo villaggio, una raffigurante il raduno dei volontari prima di partire per la battaglia, l'altra la notte angosciosa del Generale Sonis sul campo di battaglia.\nNel 1897 don\u00f2 alla \"Historical and Archaeological Company of Maine\" (di cui fu membro, al pari di Albert Maignan) dieci bozzetti ad acquerello rappresentanti la \"vita di Giovanna d'Arco\", uno dei quali era stato sviluppato e presentato per il concorso per le vetrate della cattedrale di Orl\u00e9ans nel 1893, durante il bozzetto era stato scartato.\nLionel Royer riprese il tema di Giovanna d'Arco (assistito dal mastro vetraio Charles Lorin di Chartres) per la basilica di Domr\u00e9my. Nella vetrata della \"deposizione della spada di Fierbois per un angelo\" la faccia di Jean Poton de Xaintrailles ricalca le fattezze dell'architetto della basilica stessa Paul S\u00e9dille.\nEbbe tre figlie femmine e un maschio; mor\u00ec a Neuilly-sur-Seine nel 1926."}
{"id": "2348880", "revid": "369194", "url": "https://it.wikipedia.org/wiki?curid=2348880", "title": "Lionel Noel Royer", "text": ""}
{"id": "2348885", "revid": "369194", "url": "https://it.wikipedia.org/wiki?curid=2348885", "title": "Lionel-No\u00ebl Royer", "text": ""}
{"id": "2348888", "revid": "121925738", "url": "https://it.wikipedia.org/wiki?curid=2348888", "title": "Robert Taylor (architetto)", "text": "Biografia.\nNato nell'Essex, Taylor segu\u00ec le orme paterne ed inizi\u00f2 a lavorare come scultore di pietra, e fu allievo di Sir Henry Cheere. Nonostante alcune importanti commissioni (compreso il busto del mercante londinese Christopher Emmott (morto nel 1745), oggi sito nella chiese di \"St Bartholomew\" a Colne nel Lancashire), egli am\u00f2 realizzare piccole opere ed indirizz\u00f2 i suoi interessi verso l'architettura, dove grazie al suo talento ed al duro lavoro, divenne uno dei pi\u00f9 rinomati architetti del suo tempo.\nFra i suoi primi progetti vi fu \"Asgill House\" (nota allora come \"Richmond Place\"), costruita per un ricco banchiere, Sir Charles Asgill, I baronetto, a Richmond upon Thames (intorno al 1760), e vicina a \"Oak House\". \nNel 1769 succedette a Sir William Chambers come architetto dell'Office of Works.\nDopo aver costruito \"Asgill House\", venne nominato architetto della Bank of England, carica che mantenne fino alla sua morte. Essa ebbe una causa banale, mor\u00ec infatti per le conseguenze di un raffreddore preso al funerale del suo amico Asgill, nel settembre 1788. Nell'incarico di architetto della Bank of England gli successe Sir John Soane.\nFra i suoi allievi figurarono grandi architetti come John Nash, George Byfield e William Pilkington.\nEgli ebbe un figlio, Michael Angelo Taylor (1757\u20131834), che divenne un politico del partito Whig nel corso degli anni 1830. Padre e figlio vennero entrambi sepolti nella chiesa di St Martin-in-the-Fields sita a Trafalgar Square a Londra.\nDal 1789 fino alla sua morte, Sir Robert fu vice presidente del \"Foundling Hospital\", una organizzazione caritatevole dedicata all'assistenza dei bambini abbandonati della citt\u00e0 di Londra. La Taylor Institution dell'Universit\u00e0 di Oxford, centro per lo studio delle lingue europee medioevali e moderne, prese il suo nome a seguito di un lascito che Sir Robert dispose \"per la costituzione di fondazione per il miglioramento dell'insegnamento delle lingue europee\". La somma venne inizialmente investita e gli interessi impiegati a coprire i costi di esercizio.\nLa \"Sir Robert Taylor Society\" \u00e8 un organismo che si propone di portare insegnanti di lingue moderne e professori, di Universit\u00e0 straniere, in lingue medioevali e moderne, all'Universit\u00e0 di Oxford. Una volta l'anno viene tenuto un seminario in cui si discute sulla letteratura e la cultura delle comunit\u00e0 le cui lingue sono insegnate presso la facolt\u00e0 di Oxford. Nella stessa occasione si esamina l'andamento delle immatricolazioni nei vari corsi di lingue dell'ateneo.\nOpere.\nFra le sue opere pi\u00f9 importanti si ricordano:"}
{"id": "2348890", "revid": "767487", "url": "https://it.wikipedia.org/wiki?curid=2348890", "title": "Siviera", "text": "La siviera o secchia di colata o caldaia di colata \u00e8 un recipiente atto a contenere ghisa, un metallo fuso. \nHa la forma di una grande secchia, ed \u00e8 costituita da un involucro di robusta lamiera rivestito internamente da materiale refrattario. Pu\u00f2 aver diverse dimensioni, dalle pi\u00f9 grandi, utilizzate nei centri siderurgici, capaci di trasportare sino a 400 tonnellate di metallo e che vengono movimentate e manovrate tramite carroponte o con appositi carri, sino alle pi\u00f9 piccole, utilizzate nelle piccole fonderie, che si manovrano a mano tramite lunghe aste che fungono da manici, di cui una a forcella per facilitare il versamento. Un altro tipo di siviera \u00e8 quello che viene montato su appositi carri ferroviari, per spostamenti pi\u00f9 lunghi, e che viene chiamato \"carro siviera\" o \"carro siluro\" dalla sua forma.\nLa siviera serve per raccogliere il metallo fuso che viene spillato da un forno fusorio, quale ad esempio l'altoforno o il cubilotto, e spostarlo fino alla successiva fase di lavorazione, che pu\u00f2 essere la colata, il versamento in un convertitore per la produzione dell'acciaio, o un'altra fase del processo produttivo."}
{"id": "2348893", "revid": "1123126", "url": "https://it.wikipedia.org/wiki?curid=2348893", "title": "Amministrazione apostolica del Kirghizistan", "text": "Lamministrazione apostolica del Kirghizistan (in latino: \"Administratio Apostolica Kyrgyzstaniana\") \u00e8 una sede della Chiesa cattolica, immediatamente soggetta alla Santa Sede. Nel 2017 contava 500 battezzati su 5.626.800 abitanti. \u00c8 retta dall'amministratore apostolico Anthony James Corcoran, S.I.\nTerritorio.\nL'amministrazione apostolica si estende sull'intero territorio dello stato del Kirghizistan, nell'Asia centrale.\nSede dell'amministrazione apostolica \u00e8 la capitale Bi\u0161kek.\nIl territorio \u00e8 suddiviso in 3 parrocchie con annesse 20 cappelle. Le parrocchie si trovano nelle citt\u00e0 di Bi\u0161kek (\"San Michele Arcangelo\"), \u017dalalabad (\"Santa Teresa di Calcutta\") e Talas (\"San Nicola\").\nStoria.\nLa missione sui iuris del Kirghizistan fu eretta il 22 dicembre 1997, ricavandone il territorio dall'amministrazione apostolica del Kazakistan del Latini (oggi diocesi di Karaganda).\nIl 18 marzo 2006 la missione sui iuris \u00e8 stata elevata ad amministrazione apostolica con la bolla \"In Kyrgyzstania spiritali\" di papa Benedetto XVI.\nCronotassi degli amministratori apostolici.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'amministrazione nel 2017 su una popolazione di 5.626.800 persone contava 500 battezzati."}
{"id": "2348894", "revid": "367445", "url": "https://it.wikipedia.org/wiki?curid=2348894", "title": "Palazzo Gallenga Stuart", "text": "Il Palazzo Gallenga Stuart, gi\u00e0 Palazzo Antinori, (XVIII secolo) si trova in piazza Fortebraccio 4, a Perugia, ed \u00e8 sede del quartier generale dell'Universit\u00e0 italiana per stranieri.\nStoria.\nIl Palazzo in stile barocco venne edificato su iniziativa di Giuseppe Antinori, su progetto dell'architetto romano Francesco Bianchi, per divenire dimora della nobile famiglia Antinori di Perugia. Nel 1720 un giovanissimo Carlo Goldoni, residente in citt\u00e0 a seguito del padre medico, esegu\u00ec qui - nelle adiacenze dell'odierna \"Sala Goldoniana\" - la sua prima recita. La facciata, caratterizzata da blocchi di grandi finestre, cornicioni in mattoni e pilastri, venne realizzata da Pietro Carattoli tra il 1748 e il 1758.\nNel 1875 il Palazzo venne acquistato da Romeo Gallenga Stuart e assunse l'attuale nome. Nel 1926 il Conte Gallenga Stuart cedette il palazzo al Comune di Perugia, e dal 1927 il Palazzo divenne sede dell'Universit\u00e0 per stranieri di Perugia. Nel 1931 un facoltoso studente statunitense, Frederick Thorne Rider, poi divenuto cittadino onorario di Perugia, elarg\u00ec un'ingente donazione all'Universit\u00e0, che consent\u00ec di realizzare la facciata posteriore e una nuova ala del palazzo.\nInterni.\nDi notevole pregio architettonico sono il vestibolo e lo scalone d'ingresso. All'interno dell'Aula Magna, progettata dall'architetto Dino Lilli, \u00e8 conservato un ciclo d'affreschi realizzato dal pittore futurista Gerardo Dottori negli anni trenta, denominato \"L'apoteosi di Roma\"."}
{"id": "2348900", "revid": "647919", "url": "https://it.wikipedia.org/wiki?curid=2348900", "title": "Liberty Bari", "text": ""}
{"id": "2348904", "revid": "267975", "url": "https://it.wikipedia.org/wiki?curid=2348904", "title": "Amministrazione apostolica del Caucaso", "text": ""}
{"id": "2348909", "revid": "165042", "url": "https://it.wikipedia.org/wiki?curid=2348909", "title": "Carro siviera", "text": ""}
{"id": "2348911", "revid": "118194066", "url": "https://it.wikipedia.org/wiki?curid=2348911", "title": "Attilio Corsini", "text": "Biografia.\nDiplomato all'Accademia nazionale d'arte drammatica aveva fatto esperienza al Piccolo di Milano e nei Teatri Stabili di Torino e Roma. Fu il fondatore della compagnia \"Attori &amp; Tecnici\" nel 1977, nata come compagnia di giro, che trov\u00f2 poi sede stabile al Teatro Vittoria. Fu direttore artistico del Teatro Vittoria al Testaccio a Roma. Lasci\u00f2 un figlio, Daniele, nato nel 1975.\n\u00c8 sepolto nel cimitero di Marcellina in provincia di Roma."}
{"id": "2348913", "revid": "165042", "url": "https://it.wikipedia.org/wiki?curid=2348913", "title": "Carro siluro", "text": ""}
{"id": "2348914", "revid": "165042", "url": "https://it.wikipedia.org/wiki?curid=2348914", "title": "Secchia di colata", "text": ""}
{"id": "2348915", "revid": "767487", "url": "https://it.wikipedia.org/wiki?curid=2348915", "title": "Zebra Crossing", "text": "Gli Zebra Crossing sono stati un gruppo pop italo-americano fondato nel 1978 dai fratelli Giosy e Mario Capuano, gi\u00e0 produttori dei Middle of the Road nella met\u00e0 degli anni settanta. Con una formazione di sette elementi, sono stati una delle poche band di musica pop formatesi in Italia ad essere prodotta da una casa discografica inglese, la Emi E.A.R.. Alla maniera dei gruppi dell'epoca, come ad esempio gli Earth Wind &amp; Fire, il complesso indossava durante gli spettacoli dal vivo dei curiosi abiti, a met\u00e0 tra i vestiti dei faraoni egiziani e improbabili extraterrestri.\nStoria.\nLa formazione originale comprendeva la cantante newyorkese di colore Vivian Houston, Claudio Golinelli (rispettivamente prima dell'incontro con Gianna Nannini e poi con Vasco Rossi) al basso, Carlo Pennisi alle chitarre, sostituito successivamente da Mario Schilir\u00f2 (attuale chitarrista di Zucchero Fornaciari), Valerio Galavotti e Daniele Puntiroli ai fiati, Enzo Vallicelli, gi\u00e0 con gli Uno di Elio D'Anna degli Osanna alla batteria, e il tastierista Alessandro Esseno. Dopo l'uscita del primo e unico album intitolato semplicemente \"Zebra Crossing\", pubblicato dalla Emi nel 1978, il gruppo intraprese un tour europeo promozionale fino alla fine del 1979 prima di sciogliersi definitivamente, con l'unico merito di essere stato insieme a pochi altri, uno dei primi progetti musicali nati in Italia a tentare la strada del mercato internazionale."}
{"id": "2348917", "revid": "165042", "url": "https://it.wikipedia.org/wiki?curid=2348917", "title": "Caldaia di colata", "text": ""}
{"id": "2348918", "revid": "6923", "url": "https://it.wikipedia.org/wiki?curid=2348918", "title": "Alfa Romeo mille - Aerfer FI 711.2 OCREN", "text": ""}
{"id": "2348919", "revid": "119677790", "url": "https://it.wikipedia.org/wiki?curid=2348919", "title": "Elmo (esercito romano)", "text": "L'elmo romano ( per l'elmo di metallo e \"galea\" per quello di cuoio) utilizzato dall'esercito romano per andare in battaglia nel corso degli oltre dodici secoli di vita, dalla data della fondazione della citt\u00e0 (753 a.C.) fino alla caduta dell'Impero romano d'Occidente, avvenuta nel 476, sub\u00ec numerose modifiche nella forma, nei materiali che lo componevano e nelle dimensioni. La sua funzione principale era quella di coprire il capo del fante, cavaliere romano dalle armi d'offesa del nemico.\nUtilizzo: equipaggiamento di protezione.\nL'elmo romano, come del resto tutti gli altri elmi antichi, aveva la funzione primaria nel proteggere il capo del soldato romano dai fendenti del nemico. Erano ricoperti internamente da cuoio, applicato con della resina naturale che, a contatto con l'acqua calda, poteva facilmente essere asportata, nel caso di eventuali riparazioni.\nTipi di elmo.\nPeriodo regio e repubblicano.\nElmo etrusco di fase villanoviana.\nQuesto tipo di elmo, in dotazione all'esercito etrusco, fu adottato anche dal primo esercito romuleo. Presentava una cresta metallica che dal lato frontale si congiungeva con quello posteriore. La forma in cima era a punta. Era formato da due parti perfettamente simmetriche che erano saldate insieme lungo la cresta di metallo di bronzo.\nElmo etrusco-corinzio.\nL'elmo di tipo corinzio (dal greco antico \"\u03ba\u03cc\u03c1\u03c5\u03c2 \u03ba\u03bf\u03c1\u03b9\u03bd\u03b8\u03af\u03b7\", moderno \"\u03ba\u03ac\u03c3\u03ba\u03b1 \u03ba\u03bf\u03c1\u03b9\u03bd\u03b8\u03b9\u03b1\u03ba\u03ae\") fu creato nell'antica Grecia e prende il nome da Corinto. Era un tipo di elmo di bronzo che nella sua forma tarda copriva tutta la testa ed il collo, con delle fessure per occhi e bocca. Una grande proiezione ricurva proteggeva la nuca, in modo simile alla galea. L'elmo etrusco-corinzio era una versione di quello greco, dove al contrario di quest'ultimo non copriva l'intero viso, ma si portava sulla testa come un cappello. Fu il primo elmo utilizzato dalle schiere dell'esercito romano. Fu introdotto molto probabilmente o dagli Etruschi o dai popoli della Magna Grecia, che fin dall'VII a.C. entrarono in contatto con i Romani. Fu per\u00f2 utilizzato solo dai cittadini romani che per censo risultarono tra i pi\u00f9 facoltosi, ovvero quelli della I classe, a causa del suo costo molto elevato. Sappiamo che era ancora in uso ai tempi di Cesare.\nElmo corinzio.\nL'elmo corinzio nasce nell'antica Grecia e prende il nome da Corinto. Era un tipo di elmo di bronzo che nella sua forma tarda copriva tutta la testa ed il collo, con delle fessure per occhi e bocca. Una grande proiezione ricurva proteggeva la nuca, in modo simile alla galea romana. L'elmo offriva ottima protezione in battaglia, ma impediva significativamente vista e udito, per cui, quando non c'era un combattimento, per comodit\u00e0 l'oplite greco lo indossava ruotato indietro sulla nuca (come la dea Atena in molte raffigurazioni). Questa abitudine port\u00f2 a una serie di varianti in Italia, dove le fessure erano quasi chiuse, dato che il casco non era pi\u00f9 calato sul viso ma indossato come un copricapo. Anche se l'elmo corinzio classico cadde in disuso presso i Greci a favore di tipi pi\u00f9 aperti, i tipi italo-corinzi rimasero in uso fino al I secolo d.C., essendo utilizzato, tra gli altri, dall'esercito romano. Nell'antica Roma venne introdotto o dagli Etruschi o dai popoli della Magna Grecia, ma, a causa del suo costo molto alto, veniva utilizzato solo dai cittadini romani pi\u00f9 facoltosi.\nElmo calcidico.\nL'elmo calcidico era un elmo in bronzo, indossato dagli opliti greci, particolarmente popolare in Grecia nel V e IV secolo a.C., ma esistente gi\u00e0 da tempo. Questo elmo venne ampiamente indossato nello stesso periodo nella Magna Grecia. Venne utilizzato anche dall'esercito romano a partire dal VI secolo a.C. Il nome deriva dalla citt\u00e0 di Chalcis in Eubea Sviluppato sulla base dell'elmo corinzio, era pi\u00f9 leggero, offriva un pi\u00f9 ampio campo visivo e, lasciando pi\u00f9 spazio per le orecchie, non attutiva il suono. Presentava una calotta simile a quella dell'elmo corinzio, le paragnatidi (copertura per le guance) inizialmente erano fisse, successivamente vennero collegate tramite delle cerniere. Il paranaso, tipico dell'elmo corinzio, tese a non essere pi\u00f9 utilizzato e quindi a sparire completamente.\nElmo attico.\nL'elmo attico era un tipo di elmo originario dell'antica Grecia, ma che fu ampiamente utilizzato in Italia e nel mondo ellenistico fino all'Impero romano avanzato.\nIl suo primo utilizzo nelle file dell'esercito romano risalirebbe ai primi anni della Repubblica romana, introdotto probabilmente dai popoli italici limitrofi. Simile all'elmo calcidico, se ne differenziava per l'assenza di paranaso. Era dotato di paraguance mobili che venivano legate con un laccio di cuoio. Era dotato di una punta in cima all'elmo, sulla quale era fissata una piuma dritta, oppure ai lati nel caso (come ci racconta Polibio) fossero fissate tre di colore nero o rosso, oltre ad una, seppur minima, protezione per il collo nella parte posteriore. Le decorazioni si trovavano sulla fronte abbastanza in alto e sui paraguance. Sopravvisse a lungo grazie soprattutto al suo aspetto. Fu infatti utilizzato da generali, imperatori e membri della guardia pretoriana.\nL'elmo Montefortino.\nIntorno alla fine del V secolo-inizi del IV secolo a.C. fu introdotto un nuovo tipo di elmo di provenienza celtica, chiamato \"Elmo di Montefortino\" dal nome di una necropoli in provincia di Ancona, e che venne utilizzato fino al I secolo a.C.\nPresentava un coppo allungato, che garantiva maggiore resistenza ai colpi dall'alto. Nella parte pi\u00f9 alta dell'elmo era collocato un \"apex\" (a volte fabbricato a parte e poi aggiunto, oppure fuso con l'intero coppo), sul quale si inserivano delle piume, con lo scopo di far sembrare pi\u00f9 alti i soldati all'occhio del nemico, come ci racconta lo stesso Polibio nel descrivere gli \"Hastati\". La protuberanza era infatti riempita di piombo per mantenere fermo il piolo del pennacchio, a volte composto da crine di cavallo come risulta nella grande Ara di Domizio Enobarbo del 113 a.C.\nL'elmo Montefortino fu catalogato dall'esperto Henry Russell Robinson con sei lettere (A, B, C, D, E, F) alle quali corrispondono sei tipologie diverse. Nei modelli \u00e8 assente un rinforzo frontale e il paranuca \u00e8 solo accennato. I modelli pi\u00f9 recenti assomigliavano molto ai coevi elmi Coolus. Sappiamo infine che l'elmo di Montefortino era in uso nelle coorti urbane, come testimonia un suo esemplare con inciso \"AURELIUS VICTORINUS MIL COH XII URB\" (ovvero \"Aurelio Vittorino della XII coorte urbana milliaria). \nElmo di fine IV-III secolo a.C.\nDal periodo tardo repubblicano a quello imperiale dei Giulio-Claudii.\nL'elmo Coolus.\nL'elmo di tipo Coolus prende il nome da Coole in Francia. Questo tipo di elmo esiste fin dal III secolo a.C., ma inizi\u00f2 a sostituire il Montefortino solo nel I secolo a.C. Non \u00e8 molto diverso dall'elmo Montefortino, ma presenta un coppo semisferico. I primi due modelli (A e B) erano molto semplici, ma fin dal modello \"C\" erano presenti il rinforzo frontale e un paranuca pronunciato. Questi due elementi servivano per proteggere il soldato dai colpi sulla testa che sarebbero scivolati, ferendolo sulla schiena o in viso. Anche questo elmo presentava un \"apex\" e due grandi paragnatidi, era assente per\u00f2 una protezione per le orecchie. L'elmo Coolus fu catalogato da Robinson con nove lettere (A, B, C, D, E, F, G, H, I) alle quali corrispondono nove tipologie diverse.\nL'elmo Agen-Port.\nGli elmi Agen-Port sono catalogati in soli due modelli (A e B). Sono particolari elmi diffusi durante le campagne di Cesare e hanno alcune caratteristiche che possono essere considerate progenitrici degli elmi gallici imperiali. Nell'elmo Agen-Port di tipo \"B\" \u00e8 da segnalare il disegno in rilievo di due sopracciglia.\nPeriodo alto imperiale.\nGli elmi gallico imperiali sono stati classificati da Robinson con le lettere dalla A alla K, gli italico imperiali dalla A alla H. Questi due tipi di elmo sono raggruppati da altri studiosi nella grande famiglia degli elmi \"Weisenau\". Va inoltre detto che i modelli di tipo gallico erano di migliore qualit\u00e0 rispetto a quelli italici.\nDi tipo gallico.\nPoco dopo la conquista della Gallia da parte di Gaio Giulio Cesare (58-50 a.C.), le legioni del nord cominciarono ad abbandonare piano piano l'elmo di tipo Montefortino ed etrusco-corinzio, a vantaggio di un elmo di tipo gallico.\nQuesti elmi erano notevolmente influenzati dagli elmi gallici anche nelle decorazioni (per questo chiamati elmi gallico imperiali). Gli elmi gallico imperiali presentavano un coppo semisferico e, come gli italico imperiali, un esteso paranuca e un rinforzo frontale. Dopo la guerra di Traiano in Dacia del 101 d.C. vennero aggiunti dei rinforzi incrociati sul coppo, in quanto i Daci utilizzavano spade ricurve con le quali superavano lo scudo romano e colpivano dall'alto. Gli elmi gallico imperiali sono caratterizzati dalla presenza sulla parte frontale del disegno in rilievo di due sopracciglia. Questi elmi furono prodotti prevalentemente in ferro, in pochi casi per\u00f2 potevano essere in bronzo.\nL'elmo di tipo di tipo \"G\" era considerato da Robinson come il tipico elmo della met\u00e0 del I secolo, bench\u00e9 l'elmo di Coolus rimanesse in dotazione all'esercito romano fino agli inizi del II secolo. Il miglior esempio di questo elmo proviene da Mainz-Weisenau. Ritrovamenti archeologici di questo genere di elmo sono stati poi trovati in Britannia nell'antico sito di \"Camulodunum\", e databile alla rivolta di Budicca del 61.\nIl tipo \"H\" \u00e8 simile al tipo \"G\", ma con un diverso stile di sopracciglia e una protezione del collo pi\u00f9 inclinata. Il pi\u00f9 completo esempio di questo tipo proviene dagli scavi in Germania lungo il fiume Lech, nei pressi di Augusta. Tale casco \u00e8 databile dalla prima met\u00e0 del I secolo fino al III secolo.\nIl tipo \"I\", databile come il precedente \"H\" al periodo della prima met\u00e0 del I secolo fino al III secolo, presentava un identico design, ma era fatto in ottone, invece che di ferro. Un esempio di questo casco lo troviamo nell'antico sito di \"Mogontiacum\", ed apparterrebbe ad un soldato di nome \"L. Lucrezio Celeris\" della Legio I Adiutrix (legione che qui soggiorn\u00f2 tra il 70 e l'86. \u00c8 infine ipotizzabile che su questo elmo vi fosse una cresta fissata trasversalmente o verticalmente (a seconda della carica che si ricopriva). E potevano essere fissate anche della piume, suggerendo si trattasse della carica di alto rango come quella di un \"Optio\".\nDi tipo italico.\nErano di produzione delle officine italiche e di ispirazione greco-italica soprattutto nella forma del coppo, leggermente allungata in avanti (visibile maggiormente nei primi modelli), e delle paragnatidi. Erano di vario tipo. Il tipo \"D\" era decorato con motivi dorati e sembra che fosse un prodotto di massa. Gli attacchi dei paraguance e la parte posteriore risultano molto rinforzati, forse per proteggere meglio il legionario dalle spade ricurve dei Daci durante la conquista della Dacia degli anni 101-106.\nIl tipo \"E\", molto simile al precedente tipo \"D\" per motivi decorativi, era invece supportato da dei ganci dove era attaccata una cresta, tanto che si \u00e8 supposto potesse appartenere ad un'unit\u00e0 speciale come la guardia pretoriana.\nIl tipo \"G\" era praticamente identico al tipo \"D\" ma con una maggiore protezione del collo anche da attacchi laterali. Il disco nella parte posteriore era infatti sia obliquo sia incurvato.\nIl tipo \"H\" \u00e8 uno dei meglio conservati. Era molto decorato e particolarmente rinforzato internamente. La parte superiore presenta delle \"ali d'Aquila\" o forse delle \"sopracciglia\". La protezione posteriore per il collo era molto profonda. Questo elmo sembra fosse in dotazione all'esercito romano durante la dinastia degli Antonini e dei Severi.\nL'elmo Niederbieber.\nUtilizzato inizialmente solo dalla cavalleria, intorno al 200 d.c venne adottato anche dalla fanteria diventando uno degli elmi pi\u00f9 diffusi durante III secolo. Prende il nome dalla localit\u00e0 di Niederbieber, in Germania, dove \u00e8 stato rinvenuto per la prima volta, che a quel tempo si trovava sul limes renano. \nDa parata.\nSono stati ritrovati diversi esemplari di elmi romani metallici forniti di celata a forma di viso umano. La tipologia varia: si va dall'elmo tradizionale, cui si aggiunge la parte del volto, alla simil-testa metallica con nastro sui capelli, al berretto frigio. La maschera metallica era sempre molto aderente al viso, lasciando dei buchi per gli occhi e per a bocca. Dal momento che alcuni esemplari sono anche rifiniti con metalli preziosi, si presume fossero in uso alla cavalleria o utilizzati solo per le parate, non essendo pratici da usare in un combattimento campale, dove il viso coperto dal metallo si pu\u00f2 surriscaldare facilmente.\nPeriodo tardo imperiale.\nL'elmo \"Intercisa\".\n\u00c8 un tipo di elmo facilmente producibile su larga scala, grazie anche alla sua forma. Fu soprattutto utilizzato dalle legioni delle province orientali a partire dal IV secolo. In questo elmo \u00e8 possibile riconoscere l'influenza dei vicini Persiani, dove la forma assomiglia ad una semicoppa sferica. I paraguance sono ridotti all'essenziale. Sembra potesse essere usato da fanti e cavalieri.\nQuesto tipo di elmo, di ispirazione sasanide, si diffuse verso la fine del III secolo. Era di notevole facilit\u00e0 costruttiva, perci\u00f2 si diffuse molto rapidamente. Il coppo era composto da due parti unite da una striscia di metallo in rilievo che lo percorreva dalla parte frontale alla nuca. Il paranuca e le paragnatidi venivano uniti al resto dell'elmo da parti in cuoio. Probabilmente l'intero elmo aveva uno strato di argentatura; le decorazioni pi\u00f9 comuni consistevano in due occhi sulla parte frontale o rappresentati come croci sull'intera calotta.\nL'elmo \"Berkasovo\".\nQuesta tipologia di elmo risale alla met\u00e0 del IV secolo. La calotta era composta o da due parti unite tra loro, come avveniva con la tipologia \"Intercisa\", o da quattro parti unite da un rinforzo a croce. Sulla parte frontale era presente un paranaso a forma di \"T\" e il paranuca era collegato alla calotta con ganci e fibbie; le paragnatidi venivano applicate tramite parti di cuoio oppure strisce di metallo e rivetti. Alcuni elmi di questo tipo erano molto decorati, a seconda dell'importanza del possessore vi si potevano incastonare addirittura pietre preziose.\n\"Spangenhelm\".\nDiffusosi tra il V e il VI secolo, era stato precedentemente utilizzato dalla cavalleria roxolana, raffigurata nella Colonna traiana, e nel IV secolo dalla cavalleria romana. Era composto da pi\u00f9 segmenti metallici saldati con dei rivetti. La calotta era composta da quattro o sei spicchi saldati da una striscia metallica che ne percorre tutta la circonferenza nella parte inferiore; tra uno spicchio e l'altro erano presenti delle bande metalliche che confluivano sulla cima del coppo. I pi\u00f9 importanti ritrovamenti sono avvenuti in Egitto a Der el Medineh e in Alsazia a Baldenheim. La tipologia \"Spangenhelm-Der el Medineh\" presentava una calotta allungata, un paranaso e sia paragnatidi che paranuca, saldati alla calotta tramite delle cerniere; la tipologia \"Spangenhelm-Baldenheim\", invece, aveva un coppo pi\u00f9 basso, paragnatidi pi\u00f9 strette, ed era assente il paranaso.\nCollegamenti esterni.\nElenco di tutti gli elmi utilizzati nell'esercito romano"}
{"id": "2348923", "revid": "1543377", "url": "https://it.wikipedia.org/wiki?curid=2348923", "title": "Fixing a Hole", "text": "Fixing a Hole \u00e8 una canzone dei Beatles scritta principalmente da Paul McCartney (anche se accreditata al duo Lennon-McCartney) e contenuta nell'album \"Sgt. Pepper's Lonely Hearts Club Band\" del 1967.\nIl brano.\nRegistrazione.\nLa prima delle due sedute di registrazione per la canzone si tenne al Regent Sound Studio di Londra il 9 febbraio 1967 dove vennero effettuate tre incisioni del brano. Il Regent fu usato perch\u00e9 gli Abbey Road Studios non erano disponibili quella sera. Questa fu la prima volta che i Beatles usarono un altro studio oltre Abbey Road per registrare un brano su un disco della EMI. George Martin ha ricordato in proposito: \"\u00abNon riuscimmo a ottenere uno studio di Abbey Road quella sera. Ma il Regent Sound era uno studio stretto e scomodo, affollatissimo e spazioso come una scatola di sardine.\u00bb\"\nSecondo Paul McCartney, la sera della session uno strano tizio si present\u00f2 al cancello di casa McCartney affermando di essere Ges\u00f9 Cristo. Dopo una tazza di t\u00e8, e dopo essersi fatto promettere che sarebbe stato tranquillo e seduto buono buono in un angolo, Paul port\u00f2 l'uomo con s\u00e9 allo studio di registrazione. Al termine della seduta di registrazione, l'uomo se ne and\u00f2 senza farsi rivedere mai pi\u00f9.\nIspirazione.\nUna teoria diffusa \u00e8 che la canzone fosse un'ode alle iniezioni di eroina, in riferimento alle parole del testo \"hole\" (\"buco\") e \"fix\" (\"bucarsi\" in slang), ma McCartney sment\u00ec sempre categoricamente questa interpretazione. Disse invece, che il brano parlava semplicemente di lui stesso che riparava il tetto della sua fattoria in Scozia, \"Where the rain gets in (Da dove entra la pioggia)\". Molti, comunque, sono ancora convinti, data la natura psichedelica e surreale del testo, che la canzone sia un riferimento ai segni o \"buchi\" lasciati nel braccio di un tossicodipendente dall'ago della siringa dopo l'iniezione. Ma Paul stesso dar\u00e0 del significato del brano altre due spiegazioni diverse \u2013 almeno in apparenza. Intervistato a proposito da Alan Aldridge, dichiar\u00f2 ambiguamente: \u00abVolevo dire che se c'\u00e8 una crepa nel soffitto, o la stanza \u00e8 troppo cupa, allora bisogna trovare un rimedio\u00bb. In seguito defin\u00ec il brano \u00abun'ode all'erba\u00bb, che egli consumava in quel periodo per sfuggire alla routine e per andare alla libera esplorazione di spazi aperti.\nSecondo i suoi diari, il roadie dei Beatles Mal Evans avrebbe contribuito alla composizione del brano."}
{"id": "2348924", "revid": "536103", "url": "https://it.wikipedia.org/wiki?curid=2348924", "title": "Physical (singolo Olivia Newton-John)", "text": "Physical \u00e8 una canzone della cantante pop Olivia Newton-John, pubblicata nel settembre 1981. Il brano \u00e8 stato un successo immediato, vendendo 2 milioni di copie negli Stati Uniti, venendo certificato disco di platino, e passando 10 settimane alla numero uno della Billboard Hot 100, alla fine \u00e8 diventata la maggiore hit americana della Newton-John. \u00c8 arrivata anche al numero 7 della classifica inglese, \u00e8 stata nominata ai Grammy Awards per la migliore \"performance\" pop femminile, e ha vinto il premio per miglior singolo pop. \"Physical\" \u00e8 una delle maggiori hit degli anni '80\nLa canzone \u00e8 stata scritta da Steve Kipner e Terry Shaddick, e prodotta dal collaboratore della Newton-John John Farrar. Gli scrittori l'avevano scritta per un uomo. Stava andando a regalarla a Rod Stewart ma la Newton-John l'ha presa al posto suo.\nProduzione e successo.\nRegistrata all'inizio del 1981, \"Physical\" arriv\u00f2 al numero uno della classifica statunitense \"Billboard Hot 100\" nel mese di novembre e vi rimase per dieci settimane, fino quasi alla fine del gennaio 1982. In termini di piazzamenti in classifica, il brano rimase il singolo pi\u00f9 popolare nella carriera di Olivia Newton-John, oltre che il suo ultimo numero uno, ad oggi. La rivista \"Billboard\" posizion\u00f2 il singolo al numero uno dei maggiori successi di quell'anno 1982, oltre ad essere il maggior successo in quella classifica nella decade degli anni ottanta. Nella classifica \"Billboard's All Time Top 100\", stilata nel 2002, il brano si \u00e8 classificato alla sesta posizione Nonostante il successo il brano per\u00f2 non fu trasmesso da diverse radio per via dei contenuti erotici del testo, ed in alcuni paesi fu addirittura bandita la pubblicazione del singolo.\nIl video.\nIl video musicale prodotto per \"Physical\" vede la cantante in una attillata tuta da ginnastica, allenarsi in palestra insieme a diversi uomini sovrappeso, che in seguito si trasformeranno in individui dai corpi muscolosi. Tuttavia il mutamento fisico degli uomini, corrisponde anche ad un cambiamento dei gusti sessuali, dato che in seguito alla metamorfosi nessuno sembra pi\u00f9 interessato alle avances della cantante. Le connotazioni comiche del video servirono in parte a distogliere l'attenzione dagli espliciti riferimenti sessuali presenti nel testo. Il video vinse un Grammy Award come \"video dell'anno\" nel 1983."}
{"id": "2348928", "revid": "1305772", "url": "https://it.wikipedia.org/wiki?curid=2348928", "title": "Hernandarias", "text": ""}
{"id": "2348930", "revid": "121836", "url": "https://it.wikipedia.org/wiki?curid=2348930", "title": "Sir Thomas Beecham", "text": ""}
{"id": "2348931", "revid": "219110", "url": "https://it.wikipedia.org/wiki?curid=2348931", "title": "GNOME Videos", "text": "GNOME Videos, precedentemente chiamato Totem, \u00e8 un lettore multimediale libero (audio e video) per l'ambiente GNOME; funziona quindi su sistemi Linux, Solaris, BSD e altri sistemi Unix e Unix-like. Fa ufficialmente parte di GNOME dalla versione 2.10 (pubblicata nel marzo del 2005), ma di fatto \u00e8 incluso in molti ambienti GNOME. Usa il framework GStreamer come \"backend.\"\nTotem \u00e8 il lettore installato di default in molte distribuzioni Linux (ad esempio Ubuntu, Mandriva Linux) ed \u00e8 rilasciato con una licenza GNU General Public License.\nCon il rilascio della versione 3.5.90, il nome \u00e8 stato cambiato in Video. Il nome \"Totem\" \u00e8 rimasto in uso \"de facto\" (l'eseguibile, ad esempio, usa ancora il nome Totem, cos\u00ec come il suo pacchetto in Debian).\nFunzionalit\u00e0.\nEsistono due versioni di Totem, anche se le differenze tra queste non sono visibili al livello di interfaccia utente: una \u00e8 basata su GStreamer, una piattaforma software modulare usata per creare applicazioni multimediali. Questa versione ha una elevata estensibilit\u00e0 e supporta una grande variet\u00e0 di formati multimediali. L'altra \u00e8 basata su xine, una normale libreria multimediale, l'unica versione all'epoca in grado di riprodurre DVD crittografati. Successivamente, grazie ai miglioramenti in GStreamer inclusa la capacit\u00e0 di riprodurre DVD crittografati, il team di sviluppo di Totem ha abbandonato il supporto per il backend xine.\nUna caratteristica notevole di Totem \u00e8 la sua piena integrazione con l'ambiente desktop GNOME e il suo file manager Nautilus: ci\u00f2 comprende la visualizzazione di anteprime dei video direttamente nella finestra di Nautilus e un plugin per Mozilla Firefox e i browser \"Netscape-compatibili\".\nGrazie ad un gran numero di plugin disponibili per GStreamer, Totem pu\u00f2 riprodurre tutti i principali formati multimediali, sia aperti che proprietari. Riproduce anche un gran numero di formati di playlist:\nSHOUTcast, M3U, XML Shareable Playlist Format (XSPF), SMIL, playlist Windows Media Player e playlist RealAudio. Le playlist sono facilmente gestibili usando funzionalit\u00e0 di \"Drag and drop\".\nLa riproduzione di video a pieno schermo (\"full screen\") \u00e8 supportata in quasi tutte le configurazioni di sistemi X Window, comprese quelle di multi-head Xinerama e su display connessi\nin TV-Out. Luminosit\u00e0, contrasto e saturazione del video possono essere aggiustate dinamicamente durante la riproduzione. Per l'audio \u00e8 supportato lo stereo. Nei computer con una porta ad infrarossi, Totem pu\u00f2 essere controllato da remoto via LIRC.\nPossono essere catturati fermi immagine facilmente senza ricorrere a programmi esterni. Esiste un plugin per la funzionalit\u00e0 telestrator usando \"Gromit\".\n\u00c8 supportata anche la funzionalit\u00e0 di sottotitolazione SubRip, sia automatica che manuale (a riga di comando),"}
{"id": "2348932", "revid": "767487", "url": "https://it.wikipedia.org/wiki?curid=2348932", "title": "Anderson Sebasti\u00e3o Cardoso", "text": "Carriera.\nClub.\nInizi\u00f2 la carriera nel Mogi Mirim (dal 2000 al 2003); successivamente gioc\u00f2 per Portuguesa Santista (2003 e 2004), Am\u00e9rica (2004 e 2005), Juventude (2006) e Figueirense (2006 e 2007).\nProprio col Figueirense, vinse il Campionato Catarinense 2006 diventando il capitano e il tiratore dei calci piazzati.\nMesso sotto contratto dal Corinthians per il Campionato Paulista 2008, disputando anche il vittorioso campionato di S\u00e9rie B, giungendo anche in finale in Copa do Brasil 2008, perdendo. Durante il Campionato Paulista 2009 \u00e8 stato uno dei migliori realizzatori del campionato, nonostante il suo ruolo di difensore."}
{"id": "2348938", "revid": "182396", "url": "https://it.wikipedia.org/wiki?curid=2348938", "title": "Galea (esercito romano)", "text": ""}
{"id": "2348944", "revid": "1573940", "url": "https://it.wikipedia.org/wiki?curid=2348944", "title": "Bzoummar", "text": "Bzoummar o Bzommar () \u00e8 un villaggio libanese. Si trova 36 chilometri a nordest di Beirut ad un'altitudine compresa tra i 920 e i 950 metri sul Mediterraneo. Fa parte della qazaa del distretto di Kisrawan. Bezoummar \u00e8 da 250 anni la sede di un convento e della residenza del patriarca della chiesa armeno-cattolica. . Nonostante l'opposizione degli abitanti del villaggio, come la maggior parte delle persone amano il generale Michel Aoun."}
{"id": "2348948", "revid": "23645384", "url": "https://it.wikipedia.org/wiki?curid=2348948", "title": "Carmatic Pistoia", "text": ""}
{"id": "2348950", "revid": "490715", "url": "https://it.wikipedia.org/wiki?curid=2348950", "title": "Nerses Bedros XIX Tarmouni", "text": "Biografia.\nNato ad Il Cairo in Egitto il 17 gennaio 1940, viene ordinato sacerdote il 15 agosto 1965.\nIl 21 agosto 1989 viene nominato eparca di Alessandria degli Armeni e di conseguenza riceve l'ordinazione episcopale il 18 febbraio 1990. Il 7 ottobre 1999 la Chiesa armeno-cattolica lo elegge come nuovo patriarca della sede di Cilicia degli Armeni in Libano e riceve l'approvazione di papa Giovanni Paolo II il 13 ottobre 1999.\nIl 12 aprile 2015 concelebra con papa Francesco la santa messa per il centenario del genocidio armeno (Metz Yeghern) con il rito di proclamazione a Dottore della Chiesa di San Gregorio di Narek.\nMuore a Beirut il 25 giugno 2015 per un arresto cardiaco dopo un improvviso malore.\nLe esequie si sono tenute nel pomeriggio del 30 giugno nella cattedrale dei Santi Gregorio ed Elia a Beirut.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2348952", "revid": "767487", "url": "https://it.wikipedia.org/wiki?curid=2348952", "title": "Acta Philosophica", "text": "Acta Philosophica \u00e8 una rivista internazionale di filosofia nata nel 1992.\nPubblicata fino al 2004 da Armando editore (Roma), dal 2005 viene edita da \"Fabrizio Serra Editore\" (Pisa - Roma), mantenendo la stessa linea editoriale a cura della Facolt\u00e0 di Filosofia della Pontificia Universit\u00e0 della Santa Croce. Il volume annuale \u00e8 costituito da due fascicoli semestrali di circa 200 pagine ciascuno.\nLa rivista pubblica articoli in italiano, inglese, spagnolo e francese, concernenti le principali questioni del dibattito filosofico, con un particolare riferimento al dialogo tra filosofia e scienza, e alle diverse istanze che derivano dai rapporti tra ragione e fede, e tra la filosofia classica e il pensiero contemporaneo. Inoltre, viene dato notevole spazio alla presentazione delle opere filosofiche recenti.\nOgni fascicolo \u00e8 strutturato nelle seguenti sezioni:\nLe bibliografie tematiche sono state dedicate ai seguenti temi: \nAnnualmente, inoltre, \u00e8 ospitata la sezione \"Forum\", con un dibattito su un libro recente o su un argomento specifico. Tra gli argomenti affrontati, figurano i seguenti: \nPeriodicamente nei fascicoli viene offerto un quaderno monografico; quelli pubblicati finora sono i seguenti: "}
{"id": "2348957", "revid": "787565", "url": "https://it.wikipedia.org/wiki?curid=2348957", "title": "Alberto Liuzzi", "text": "Biografia.\nDiscendente da antica famiglia di origine ebrea, suo padre il dottor Tullio era il medico di Arta Terme, sua cittadina natale, in provincia di Udine. Diplomatosi ragioniere nell'Istituto Tecnico di Udine; chiamato alle armi nell'aprile 1917, frequent\u00f2 il corso allievi ufficiali presso la Scuola Militare di Modena dalla quale usc\u00ec a 19 anni con il grado di sottotenente di fanteria, specialit\u00e0 alpini e destinato al battaglione \"Tolmezzo\" dell'8\u00ba Reggimento alpini, con cui partecip\u00f2 alla prima guerra mondiale, alla quale prese parte con il padre, meritando anche un encomio solenne dal comandante la 5\u00aa Divisione e guadagnandosi due croci di guerra al valore militare. Promosso tenente nel gennaio 1919, venne congedato nel novembre dell'anno successivo.\nNel 1923, all'inizio del regime di Mussolini, si arruol\u00f2 nella Milizia Volontaria per la Sicurezza Nazionale con il grado di centurione. Promosso console generale nell'ottobre 1936 (le leggi razziali furono emanate successivamente alla sua morte), nel gennaio successivo part\u00ec per la Spagna partecipando alla guerra civile con il Corpo Truppe Volontarie, al comando dell'XI gruppo \u00abBanderas\u00bb della Divisione \"Penne Nere\". Il 12 marzo 1937, nel corso della battaglia di Guadalajara, il suo autoblindo Ansaldo Lancia 1ZM venne colpito da una bomba dell'aviazione repubblicana. Liuzzi mor\u00ec insieme all'autista e fu decorato con la medaglia d'oro al valor militare alla memoria.\nCarriera sportivo.\nFu anche uno sportivo essendo stato pi\u00f9 volte campione friulano e veneto di atletica.\nNella stagione 1922-1923 fu capitano della squadra di calcio dell'Udinese, con cui disput\u00f2 13 gare nel campionato di Prima Divisione.\nIl monumento alla sua memoria.\nDopo la guerra, la sua famiglia fece costruire una tomba monumentale nei pressi di Guadalajara lungo la strada di grande comunicazione Madrid-Barcellona, oggi un'autostrada, che Franco ordin\u00f2 di abbattere nell'estate del 1969, in quanto essendo la Spagna diventata in quel periodo una meta turistica internazionale, con l'arrivo di molti turisti stranieri quel monumento agli occhi di tutto il mondo non era \"politicamente corretto\".\nRiconoscimenti.\nIl regime gli dedic\u00f2 il sommergibile oceanico \"Console Generale Liuzzi\", che diede il nome alla classe Liuzzi."}
{"id": "2348976", "revid": "122561895", "url": "https://it.wikipedia.org/wiki?curid=2348976", "title": "San Giorgio e il drago (Paolo Uccello)", "text": "San Giorgio e il drago \u00e8 un dipinto a olio su tela (57\u00d773\u00a0cm) di Paolo Uccello, conservata alla National Gallery di Londra e databile al 1460 circa. Sebbene notoriamente l'uso della tela come supporto per i dipinti sia divenuto popolare a Venezia verso la fine del Quattrocento, pare che i primi esempi di pittura su tela siano fiorentini. Questo dipinto, nello specifico, pare essere il primo (o meglio il pi\u00f9 antico) esempio a noi pervenuto di olio su tela, dopo la \"Crocifissione\" di Donato de' Bardi.\nDescrizione e stile.\nL'opera ritrae il cavaliere san Giorgio mentre dall'alto del suo cavallo sta trafiggendo lo spaventoso drago. Secondo il racconto della Legenda Aurea, san Giorgio, dopo averlo ferito, invita la principessa a legarlo senza timore con la sua cintura perch\u00e9 la segua in citt\u00e0 \"come una mansuetissima cagna\", dove verr\u00e0 poi ucciso dal santo per convertirne la popolazione al cristianesimo. San Giorgio \u00e8 l'emblema della ragione che trionfa sulla bestialit\u00e0 e della fede che vince il male.\nLo sfondo \u00e8 composto dalla grotta dove il drago ha il suo antro e di un sereno paesaggio con un turbine di nuvole sopra San Giorgio, a simboleggiare il suo vigore guerriero. Il ciclone dietro san Giorgio \u00e8 composto da un vortice di nubi, che sembra anticipare gli studi dal vero di Leonardo da Vinci. Il suolo \u00e8 composto da siepi quadrangolari disegnate secondo le regole della prospettiva lineare centrica, della quale Paolo Uccello fu uno dei primi maestri. \nNonostante la rigorosit\u00e0 della costruzione, la disposizione dei protagonisti non d\u00e0 un'idea convincente di profondit\u00e0, essendo semplicemente giustapposti allo sfondo, tanto che non proiettano nemmeno le ombre in terra. La principessa poi, cos\u00ec longilinea, composta e aristocratica, sembra presa dalla cultura tardogotica, facendo di questa tela un'opera di transizione tra il Rinascimento e la cultura gotica, dove sono presenti alcuni elementi innovativi ma ne mancano altri. Non mancano infatti accenni fiabeschi o paradossali, come lo stravagante drago o la sottilissima lancia, che nella realt\u00e0 sarebbe estremamente fragile.\nDi Paolo Uccello esiste anche un'altra tavola con \"San Giorgio e il drago\" di dimensioni simili (52\u00d790\u00a0cm), conservata nel Museo Jacquemart-Andr\u00e9 di Parigi. Datata a un periodo leggermente successivo, presenta alcuni accorgimenti come un accenno di ombra al suolo, mentre la resa delle figure \u00e8 pi\u00f9 schematica. Una terza tavola, anteriore alle altre due, si trova alla National Gallery of Victoria di Melbourne."}
{"id": "2348978", "revid": "848247", "url": "https://it.wikipedia.org/wiki?curid=2348978", "title": "Simi", "text": "Simi (, \"Symi\"), detta Sime nell'antichit\u00e0, \u00e8 un'isola greca del Mar Egeo nell'arcipelago del Dodecaneso, situata 41\u00a0km a nord dalle coste dell'isola di Rodi, si estende su una superficie di 58,1\u00a0km\u00b2.Si trova a pochi chilometri di fronte alla Turchia. Dal punto di vista amministrativo \u00e8 un comune della periferia dell'Egeo Meridionale (unit\u00e0 periferica di Rodi).\nL'isola conserva oltre trecento tra monasteri e chiese. Le chiese pi\u00f9 importanti sono: Profeta Elias, San Giovanni di Tsagkrias, San Procopio, Madonna Myrtariotissa, Roukouniotis, Santa Marina e il Monastero di San Michele Arcangelo di Panormitis. Da segnalare l'Abbazia Kokkimidi, un monastero bizantino rinnovato nel 1697, l'Abbazia Perivioti e il Monastero della Croce di guerra.\nStoria.\nL'ottava pi\u00f9 grande isola greca del Dodecaneso \u00e8 particolarmente pittoresca, con le sue case costruite sulle pendici dell'isola in stile neoclassico dipinte a colori vivaci e bellissime spiagge e acque cristalline completano il quadro. \nLa bellezza del paesaggio riflette un glorioso passato. Abitata sin dalla preistoria e crocevia di naviganti e colonizzatori, l'isola fu oggetto di conquista di svariate popolazione nel corso dei secoli, tra cui i Fenici, i Kareth, i Lelegi e i Dori. \nNel 411 a.C., durante la guerra del Peloponneso, la citt\u00e0 fu teatro di una battaglia navale nella quale la flotta Spartana vinse un piccolo gruppi di navi ateniesi.\nAnnessa all'Impero Bizantino si distinse nella cantieristica navale e per la professionalit\u00e0 dei suoi marinai. Nel 1309 l'isola, come la vicina Rodi, venne acquisita dai Cavalieri dell'Ordine dell'Ospedale di Gerusalemme che la governarono fino al 1522, per poi passare sotto la dominazione di Repubblica di Venezia. Nel 1912 una spedizione del Regio Esercito del Regno d'Italia la liber\u00f2 dai soprusi dell'Impero Ottomano. \nL'isola, insieme con il resto del Dodecaneso, cambi\u00f2 pi\u00f9 volte dominazione nel corso del XX secolo: nel 1912 il Dodecaneso dichiar\u00f2 la propria indipendenza dall'Impero Ottomano, ma quasi immediatamente venne occupato dall'Italia. L'isola venne formalmente ceduta all'Italia nel 1923 e nel 1943 fu occupata dai nazisti. Alla fine della Seconda guerra mondiale, la resa delle forze tedesche nella regione, comport\u00f2 l'occupazione da parte degli inglesi. Simi venne infine ceduta alla Grecia nel 1948, con il resto delle isole del Dodecaneso.\nAmministrazione.\nIl territorio del comune omonimo comprende anche le isole disabitate di Giales\u00edno, Diav\u00e1tes, Koulo\u00fandros, Marmar\u00e1s, N\u00edmos, Seskl\u00edo, e Chondr\u00f3s e contava una popolazione di 2.606 abitanti al censimento del 2001.\nEdifici di notevole valore culturale.\nIl monastero di San Michele Arcangelo di Panormitis.\nNell'isola, gi\u00e0 ricca di svariati luoghi di culto, ci sono ben nove monasteri dedicati all'Arcangelo Michele, uno per ogni Ordine Angelico. Il pi\u00f9 noto \u00e8 il monastero di San Michele Arcangelo di Panormitis che costituisce il pi\u00f9 importante luogo di culto della Grecia dedicato all'Arcangelo Michele. Costruito nel 1783, sui resti di un preesistente monastero del XV secolo, la cui presenza \u00e8 testimoniata da un manoscritto del 1460 preservato fino al 1862. La Basilica attuale si sviluppa su di un'unica navata. La Chiesa all'interno conserva un'icona di grandi dimensioni dell'Arcangelo Michele avvolta in un involucro d'argento in cui sono state incastonate pietre preziose. Il campanile della Basilica \u00e8 stato eretto nel 1911.\nCastello dei Cavalieri.\nSull'isola \u00e8 presente un antico castello che domina dall'alto il villaggio principale di Panormitis. \nEsso fu sede dal 1309 al 1522 dell'Ordine dei Cavalieri Ospitalieri di Gerusalemme che govern\u00f2 l'isola."}
{"id": "2348979", "revid": "36426", "url": "https://it.wikipedia.org/wiki?curid=2348979", "title": "Museo Jacquemart Andr\u00e9", "text": ""}
{"id": "2348980", "revid": "247933", "url": "https://it.wikipedia.org/wiki?curid=2348980", "title": "Symi", "text": ""}
{"id": "2348982", "revid": "182396", "url": "https://it.wikipedia.org/wiki?curid=2348982", "title": "Elmo di Coolus", "text": ""}
{"id": "2348988", "revid": "92723", "url": "https://it.wikipedia.org/wiki?curid=2348988", "title": "Chiesa del Ges\u00f9 (Lecce)", "text": "La chiesa del Ges\u00f9 o della Madonna del Buon Consiglio \u00e8 una chiesa del centro storico di Lecce. \u00c8 stata per secoli sede della Compagnia di Ges\u00f9.\nStoria.\nLa chiesa fu costruita a partire dal 1575 per accogliere i Gesuiti che giunsero in citt\u00e0 l'anno precedente al seguito di Bernardino Realino da Carpi, morto a Lecce nel 1616 e successivamente canonizzato. La costruzione della chiesa del Ges\u00f9 comport\u00f2 la demolizione dell'antica chiesetta di San Niccol\u00f2 dei Greci di rito greco-ortodosso. L'edificazione della struttura venne eseguita utilizzando i disegni del gesuita comasco Giovanni De Rosis. Fu aperta al culto gi\u00e0 nel 1577 ma i lavori si protrassero ancora per qualche decennio.\nDescrizione.\nEsterno.\nL'intero edificio si ispira alla Chiesa del Ges\u00f9 di Roma, considerata la Madre delle chiese dell'ordine dei Gesuiti. La facciata, sobria e lineare, si articola su due ordini, raccordati da volute e scanditi da un doppio ordine di lesene interrotte da una trabeazione aggettante. L'ordine inferiore \u00e8 caratterizzato da nicchie vuote che culminano nel portale sormontato da un timpano spezzato che accoglie l'emblema della Compagnia di Ges\u00f9 adorato da due angeli. L'ordine superiore, raccordato al primo da volute laterali nascenti da maschere femminili, presenta due finestre laterali ed un finestrone centrale, delimitato da fregi antropomorfi su volute e sormontato dalla nicchia con la statua del Bambin Ges\u00f9. Al vertice, il fastigio di coronamento, impostato su un fregio con i simboli della Passione di Cristo, culmina con la scultura del Pellicano che, squarciandosi il petto, alimenta la prole.\nInterno.\nL'interno possiede un impianto a croce latina con breve transetto e quattro cappelle, tra loro comunicanti, aperte su ogni lato dell'unica navata. La copertura \u00e8 costituita da un soffitto ligneo a lacunari, animato da tele raffiguranti le \"Glorie della Compagnia di Ges\u00f9\" di Giuseppe da Brindisi.\nLa chiesa custodisce preziose testimonianze pittoriche e scultoree collocabile tra la fine del XVI secolo e l'inizio del XIX secolo. Sul lato sinistro sono collocati gli altari della Madonna di Loreto con la seicentesca statua della Madonna proveniente dalla distrutta chiesa delle cappuccinelle, di san Girolamo con tela di Girolamo Imparato, di san Michele Arcangelo (1746) e dell'Annunciazione con tela datata 1596. Il transetto, il cui archivolto fu affrescato da Antonio Verrio con il \"Martirio di sant'Irene\", presenta nel braccio sinistro la cappella della \"Vergine del Buon Consiglio\" (gi\u00e0 di santa Irene) sul cui altare, fiancheggiato dalle statue in pietra di sant'Agnese e santa Cecilia, \u00e8 posizionata la tela della Titolare (1811) e nel braccio destro, l'altare, gi\u00e0 di sant'Ignazio di Loyola, dedicato a san Bernardino Realino in cui sono custodite le spoglie mortali. Sui due lati del transetto sono poi esposte due tele gemelle di Paolo Finoglio, raffiguranti la Madonna nelle vesti di \"Regina dei vergini e dei martiri\" e \"Regina dei martiri e dei confessori\".\nSul lato destro della navata si susseguono le cappelle con gli altari dedicati all'Assunta, all'Adorazione dei Magi, al Crocifisso e alla Vergine; su quest'ultimo \u00e8 posizionata la pregevole tela di Serafino Elmo (1752) raffigurante la \"Vergine col Bambino con i Santi Ignazio di Loyola, Stanislao Kostka e Luigi Gonzaga\".\nIl presbiterio accoglie lo scenografico altare maggiore in pietra leccese, realizzato nel 1699 e attribuito a Giuseppe Cino, che ospita le tele settecentesche della Circoncisione di Ges\u00f9 e dei Dottori della Chiesa di Oronzo Letizia e l'Incoronazione della Vergine di Oronzo Tiso. Alla base dell'altare si distribuisce il coro ligneo settecentesco in noce, aggiunto dai Benedettini di Montescaglioso subentrati ai Gesuiti a seguito della loro soppressione."}
{"id": "2348989", "revid": "101175", "url": "https://it.wikipedia.org/wiki?curid=2348989", "title": "Repsol YPF Honda", "text": ""}
{"id": "2348990", "revid": "101175", "url": "https://it.wikipedia.org/wiki?curid=2348990", "title": "Blu Aprilia", "text": ""}
{"id": "2348992", "revid": "767487", "url": "https://it.wikipedia.org/wiki?curid=2348992", "title": "The Ethiopians", "text": "The Ethiopians sono uno storico gruppo reggae formato nel 1966 a Kingston, Giamaica.\nEssenzialmente un progetto del cantante/compositore Leonard Dillon, i the Ethiopians furono uno dei pi\u00f9 influenti gruppi vocali durante il periodo d'oro. Non solo fecero da ponte tra il periodo ska, rocksteady, e Early reggae, ma le loro tematiche fortemente influenzate dal rastafarianesimo aprirono la strada per il successivo roots reggae.\nStoria.\nNato a Port Antonio nel 1942, Leonard Dillon crebbe in una famiglia di fede cristiana e scopr\u00ec la musica tramite la chiesa. Dopo aver composto alcune canzoni, egli si spost\u00f2 a Kingston nel 1963; trovando delle difficolt\u00e0, torn\u00f2 a casa per un breve periodo, per poi tornare a Kingston permenentemente nel 1964.\nPoco tempo dopo, egli conobbe Peter Tosh, che rimase colpito dal materiale da lui composto ed introdusse Dillon al resto dei the Wailers. I Wailers a loro volta trascinarono Dillon alla Studio One, etichetta del produttore Clement \"Coxsone\" Dodd. Fu qui che Dillon incise le sue prime registrazioni sotto il nome di Jack Sparrow. I suoi due primi singoli, \"\"Ice Water\" e \"Suffering on the Land\"\", vennero entrambi realizzati nel 1965.\nAttorno allo stesso periodo, Dillon conobbe un duo di cantanti di strada composto da Stephen Taylor ed il cantante chitarrista Aston Morris. Come prima cosa Dillon invit\u00f2 la coppia a cantare con lui come coristi, poi decise di fondare un vero e proprio gruppo vocale nominandolo the Ethiopians. Il trio incise alcuni singoli per la Studio One nel 1966, tra cui \"\"Free Man\", \"Live Good\", e \"Owe Me No Pay Me\". Morris, venne invitato a lasciare il gruppo verso la fine del 1966, riducendo i the Ethiopians a un duo.\nNel frattempo Dillon, che conduceva un secondo lavoro nel ambiente delle costruzioni, incontr\u00f2 un altro cantante chiamato Albert Griffiths (che pi\u00f9 tardi former\u00e0 i the Gladiators). Assieme essi convinsero il loro boss a finanziare una sessione di registrazione, ed il risultato dei the Ethiopians fu la famosa hit \"Train to Skaville\"\", che fin\u00ec anche nelle classifiche britanniche ottenendo meno successo piazzandosi nella Top 40. Grazie a questo successo, i the Ethiopians registrarono nuovo materiale durante il 1967, dando alla luce diverse hit come \"\"Engine 54\", \"Train to Glory\", \"Stay Loose Mama\", e \"The Whip\"\"; queste furono realizzate con i produttori Sonia Pottinger, ed in parte con Lee \"Scratch\" Perry.\nNel 1968 passarono alla pubblicazione nel loro primo LP, \"\", e l'arrivo del terzo cantante \"semi-ufficiale\", Melvin Reid. Verso la fine di quell'anno, il trio inizi\u00f2 a collaborare con il produttore Carl \"Sir J.J.\" Johnson dando inizio al periodo pi\u00f9 celebre del gruppo. La loro prima hit con Johnson fu il brano \"\"Everything Crash\", dai temi socialmente maturi, ed un ritmo che diverr\u00e0 poi caratteristico della band. Nel 1970, Johnson e i the Ethiopians diedero alle stampe diversi altri singoli di successo tra cui \"What a Fire\", \"Gun Man\", \"Hong Kong Flu\", \"Woman Capture Man\" (la title track del loro LP), e \"The Selah\"\", che contribuirono a far accrescere la loro popolarit\u00e0 anche nel Regno Unito oltre che in Giamaica.\nDillon successivamente port\u00f2 i the Ethiopians a cambiare altre etichette e produttori; dopo il 1969-1971, pubblicarono del materiale per Harry Robinson (\"\"Fire a Mus Mus Tail\"), Lloyd Daley (\"Satan Girl\"), Derrick Harriott (\"Lot's Wife\", \"No Baptism\"), e Duke Reid (\"Good Ambition\", \"Pirate\"\"). Come il gruppo si convert\u00ec al roots reggae dopo alcuni anni, venne a svilupparsi una nuova schiera di produttori, con Vincent Chin, Prince Buster, Joe Gibbs, Bob Andy e Rupie Edwards che furono solo alcuni con i quali collabor\u00f2 il gruppo. In parte il motivo di tutti questi cambi di gestione fu perch\u00e9 Dillon non aveva ottenuto la sua quota sui vecchi diritti d'autore e fu costretto a registrare costantemente per guadagnare soldi.\nReid mor\u00ec nel 1975, e Dillon e Taylor tornarono a lavorare provvisoriamente. Purtroppo, il lavoro di Taylor fin\u00ec in tragedia nel settembre del 1975: stava lavorando in una stazione di gas quando venne investito da un furgone che attraversava la strada. La morte di Taylor decret\u00f2 la fine dell'epoca d'oro dei the Ethiopians. Dillon, terribilmente sconvolto, prese una pausa dall'attivit\u00e0 musicale, tornando nella sua vecchia casa a Port Antonio due anni. Infine, contatt\u00f2 Aston Morris e riform\u00f2 gli Ethiopians, pubblicando il disco \"Slave Call\" nel 1977 con il produttore Niney The Observer.\nDillon dopo aver suonato in tour, qualche volta con Harold Bishop e Neville Duncan, registr\u00f2 occasionalmente del materiale solista tra gli anni ottanta e novanta. Verso la fine del millennio, form\u00f2 i nuovi Ethiopians con le coriste Jennifer Lara e Merlene Webber, che apparirono nel disco del 1999 \"Tuffer Than Stone\"."}
{"id": "2348993", "revid": "22989", "url": "https://it.wikipedia.org/wiki?curid=2348993", "title": "Valle Seriana", "text": ""}
{"id": "2348995", "revid": "101175", "url": "https://it.wikipedia.org/wiki?curid=2348995", "title": "Proton TEAM KR", "text": ""}
{"id": "2348997", "revid": "767487", "url": "https://it.wikipedia.org/wiki?curid=2348997", "title": "N\u00e1dasd", "text": "N\u00e1dasd \u00e8 un comune dell'Ungheria di 1.337 abitanti (dati 2001). \u00c8 situato nella provincia di Vas."}
{"id": "2348998", "revid": "110157", "url": "https://it.wikipedia.org/wiki?curid=2348998", "title": "Dreamtime (The Stranglers)", "text": "Dreamtime \u00e8 il nono album in studio del gruppo musicale britannico The Stranglers pubblicato il 27 ottobre 1986. La title track \u00e8 ispirata ad una credenza degli aborigeni australiani, chiamata appunto Dreamtime. L'album \u00e8 la naturale continuazione del suo predecessore \"Aural Sculpture\": contiene infatti tracce sia positive sia malinconiche e riflessive, e l'uso di una steel guitar insieme ad alcuni fiati. Tra le tracce pi\u00f9 importanti di questo album ci sono \"Always the Sun\", che divenne una delle canzoni pi\u00f9 suonate nei live della band, e \"Shaking like a Leaf\".\nLa Epic Records era certa che quest'album sarebbe stato un notevole successo, sull'onda del singolo \"Always The Sun\". Tuttavia il modesto successo del singolo (trentesima posizione) port\u00f2 l'album a non andare oltre la posizione numero 16 della classifica."}
{"id": "2349000", "revid": "767487", "url": "https://it.wikipedia.org/wiki?curid=2349000", "title": "N\u00e1rai", "text": "N\u00e1rai \u00e8 un comune dell'Ungheria di 1.073 abitanti (dati 2001). \u00c8 situato nella provincia di Vas."}
{"id": "2349006", "revid": "767487", "url": "https://it.wikipedia.org/wiki?curid=2349006", "title": "Narda (Ungheria)", "text": "Narda \u00e8 un comune dell'Ungheria di 525 abitanti (dati 2001). \u00c8 situato nella provincia di Vas."}
{"id": "2349009", "revid": "767487", "url": "https://it.wikipedia.org/wiki?curid=2349009", "title": "Nemesb\u0151d", "text": "Nemesb\u0151d \u00e8 un comune dell'Ungheria di 664 abitanti (dati 2001). \u00c8 situato nella provincia di Vas."}
{"id": "2349012", "revid": "770813", "url": "https://it.wikipedia.org/wiki?curid=2349012", "title": "Al-Quww\u0101t al-Jawiyya al-Im\u0101r\u0101tiyya", "text": "La al-Quww\u0101t al-Jawiyya al-Im\u0101r\u0101tiyya (), ossia Aeronautica Militare degli Emirati Arabi Uniti e conosciuta internazionalmente con la designazione in lingua inglese United Arab Emirates Air Force e con la sigla UAEAF, \u00e8 l'attuale aeronautica militare degli Emirati Arabi Uniti e parte integrante delle Forze armate degli Emirati Arabi Uniti.\nStoria.\nL'aeronautica degli EAU consiste in circa 1800 uomini. Gli aerei pi\u00f9 moderni sono il Mirage 2000, F-16E/F Fighting Falcon, l'Hawk e gli elicotteri AH-64A Apache. L'addestramento al volo \u00e8 eseguito nella base aerea di Al Ain, nell'est degli EAU, vicino al confine dell'Oman. La squadriglia d'addestramento \u00e8 equipaggiata con G115TA, PC-7 e addestratori Hawk, mentre i piloti di elicotteri si addestrano su AS350B Ecureuil e SA342 Gazelle.\nLa base aerea di al-\u1e92afra () \u00e8 utilizzata anche dagli aerei delle aeronautiche degli Stati Uniti, Francia e Italia. Le forze armate canadesi invece operano in una base logistica avanzata, chiamata Camp Mirage, nella base dell'Aeronautica di Minhad; anche se ufficialmente classificata, la posizione della base \u00e8 stata molte volte portata alla luce.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2349014", "revid": "91475", "url": "https://it.wikipedia.org/wiki?curid=2349014", "title": "Nocicettori", "text": ""}
{"id": "2349015", "revid": "77594", "url": "https://it.wikipedia.org/wiki?curid=2349015", "title": "Fontana delle Naiadi", "text": "La fontana delle Naiadi si trova a Roma, al centro di piazza della Repubblica.\nStoria.\nNell'ultimo decennio del suo pontificato, papa Pio IX dispose e finanzi\u00f2 la ricostruzione dell'antico acquedotto dell'\"Aqua Marcia\", gravemente danneggiato dai Goti nel VI secolo e da allora rimasto inutilizzato. La gestione del nuovo acquedotto fu affidata, nel 1868, alla societ\u00e0 \u201c\"Acqua Pia Antica Marcia SpA\"\u201d (il cui marchio si pu\u00f2 ancora rinvenire su alcune fontane e tombini), che rimase a lungo una delle principali fornitrici di approvvigionamento idrico della citt\u00e0.\nL'opera doveva terminare in una grande \u201cmostra\u201d (come gi\u00e0 altri pontefici avevano fatto per gli acquedotti ripristinati durante il loro regno), che fu realizzata in una posizione circa 80 metri pi\u00f9 vicino alla stazione di Roma Termini rispetto a quella in cui \u00e8 situata attualmente la fontana, all'incirca dove oggi si trova il monumento ai Caduti di Dogali, su via Luigi Einaudi. Si trattava di una semplice ampia piscina circolare, con il bordo costituito da una composizione di rocce da cui partiva un gran numero di zampilli d'acqua rivolti verso il centro. Qui la composizione era completata da cinque getti d'acqua verticali, di cui quello centrale molto pi\u00f9 alto degli altri. Il papa la inaugur\u00f2 il 10 settembre 1870, 10 giorni prima della breccia di Porta Pia e della fine del suo regno temporale.\nAlcuni anni pi\u00f9 tardi, nel 1888, approfittando di una sistemazione urbanistica della zona che imponeva al Comune di spostare la fontana di qualche metro, si colse l'occasione per ricostruirla \"ex novo\", cambiandone completamente l'aspetto. Il progetto dell'architetto Alessandro Guerrieri prevedeva 3 tazze circolari concentriche a diversa altezza poste su una base ottagonale con i lati alternativamente retti e concavi; sui lati retti si aprono quattro vasche semicircolari e l'intera struttura \u00e8 immersa in un'ampia piscina poco profonda. Il primo tentativo (in occasione della visita a Roma dell'imperatore Guglielmo II di Germania) di sistemare quattro leoni di gesso accucciati, posti nelle quattro vasche semicircolari sui lati retti dell'ottagono, come ornamento dell'intero complesso, non ebbe successo, e il progetto venne abbandonato.\nIl successivo progetto, opera dello scultore palermitano Mario Rutelli, portato a termine e inaugurato nel 1901, consisteva in quattro figure femminili nude bronzee (sistemate al posto dei leoni negli appositi bacini sporgenti), raffiguranti delle naiadi: la \"Ninfa dei Laghi\", riconoscibile dal cigno che tiene con s\u00e9, la \"Ninfa dei Fiumi\", sdraiata su un mostro acquatico, la \"Ninfa delle Acque Sotterranee\", sdraiata sopra un drago, e la \"Ninfa degli Oceani\", in sella ad un cavallo simbolo del mare. Un grosso zampillo ricadeva sulle statue provenendo dalla prima vasca interna, mentre la vasca centrale manteneva il progetto della fontana originaria, con una numerosa serie di zampilli indirizzati verso l'interno, oltre ai cinque centrali. L'intero complesso era circondato da una cancellata.\nLa posizione particolarmente sensuale e lasciva delle statue, e la lucentezza dei corpi procaci bagnati dall'acqua, risult\u00f2 essere uno spettacolo immorale e indecente per l'ala conservatrice di fede papalina che ancora era viva in citt\u00e0, e di cui si faceva portavoce \"L'Osservatore Romano\", il quotidiano del Vaticano; nonostante inizialmente fosse stato mantenuto uno steccato in legno per impedire la vista del monumento (in attesa che il Comune prendesse posizione sulle proteste), l'andirivieni di giovani che sostavano intorno alla cancellata per ammirare le statue tra le tavole sconnesse non faceva che acuire il senso di scandalo che la fontana suscitava. Le polemiche crebbero, in nome del pudore e del perbenismo, e si mantennero per un pezzo, ma il Comune abbracci\u00f2 le tesi progressiste e, oltre a non rimuovere le Naiadi, come la corrente pi\u00f9 puritana avrebbe voluto, il 10 febbraio 1901 lasci\u00f2 che i romani, a seguito di una mezza sollevazione popolare, abbattessero lo steccato.\nSempre al Rutelli venne commissionata la decorazione per il gruppo centrale della fontana. La realizzazione dello scultore risult\u00f2 alquanto bizzarra: tre tritoni, un delfino e un grosso polipo, avvinghiati tra loro apparentemente in una lotta. Quando, nel 1911, il primo modello fu collocato in cima alla fontana, suscit\u00f2 reazioni sarcastiche, e il gruppo venne ribattezzato \"il fritto misto di Termini\". Venne presto rimosso, e si chiese all'artista di scolpirne un altro, pi\u00f9 sobrio. Nel 1912, finalmente, la fontana assunse l'aspetto definitivo che mantiene tuttora, con la sistemazione, al centro, del gruppo del \"Glauco\", una figura maschile nuda che afferra un delfino, simboleggiante il dominio dell'uomo sulla forza naturale, dalla cui bocca esce lo zampillo centrale. L'opera completa venne di nuovo inaugurata nel 1914.\nUn intervento di restauro e pulitura risale al 1988, mentre nel 2019 si \u00e8 reso necessario un ulteriore intervento con chiusura della fontana per risolvere alcuni problemi di perdite d'acqua che stavano causando infiltrazioni nella sottostante stazione metro. La riapertura dei getti e il ripristino dell'illuminazione sono avvenuti nell'agosto 2019."}
{"id": "2349016", "revid": "1537829", "url": "https://it.wikipedia.org/wiki?curid=2349016", "title": "Teorema di Taylor-Proudman", "text": "In Fluidodinamica, il teorema di Taylor-Proudman stabilisce che quando un fluido \u00e8 in lenta e costante rotazione attorno ad un asse, la velocit\u00e0 del fluido sar\u00e0 uniforme lungo ogni linea parallela all'asse di rotazione. Affinch\u00e9 il fenomeno si verifichi, inoltre, il flusso deve essere non viscoso e deve essere caratterizzato da un valore del numero di Rossby inferiore all'unit\u00e0.\nTeorema.\nIl teorema di Taylor-Proudman pu\u00f2 essere espresso in forma vettoriale come:\ndove formula_2 \u00e8 il vettore velocit\u00e0 ed formula_3 il vettore della velocit\u00e0 angolare.\nLa forma vettoriale del teorema \u00e8 di pi\u00f9 semplice comprensione se espandiamo il prodotto scalare:\nPoniamoci dunque in un sistema di riferimento in cui la direzione della velocit\u00e0 angolare coincida con l'asse z:\nDi conseguenza le componenti formula_6 e formula_7 sono nulle. L'equazione pertanto si riduce alla seguente espressione:\nLa conseguenza \u00e8 quindi che tutte e tre le componenti del vettore velocit\u00e0 sono uniformi lungo una linea parallela all'asse di rotazione z o equivalentemente non dipendono dalla ascissa z. \u00c8 come se il fluido si muovesse per colonne parallele all'asse di rotazione. Tali colonne possono essere effettivamente visualizzate. Si prenda un recipiente e si fissi un corpo sul fondo ad una certa distanza dal centro. Si riempia il recipiente di acqua e lo si ponga in lenta rotazione. Aumentando la velocit\u00e0 di rotazione si genera un disturbo in corrispondenza dell'ostacolo che si propaga in verticale, parallelamente all'asse di rotazione.\nDerivazione.\nSe specializziamo le equazioni di Navier-Stokes al caso di un flusso stazionario e non viscoso soggetto all'azione della forza di Coriolis, otteniamo:\ndove formula_2 \u00e8 il vettore velocit\u00e0 del fluido, formula_11 \u00e8 la densit\u00e0, formula_12 la pressione ed formula_3 il vettore della velocit\u00e0 angolare. Se assumiamo che il termine convettivo sia trascurabile rispetto al contributo dell'accelerazione di Coriolis (assunzione ragionevole se il numero di Rossby sia inferiore a 1) e che il fluido sia incomprimibile (la densit\u00e0 \u00e8 costante), allora l'equazione diventa:\nSe calcoliamo il rotore dell'espressione precedente, ricaviamo il teorema di Taylor\u2013Proudman: \nPer ricavare l'espressione precedente, sono state utilizzate le seguenti identit\u00e0 del calcolo vettoriale:\ne \n(Il rotore del gradiente di una qualsiasi funzione formula_18 di classe C2 - derivabile due volte con derivate seconde continue - \u00e8 sempre nullo).\nNotate, inoltre, che \u00e8 stata utilizzata anche l'informazione che la velocit\u00e0 angolare \u00e8 costante: formula_19."}
{"id": "2349022", "revid": "486946", "url": "https://it.wikipedia.org/wiki?curid=2349022", "title": "Consiglio di stato (Monaco)", "text": ""}
{"id": "2349024", "revid": "76963", "url": "https://it.wikipedia.org/wiki?curid=2349024", "title": "Hernando de Escalante Fontaneda", "text": "Biografia.\nAttorno al 1549, quando Fontaneda aveva tredici anni, lui ed il fratello stavano navigando verso Salamanca, in Spagna, quando la loro nave naufrag\u00f2 lungo le coste della Florida, probabilmente a causa di un uragano. L'equipaggio ed i passeggeri furono salvati dai Calusa, i quali, per\u00f2, li schiavizzarono ed alla fine li sacrificarono tutti, tranne Fontaneda. La leggenda narra che il ragazzo si sia salvato interpretando correttamente i loro ordini di cantare e danzare per loro.\nFontaneda trascorse i successivi 17 anni vivendo tra i Calusa e le altre trib\u00f9, imparando numerose lingue e viaggiando per tutta la Florida. Attorno al 1566 Fontaneda fu liberato da Pedro Men\u00e9ndez de Avil\u00e9s, primo governatore spagnolo della Florida e fondatore di Saint Augustine, il quale baratt\u00f2 la sua libert\u00e0 con un altro prigioniero.\nUna storia alternativa vedrebbe Fontaneda salvato dagli Ugonotti di Fort Caroline nel 1565 e riunito agli spagnoli quando questi conquistarono l'avamposto. Fontaneda funse da interprete e guida per Men\u00e9ndez in numerose missioni durante gli anni seguenti e torn\u00f2 in Spagna nel 1569 per reclamare le propriet\u00e0 dei genitori dalla corona. Nel 1575 scrisse le sue memorie, giudicate veritiere dagli storici del tempo, quali Antonio de Herrera y Tordesillas, ed anche oggi sono ritenute credibili.\nFontaneda produsse la prima citazione scritta della citt\u00e0 di Tampa. Elenc\u00f2 22 importanti villaggi dei Calusa, il primo dei quali era \"Tanpa\". Non forn\u00ec dettagli sull'esatta posizione di Tanpa, ma la connessione con l'odierna Tampa (nota per avere origini indiane) \u00e8 considerata valida."}
{"id": "2349033", "revid": "110157", "url": "https://it.wikipedia.org/wiki?curid=2349033", "title": "10 (The Stranglers)", "text": "10 \u00e8 il decimo album studio dei The Stranglers, pubblicato nel 1990, l'ultimo con il cantante e chitarrista Hugh Cornwell. Una delle tracce pi\u00f9 importanti dell'album \u00e8 \"96 Tears\", cover dei Question Mark &amp; the Mysterians, che si piazz\u00f2 al #17 nella classifica dei singoli inglesi. La copertina dell'album mostra i componenti della band vestiti come 10 dei pi\u00f9 potenti leader politici del tempo: Yasser Arafat, Rajiv Gandhi, Papa Giovanni Paolo II, Michail Gorba\u010d\u00ebv, Margaret Thatcher, George H. W. Bush, Fidel Castro, Muammar al-Gaddafi, Benazir Bhutto e Joshua Nkomo.\n\"10\" si piazz\u00f2 alla posizione #15 e rimase quattro settimane nella classifica degli album inglese."}
{"id": "2349037", "revid": "1543377", "url": "https://it.wikipedia.org/wiki?curid=2349037", "title": "Colored National Labor Union", "text": "La Colored National Labor Union (CNLU) fu un sindacato statunitense fondato nel 1869 da alcuni ex membri di colore della National Labor Union.\nStoria.\nLa National Labor Union era nata con lo scopo di aiutare soprattutto i sindacati edili nella lotta per ottenere condizioni di lavoro migliori. In quel periodo gli afroamericani lottavano per emergere nel lavoro e nella societ\u00e0, ma in questo non erano aiutati dalla NLU che si limit\u00f2 ad incoraggiarli ad organizzarsi in sindacati indipendenti per poi potersi affiliare, ma questo sforzo non era teso a promuovere l'unit\u00e0 razziale ed allontan\u00f2 i lavoratori neri che combattevano per una rappresentanza nel sindacato.\nLa Colored National Labor Union venne fondata nel 1869 da un'assemblea di 214 afroamericani con lo scopo di dare giusta rappresentanza alla forza lavoro afroamericana, sebbene fossero ammessi tutti i lavoratori senza dare importanza a razza, genere o occupazione. Il primo presidente del sindacato fu Isaac Myers, che venne sostituito da Frederick Douglass nel 1872.\nMeyers dichiar\u00f2 che \u00abI sindacati sono la salvaguardia degli uomini di colore, ma per un reale successo, le organizzazioni separate non sono la vera risposta. I bianchi e le persone di colore devono unirsi e lavorare insieme. \u00c8 passato il giorno per la fondazione di organizzazioni basate sul colore della pelle\u00bb.\nAlla fine, sia la CNLU che la NLU iniziarono un declino dovuto all'influenza di nuovi sindacati come il Knights of Labor che promuovevano una organizzazione nazionale nella quale i lavoratori si univano \u00absenza dare importanza a razza o colore\u00bb."}
{"id": "2349041", "revid": "122855360", "url": "https://it.wikipedia.org/wiki?curid=2349041", "title": "Jorge Henrique de Souza", "text": "Carriera.\nClub.\nCresciuto nelle giovanili del N\u00e1utico, disput\u00f2 un buon campionato di S\u00e9rie B con il club nel 2003. Successivamente gioc\u00f2 per Atl\u00e9tico Paranaense, Santo Andr\u00e9 e Cear\u00e1.\nNel Santa Cruz, Jorge Henrique gioc\u00f2 come centrocampista offensivo, attirando l'attenzione del Botafogo che nel 2007 lo mise sotto contratto per due stagioni. Il tecnico Cuca, lo posizion\u00f2 nella sua originaria posizione di attaccante, e nonostante fosse partito come riserva di Lu\u00eds M\u00e1rio, riusc\u00ec presto a guadagnarsi un posto da titolare.\nInsieme a Dod\u00f4, Z\u00e9 Roberto e L\u00facio Fl\u00e1vio componeva l'attacco della squadra di Rio de Janeiro. Il Corinthians lo ha acquistato nel 2009; e nella sua partita di debutto, contro l'Estudiantes de La Plata, segn\u00f2 due delle cinque reti della squadra.\nNel 2015 viene acquistato dal Vasco da Gama."}
{"id": "2349050", "revid": "1805885", "url": "https://it.wikipedia.org/wiki?curid=2349050", "title": "Titolo di citt\u00e0", "text": "Il titolo di citt\u00e0 \u00e8 un titolo onorifico storico che distingue le comunit\u00e0 di tipo urbano da quelle di tipo rurale.\nDescrizione.\nStoricamente (soprattutto nel Medioevo) l'assegnazione di tale titolo comportava privilegi, o comunque un diverso ordinamento legale-amministrativo.\nAttualmente, il dualismo citt\u00e0-campagna era infatti uno dei tratti distintivi dell\"'Ancien R\u00e9gime\", e fu cancellato, almeno dal punto di vista legale, dalla Rivoluzione francese.\nNel Regno Unito, . Le altre localit\u00e0 sono sottoposte alla diretta amministrazione delle contee."}
{"id": "2349055", "revid": "1719883", "url": "https://it.wikipedia.org/wiki?curid=2349055", "title": "Sibilla Persica (Michelangelo)", "text": "La Sibilla Persica (400x380 cm) venne affrescata da Michelangelo Buonarroti nel 1511-1512 circa e fa parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. La \"Persica\" quindi, che si trova nella settima campata a partire dalla porta, fu una delle figure del secondo blocco di lavori, realizzato tra l'autunno del 1511 e ottobre 1512.\nDescrizione e stile.\nLa \"Sibilla Persica\" fa parte della serie dei \"Veggenti\", collocati su ampi troni architettonici sui peducci. Ognuno di essi \u00e8 affiancato da un paio di giovani assistenti e sta in un grande scranno marmoreo, tra due plinti con finti altorilievi di putti a coppie, in varie posizioni. Il loro nome \u00e8 scritto (in questo caso ) in tabelle sotto la piattaforma che fa da base al trono, rette da un putto.\nLa Sibilla Persica \u00e8 stata rappresentata da Michelangelo, al pari della Cumana, come una donna anziana che, ricurva sotto una significativa gobba, \u00e8 intenta con fatica alla decifrazione del libro delle profezie, tenuto vicino agli occhi dalle braccia possenti. Essa si volge indietro, verso la parete, col viso e il petto in ombra, mentre il braccio destro e le gambe sono violentemente illuminate. \nAlle sue spalle vi sono due putti seminascosti, di cui il primo si copre con un mantello rosso. I colori accesi delle vesti della sibilla conferiscono luminosit\u00e0 alla figura, che risalta maggiormente dalle numerose pieghe del panneggio. L'accordo cromatico tra il verde acqua e il rosa salmone \u00e8 sobrio ed elegante. Dal punto di vista anatomico, la donna ha una struttura erculea e possente: come tutte le donne riprodotte da Michelangelo ha una muscolarit\u00e0 mascolina, tipica della sua poetica, che aveva come tema centrale il corpo nudo maschile in movimento."}
{"id": "2349060", "revid": "1442080", "url": "https://it.wikipedia.org/wiki?curid=2349060", "title": "Carlos Peucelle", "text": "Carriera.\nPeucelle crebbe in vari club calcistici di Buenos Aires e della relativa provincia. Nel 1931 pass\u00f2 dallo Sportivo Buenos Aires al River Plate per la cifra (per quel tempo altissima) di 10.000 pesos, tanto da meritarsi il soprannome de \"El primer millonario\". \u00c8 noto per essere stato il mentore calcistico del giovanissimo Alfredo di St\u00e9fano.\nCon il River Plate vinse quattro titoli nazionali, militandovi fino alla chiusura di carriera nel 1941.\nCon la nazionale argentina vinse due edizioni del Campeonato Sudamericano de Football (precursore dell'attuale Coppa America). Partecip\u00f2 anche ai mondiali del 1930 in Uruguay, in cui segn\u00f2 il primo dei due goal argentini nella finale contro l'Uruguay, pareggiando il gol di Dorado, partita alla fine persa per 4-2 dall'Argentina.\nDopo il ritiro, allen\u00f2 lo stesso River Plate e, sempre in Argentina, il San Lorenzo. Sedette anche sulle panchine di club di altri Paesi latino-americani: il Deportivo Saprissa in Costa Rica, lo Sporting Cristal in Per\u00f9, l'Olimpia in Paraguay e il Deportivo Cali in Colombia. Proprio in quest'ultimo Paese, Peucelle fond\u00f2 la prima scuola di calcio colombiana."}
{"id": "2349061", "revid": "958185", "url": "https://it.wikipedia.org/wiki?curid=2349061", "title": "Monte Verit\u00e0", "text": "Monte Verit\u00e0, il cui nome, in origine, \u00e8 monte Monescia, \u00e8 una collina sopra Ascona, nel Canton Ticino, Svizzera. Ha assunto il nome Monte Verit\u00e0 nei primi decenni del XX secolo quando vi \u00e8 stata fondata una comunit\u00e0 eterogenea di persone accomunate da aspirazioni e ideali utopisti, vegetariani, naturisti, teosofici, anarchici.\nStoria.\nNel 1899 Henri Oedenkoven, un olandese originario di Anversa figlio di ricchi industriali, frequentatore della colonia di Arnold Rikli nelle adiacenze di Monaco, decide con altri compagni, Ida Hofmann (insegnante di pianoforte del Montenegro), Karl Gr\u00e4ser (ufficiale dell'armata austriaca) con il fratello Gustavo, Lotte Hattemer (berlinese) e altri, di cercare un posto pi\u00f9 a sud per fondare uno stabilimento vegetariano-nudista. L'idea era di vivere in modo meno artificioso e pi\u00f9 sano da un punto di vista fisico e morale.\nOedenkoven assicur\u00f2 che avrebbe messo a disposizione i fondi necessari alla realizzazione del progetto e gli interessati si diedero a cercare il luogo ideale, muovendosi a piedi, gi\u00e0 adattandosi cos\u00ec al nuovo stile di vita. I terreni furono individuati nella regione di Ascona e furono acquistati nel 1900. Qui vennero proposti soggiorni a quanti volevano cambiare stile di vita con un'attenzione terapeutica rivolta al benessere del corpo e dello spirito. Gli ospiti si vestivano con una sorta di camicione, o sai, spesso portavano i capelli lunghi e non curati (si veda la voce Balabiott), predicavano la vita a contatto con la natura e spesso praticavano le loro attivit\u00e0, tra cui la coltivazione dell'orto, in tenuta adamitica. Costruivano anche semplici ed essenziali casette di legno \"aria e luce\". Il regime alimentare era strettamente vegetariano. Avevano un culto della vita rurale e primitiva che consideravano come una rivolta anti-industriale, libera dalle convenzioni sociali, una forma di religiosit\u00e0 naturistica.\nLa colonia \u00e8 visitata da numerose personalit\u00e0 di fama internazionale, alcune delle quali vi risedettero anche per un certo periodo: Carl Gustav Jung, K\u00e1roly Ker\u00e9nyi, Erich Maria Remarque, Hermann Hesse, Filippo Franzoni, Marianne Werefkin, Alexej Jawlensky, Otto Gross, Kafka, Paul Tillich, David Herbert Lawrence, Michael Balint, Isadora Duncan, Max Brod.\nNel 1920 Ida Hofmann e il compagno Henri Oedenkoven emigrano in Brasile per rifondare una nuova colonia. Di loro non si sapr\u00e0 pi\u00f9 nulla. Lasciano la gestione del luogo agli artisti Werner Ackermann, Max Bethke, Hugo Wilkens e William Werner.\nNel 1926 il Monte Verit\u00e0 viene acquistato dal barone Eduard von der Heydt, banchiere dell'ex-imperatore tedesco Guglielmo II e uno dei pi\u00f9 grandi collezionisti di arte contemporanea, orientale e primitiva.\nNel 1928 il Barone von der Heydt fece poi costruire il nuovo albergo, in puro stile Bauhaus, dall'architetto tedesco Emil Fahrenkamp, dando cos\u00ec impulso a un nuovo corso nel destino architettonico ed estetico di un luogo da sempre eterogeneo come i personaggi e gli influssi che vi sono gravitati.\nAlla morte del barone Eduard von der Heydt nel 1964, il Monte Verit\u00e0 diventa propriet\u00e0 del Cantone Ticino grazie al testamento da lui lasciato, nel quale si afferma che il Monte Verit\u00e0 deve diventare un luogo di manifestazioni culturali.\nNel 1978 fu organizzata ad Ascona, sulle Isole di Brissago e nella villa teosofica Casa Anatta, la mostra di Harald Szeemann sulla storia del Monte Verit\u00e0, sotto forma di \"opera d'arte totale\" e secondo il modello strutturale della dea dalle molte mammelle.\nNel 1981 \u00e8 inaugurato il Museo Casa Anatta usando il materiale della mostra di Szeemann.\nNel 1986 si realizz\u00f2 l'esposizione \"Da Mer\u00e9es a Picasso - capolavori dal museo\" all'albergo Monte Verit\u00e0, al Museo d'arte moderna e al Centro culturale Beato Berno di Ascona. Questa mostra comprende i quadri provenienti dal museo Von der Heydt di Wuppert che prima risiedevano al Monte Verit\u00e0, quando il barone Von der Heydt vi risiedeva.\nNel 1987 vi fu l'inaugurazione del terzo museo del Monte Verit\u00e0 contenente il dipinto rotondo \"Il chiaromondo dei beati\" di Elisar von Kupffer, detto Elisarion.\nNel 1990 il Monte Verit\u00e0 viene trasformato in un Centro seminariale, gestito dalla Fondazione Monte Verit\u00e0 e dal Centro Stefano Franscini, legato al Politecnico federale (ETH) di Zurigo.\nNel 2006 fu prodotto un film documentario sulla figura di Gusto Gr\u00e4ser, dal titolo di \"L'eremita del Monte Verit\u00e0\", girato dal regista svizzero Christoph K\u00fchn.\nNel 2007 inizio dei lavori di restauro dell\u2019albergo Bauhaus e riapertura del campo da tennis.\nNel 2008 l\u2019albergo Bauhaus diventa membro di \u201cSwiss Historic Hotel\u201d.\nNel 2009 ci sono stati i festeggiamenti dei 20 anni di attivit\u00e0 della Fondazione Monte Verit\u00e0 e Centro Stefano Franscini alla presenza di numerose personalit\u00e0 illustri e del premio Nobel per la chimica Kurt W\u00fcthrich.\nNel 2011 \u00e8 stata creata la terrazza panoramica sul tetto dell\u2019albergo Bauhaus.\nNel 2013 l\u2019albergo Bauhaus viene designato quale albergo storico dell'anno 2013 dal comitato ICOMOS.\nNel 2014 \u00e8 stato effettuato il restauro e inaugurazione di Casa Selma, tipica capanna aria-luce dei vegetariani. Inizia il restauro di Casa dei Russi (\"Russenhaus\"), cos\u00ec chiamata per aver ospitato numerosi studenti russi rifugiatisi in Svizzera dopo il fallimento della rivoluzione russa del 1905. Il Centro congressuale diventa membro di \u201cInspiring Meeting Hotels\u201d.\nNel 2015 si festeggia il venticinquesimo della Fondazione Monte Verit\u00e0 con una giornata di porte aperte del centro in presenza di autorit\u00e0 politiche e accademiche. Riapre inoltre, dopo il restauro, la Casa dei Russi, utilizzata come spazio espositivo per mostre e installazioni artistiche. Iniziano i lavori di restauro del Museo Casa Anatta. Il parco del monte Verit\u00e0 diventa parte della rete \u201cGardens of Switzeland\u201d. Viene creata l\u2019applicazione per smartphone e tablet \u201cMediaguide Monte Verit\u00e0\u201d, una guida multimediale per scoprire la storia del Monte Verit\u00e0.\nNel 2017 riapre Casa Anatta."}
{"id": "2349065", "revid": "125401172", "url": "https://it.wikipedia.org/wiki?curid=2349065", "title": "Pompeo Bettini", "text": "Biografia.\nAutodidatta, costretto da malattie e lutti familiari a interrompere gli studi, trov\u00f2 lavoro giovanissimo presso lo stabilimento tipografico Sonzogno. Di questa esperienza restano alcune conferenze: \"L' unit\u00e0 ortografica nelle tipografie italiane\" e \"Il correttore nella tipografia moderna\", entrambe stampate nel 1891 dalla Tipografia degli operai di Milano.\nPoeta e scrittore di idee socialiste, amico di Filippo Turati e collaboratore della sua rivista \"Critica sociale\", fu anche traduttore dal tedesco del \"Manifesto del partito comunista\" di Marx ed Engels (traduzione uscita ne \"La lotta di classe\" 1892). Le sue poesie, riscoperte in seguito da Benedetto Croce (\"Le poesie di Pompeo Bettini\", a cura e con introduzione di B. Croce, Bari, Laterza, 1942) uscirono postume per la prima volta nel 1897, stampate in un volume su iniziativa della madre in 400 copie rimaste invendute.\nFu anche autore di commedie: \"I vincitori\" (1894) un dramma pacifista di atmosfera risorgimentale in quattro atti tradotto poi in milanese da Ettore Albini (con il titolo \"La gu\u00e8ra\", 1896, con prefazione di Filippo Turati) e romanzi: \"La toga del diavolo\" (Milano, Sonzogno, 1890). L'intera sua opera \u00e8 stata riedita, a cura di Ferruccio Ulivi, col titolo di \"Poesie e prose\" (Bologna, Cappelli, 1970)\nBenedetto Croce defin\u00ec la lirica di Bettini \"genuina e necessaria\". I critici hanno ravvisato nelle sue poesie momenti di anticipazione della tematica crepuscolare ed ermetica, oltre alla contemplazione idillica del trascorrere del tempo e ad una angoscia esistenziale di fondo.\n\u00c8 stato sepolto al Cimitero Maggiore di Milano, e in seguito i suoi resti sono stati posti in una celletta."}
{"id": "2349069", "revid": "290948", "url": "https://it.wikipedia.org/wiki?curid=2349069", "title": "Capacitore", "text": ""}
{"id": "2349071", "revid": "287204", "url": "https://it.wikipedia.org/wiki?curid=2349071", "title": "Hendrick Danckerts", "text": "Biografia.\nDanckerts apprese la sua arte a L'Aia, dove visse fino al 1653. Si spost\u00f2 quindi in Inghilterra, per la prima volta, nel 1650. Nel 1653 venne in Italia, dove rimase per cinque anni. Quindi fece ritorno in Inghilterra, dove pass\u00f2 al servizio di Carlo duca di York. Egli era specializzato nella riproduzione di paesaggi, porti e residenze reali. Talvolta si produsse anche nella realizzazione di figure devozionali e di ritratti oltre che di incisioni riproducenti dipinti dei \"vecchi maestri italiani\", presenti nella Royal Collection. Egli lasci\u00f2 l'Inghilterra nel 1679 a seguito della ostilit\u00e0 verso i cattolici imperante dopo il complotto papale."}
{"id": "2349074", "revid": "599013", "url": "https://it.wikipedia.org/wiki?curid=2349074", "title": "Rodrigo de Souza Cardoso", "text": "\u00c8 stato capocannoniere del Campeonato Brasileiro S\u00e9rie A 2006.\nCarriera.\nClub.\nCresciuto nel Madureira, nel Vasco da Gama vinse il Campionato Carioca 2003. Sempre nel 2003, ebbe la sua prima esperienza in Europa, dove rimase per le due stagioni successive, prima in Bulgaria, con il CSKA Sofia e successivamente in Portogallo, al Club Sportivo Mar\u00edtimo.\nTorn\u00f2 in Brasile nel 2005, giocando nell'Internacional, ma successivamente pass\u00f2 al Goi\u00e1s. Proprio nel club di Goi\u00e2nia segn\u00f2 17 reti, che gli permisero di diventare capocannoniere del campionato brasiliano di calcio.\nNel 2007, dopo le buone prestazioni in campionato, fu messo sotto contratto dal Flamengo, come rinforzo principale per l'attacco. A causa della rivalit\u00e0 con Obina, attaccante amato dai tifosi, Souza dovette faticare, e si mise in evidenza nella finale del Campionato Carioca 2007.\nDurante il campionato brasiliano segn\u00f2 solamente 6 reti durante tutto il torneo, e 3 in 14 giornate nel Campeonato Brasileiro S\u00e9rie A 2008, che convinsero la dirigenza del Flamengo a venderlo al , in Grecia. Dopo un breve periodo nel paese ellenico, il Corinthians lo contatt\u00f2 per la stagione 2009, pagando 3 milioni di euro per il suo cartellino."}
{"id": "2349078", "revid": "712828", "url": "https://it.wikipedia.org/wiki?curid=2349078", "title": "House Harkonnen", "text": ""}
{"id": "2349084", "revid": "1719883", "url": "https://it.wikipedia.org/wiki?curid=2349084", "title": "Sibilla Eritrea (Michelangelo)", "text": "La Sibilla Eritrea (350x380 cm) venne affrescata da Michelangelo Buonarroti nel 1508-1510 circa e fa parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. L'\"Eritrea\" quindi, che si trova nella terza campata a partire dalla porta, fu una delle figure del primo blocco di lavori, concluso nel 1510.\nDescrizione e stile.\nLa \"Sibilla Eritrea\" fa parte della serie dei \"Veggenti\", collocati su ampi troni architettonici sui peducci. Ognuno di essi \u00e8 affiancato da un paio di giovani assistenti e sta in un grande scranno marmoreo, tra due plinti con finti altorilievi di putti a coppie, in varie posizioni. Il loro nome \u00e8 scritto (in questo caso ) in tabelle sotto la piattaforma che fa da base al trono, rette da un putto.\nLa Sibilla Eritrea si sta volgendo a sfogliare, quasi stancamente, le pagine di un grande volume di profezie, appoggiato su un leggio coperto da un panno azzurro. Il corpo della sibilla \u00e8 voltato verso il profeta Ezechiele, che a sua volta guarda in direzione della sibilla: in questo modo tra le due figure si stabilisce una relazione che rappresenta un \"unicum\" in tutti gli affreschi della volta. La struttura mascolina della donna \u00e8 evidenziata dalle possenti braccia, lunghe e muscolose. L'utilizzo di diversi colori nei panni che la rivestono, con accentuate tonalit\u00e0 di verde e arancione, creano un effetto cromatico delicato. Indossa infatti una tunica bianca chiusa da una veste rossa con decorazioni multicolori e un manto a pi\u00f9 strati sulle gambe, verde, arancio e violetto. \nDietro il leggio uno dei due assistenti accende una lampada, simbolo di divinazione, con una fiaccola, mentre il secondo, in ombra, si strofina gli occhi come se si fosse appena svegliato, forse simboleggiante l'effetto di risveglio nelle anime illuminate dalla conoscenza. \nDurante il restauro sono stati evidenziati alcuni piccoli pentimenti, nello scorcio dei piedi e delle caviglie e nella linea superiore delle palpebre."}
{"id": "2349097", "revid": "275619", "url": "https://it.wikipedia.org/wiki?curid=2349097", "title": "Kazuma", "text": ""}
{"id": "2349098", "revid": "1543377", "url": "https://it.wikipedia.org/wiki?curid=2349098", "title": "Psicoterapia RET - REBT", "text": "La Rational-Emotive Therapy (RET), successivamente Rational-Emotive Behaviour Therapy (REBT), elaborata dallo psicologo clinico Albert Ellis negli anni cinquanta e promossa in Italia dallo psichiatra e psicoterapeuta Cesare De Silvestri, \u00e8 una teoria e una prassi psicologica-clinica di tipo attivo e di impostazione cognitivo-comportamentale, che attribuisce importanza focale al fatto che frequentemente gli individui strutturano inconsapevolmente i propri \"disturbi\" emotivi - e che quindi sono essi stessi a possedere la fondamentale capacit\u00e0 di \"cambiarli\" e di scegliere una vita emotiva pi\u00f9 soddisfacente.\nL'importanza della REBT sta anche nel fatto che \u00e8 stata storicamente la prima forma di terapia cognitivo-comportamentale\nStoria.\nLa REBT \u00e8 sia un sistema psicoterapeutico di teoria e pratica, sia una scuola di pensiero stabilita da Albert Ellis. Ellis present\u00f2 le sue idee per la prima volta ad una conferenza dell'American Psychological Association nel 1956, e nel 1957 pubblic\u00f2 un articolo intitolato \"Psicoterapia razionale e psicologia individuale\", in cui pose le basi per ci\u00f2 che chiamava \"Rational Therapy\" (RT), e in cui rispose con attenzione alle domande di Rudolf Dreikurs e di altri sulle somiglianze e le differenze tra il suo approccio e la psicologia individuale di Alfred Adler. Questo avvenne circa un decennio prima che lo psichiatra Aaron Beck esponesse per la prima volta la sua \"terapia cognitiva\", dopo che Ellis lo aveva contattato a met\u00e0 degli anni '60. L'approccio di Ellis fu ribattezzato Rational Emotive Therapy nel 1959, quindi nel 1992 Rational-Emotive Behaviour Therapy.\nI precursori di alcuni aspetti fondamentali di questa terapia sono stati identificati nelle antiche tradizioni filosofiche, in particolare lo stoicismo. Nel suo primo importante libro sulla terapia razionale, Ellis scrisse che il principio centrale del suo approccio, ovvero che le persone sono raramente emotivamente influenzate da eventi esterni, ma piuttosto dal loro pensiero su tali eventi, \"fu originariamente scoperto e dichiarato dagli antichi filosofi stoici\". Ellis lo illustra con una citazione dell\"'Enchiridion di Epitteto\": \"Gli uomini non sono disturbati dalle cose, ma dalle opinioni che essi prendono di loro\". Ellis ha osservato che Shakespeare ha espresso un pensiero simile in \"Amleto\": \"Non c'\u00e8 niente di buono o cattivo, ma il pensiero lo rende cos\u00ec\". Ellis riconosce tra i suoi precursori anche i terapeuti dell'inizio del XX secolo, in particolare Paul Charles Dubois, sebbene abbia letto il suo lavoro solo diversi anni dopo lo sviluppo la sua terapia.\nAssunti teorici.\nUna premessa fondamentale della REBT \u00e8 che gli esseri umani non vengono disturbati emotivamente da circostanze sfortunate, ma dal modo in cui costruiscono le loro opinioni su queste circostanze, attraverso il linguaggio, le credenze valutative, i significati e le filosofie sul mondo, se stessi e gli altri. Questo concetto \u00e8 attribuito al filosofo romano Epitteto, che viene spesso citato per aver utilizzando idee simili nell'antichit\u00e0. Nella REBT, i clienti di solito imparano e iniziano ad applicare questa premessa imparando il modello di disturbo e cambiamento psicologico \"A-B-C-D-E-F\". Il modello A-B-C afferma che non \u00e8 una A, (\"avversit\u00e0\" o evento attivante) che causa C (\"conseguenza\" disfunzionale emotiva o comportamentale), ma anche ci\u00f2 che le persone credono (B, \"beliefs\") irrazionalmente sulla A. Le avversit\u00e0 possono essere una situazione esterna, o un pensiero, un sentimento o un altro tipo di evento interno e possono riferirsi a un evento nel passato, nel presente o nel futuro.\nIl modello A-B-C-D-E-F \u00e8 cos\u00ec esemplificato:\nA- Le avversit\u00e0\nB- La credenza sviluppata nella persona sulle A avversit\u00e0\nC- Le conseguenze, ma le conseguenze delle credenze della persona, cio\u00e8 B\nD- Le dispute della persona di A B e C nel pensiero di quest'ultima.\nE- L'effettiva nuova filosofia o convinzione che si sviluppa in quella persona attraverso l'occorrenza di D nella sua mente.\nF- I sentimenti sviluppati di s\u00e9 stessi dopo il punto C o dopo il punto E.\nLe B, ovvero le credenze irrazionali, che sono la parte pi\u00f9 importante nel modello A-B-C, sono significati filosofici espliciti o impliciti e ipotesi su eventi, desideri personali e preferenze. Le credenze pi\u00f9 significative sono altamente valutative e consistono in aspetti e dimensioni cognitivi, emotivi e comportamentali integrati e interrelati. Secondo la REBT, se il giudizio valutativo (B) di una persona rispetto ad A \u00e8 rigido, assolutistico, fittizio e disfunzionale, \u00e8 probabile che la C, la conseguenza emotiva e comportamentale, sia controproducente e distruttiva. In alternativa, se la credenza di una persona \u00e8 preferenziale, flessibile e costruttiva, la conseguenza emotiva e comportamentale sar\u00e0 probabilmente \"auto-aiutante\" e costruttiva.\nAttraverso la REBT, comprendendo il ruolo mediatore dei loro significati illogici, valutativi, non realistici e autolesionistici, gli individui possono imparare a identificarli, quindi andare a D, disputando e mettendo in discussione le loro evidenze. In E, una nuova filosofia efficace, essi possono riconoscere e rafforzare l'evidenza per qualsiasi atto psicopatologico, distinguerlo da costrutti sani e sottoscrivere filosofie pi\u00f9 costruttive e auto-aiutanti. Questa nuova prospettiva ragionevole porta a F, nuovi sentimenti e comportamenti appropriati alla A che si sta affrontando.\nLa teoria della REBT presuppone che gli esseri umani abbiano tendenze innate sia razionali (ovvero auto-aiutanti, socialmente utili e costruttive) sia irrazionali (cio\u00e8 autolesionistiche, socialmente dannose e inutili). La REBT afferma che le persone in larga misura consciamente e inconsciamente costruiscano difficolt\u00e0 emozionali come autoaccusa, autocommiserazione, rabbia, dolore, colpa, vergogna, depressione e ansia, e comportamenti o tendenze comportamentali come procrastinazione, compulsivit\u00e0, evitamento, dipendenza e ritiro, a causa di pensieri, emozioni e comportamenti irrazionali e autolesionisti. La REBT viene quindi applicata come un processo educativo in cui il terapeuta insegna direttamente al cliente come identificare credenze e filosofie irrazionali e autolesionistiche che in natura sono rigide, estreme, irrealistiche, illogiche e assolutiste, e poi con forza e attivamente metterle in discussione e sostituirle con altre pi\u00f9 razionali e auto-aiutanti. Utilizzando diversi metodi e attivit\u00e0 cognitive, emotive e comportamentali, il cliente, insieme con l'aiuto del terapeuta e gli esercizi a casa, pu\u00f2 ottenere un modo di pensare, sentire e comportarsi pi\u00f9 razionale, autoefficace e costruttivo. Uno degli obiettivi principali della REBT \u00e8 mostrare al cliente che ogni volta che si verificano eventi spiacevoli nella vita delle persone, esse possono scegliere di sentirsi, in modo sano, disinteressatamente dispiaciuti, delusi, frustrati e infastiditi, o di sentirsi, in modo malsano, sconfitti, inorriditi, terrorizzati, in preda al panico, depressi, odiatori di s\u00e9 e autocommiseranti. Raggiungendo e assimilando una filosofia pi\u00f9 razionale e auto-costruttiva su se stessi, gli altri e il mondo, le persone hanno spesso maggiori probabilit\u00e0 di comportarsi e sentire in modi pi\u00f9 adattivi."}
{"id": "2349099", "revid": "767487", "url": "https://it.wikipedia.org/wiki?curid=2349099", "title": "Tony Arzenta (Big Guns)", "text": "Tony Arzenta (Big Guns) \u00e8 un film del 1973 diretto da Duccio Tessari.\nTrama.\nIl killer Tony Arzenta, al servizio di una potente organizzazione mafiosa con rami a Milano, Parigi, Amburgo e Copenaghen, decide di cambiare vita, poich\u00e9 ha una famiglia a cui pensare. Tuttavia egli sa troppe cose, cos\u00ec i suoi capi decidono di eliminarlo, mettendo una bomba nella sua automobile. Ma nell'esplosione, invece del sicario, muoiono la consorte ed il figlioletto. Tony condurr\u00e0 allora una sanguinosa vendetta contro gli ex capi e i loro scagnozzi.\nProduzione.\nIl film \u00e8 stato girato tra Torino, Milano, Parigi e Copenaghen, con esterni girati anche a Monza, Cavenago di Brianza, Noto e Pachino (entrambi in provincia di Siracusa).\nDistribuzione.\nDistribuito nei cinema italiani il 7 settembre 1973, il film ha incassato complessivamente quasi due miliardi di lire dell'epoca."}
{"id": "2349100", "revid": "30610", "url": "https://it.wikipedia.org/wiki?curid=2349100", "title": "Episodi di Totally Spies! - Che magnifiche spie! (terza stagione)", "text": "La terza stagione della serie d'animazione Totally Spies \u00e8 andata in onda su TF1 in Francia e su Teletoon in Canada tra ottobre del 2004 e luglio del 2005. In Italia la serie \u00e8 stata trasmessa per la prima volta tra aprile e luglio (il sabato e la domenica) del 2006 sulla rete televisiva Italia 1."}
{"id": "2349104", "revid": "2217564", "url": "https://it.wikipedia.org/wiki?curid=2349104", "title": "Eduardo Ciannelli", "text": "Biografia.\nInizi\u00f2 la sua carriera sul palcoscenico all'interno di una Compagnia di opere liriche. Nel 1919 raggiunse gli Stati Uniti per stabilirsi a New York dove partecip\u00f2 a spettacoli musicali e successivamente approd\u00f2 alla prosa sia come attore che come regista.\nNel 1933 si spost\u00f2 a Hollywood, dove debutt\u00f2 davanti alla cinepresa nel film \"Notturno viennese\" con John Barrymore, divenendo uno dei caratteristi pi\u00f9 ricercati dai produttori per parti di cattivo.\nNel secondo dopoguerra torn\u00f2 in Italia per recitare nel film \"Patto col diavolo\" (1949) di Luigi Chiarini. Per una decina d'anni lavor\u00f2 alternativamente sia in Italia che negli Stati Uniti. Mor\u00ec a Roma nel 1969."}
{"id": "2349105", "revid": "287204", "url": "https://it.wikipedia.org/wiki?curid=2349105", "title": "Tariq Ramadan", "text": ""}
{"id": "2349109", "revid": "93556", "url": "https://it.wikipedia.org/wiki?curid=2349109", "title": "E.K.A. Athl\u012btik\u012b En\u014ds\u012b Lemesou", "text": "L'E.K.A. Athl\u012btik\u012b En\u014ds\u012b Lemesou \u00e8 la sezione di pallacanestro della polisportiva AEL. Ha sede nella citt\u00e0 di Limassol, a Cipro. Fondato nel 1966, \u00e8 uno dei membri fondatori della Federazione cestistica cipriota. Il club \u00e8 soprannominato la \"regina\" della pallacanestro cipriota. Oltre ad aver vinto 13 titoli nazionali, 8 Coppe di Cipro e 6 Supercoppe, \u00e8 l'unico club cipriota ad aver vinto un titolo europeo (la Regional Challenge Cup nel 2003). Nel 2007 \u00e8 stato il primo club del suo paese a vincere 5 titoli nazionali consecutivi."}
{"id": "2349127", "revid": "6923", "url": "https://it.wikipedia.org/wiki?curid=2349127", "title": "Teksid Group", "text": ""}
{"id": "2349128", "revid": "290948", "url": "https://it.wikipedia.org/wiki?curid=2349128", "title": "Temperaggio", "text": ""}
{"id": "2349131", "revid": "320578", "url": "https://it.wikipedia.org/wiki?curid=2349131", "title": "Parco dell'Uccellina", "text": ""}
{"id": "2349135", "revid": "2152576", "url": "https://it.wikipedia.org/wiki?curid=2349135", "title": "Meltin' Pot", "text": "Meltin' Pot \u00e8 il marchio utilizzato dal gruppo Romano spa di Matino, nella provincia di Lecce, per promuovere una propria linea di abbigliamento \"casual\". Il marchio \u00e8 stato lanciato nel 1994.\nStoria.\nMeltin' Pot \u00e8 un marchio di abbigliamento e \"jeans\", nato nel 1994 come emanazione commerciale e di \"marketing\" del gruppo Romano Spa, a Matino (LE), che ne ha curato anche la filiera produttiva. Il gruppo Romano Spa risale al 1967, quando inizi\u00f2 la propria attivit\u00e0 manufatturiera nel tessile con una struttura di carattere familiare, su impulso del suo attuale Amministratore Unico Cosimo Romano. Il gruppo ha per anni lavorato come contoterzista per altri marchi e \"brands\", lavorando tutte le fasi produttive dal taglio al lavaggio, asciugatura e controllo capi finiti. Con fallimento n. 22/2019 del Tribunale di Lecce viene ceduto all\u2019asta il complesso aziendale Romano Srl che comprende: impianti, macchinari, attrezzature, beni immobili, stock di magazzino (tessuti, filati e accessori vari, capi diversi e gli asset immateriali (Marchio Meltin'Pot, domain name, ecc). Il complesso \u00e8 stato venduto il 20/07/2021."}
{"id": "2349139", "revid": "1169970", "url": "https://it.wikipedia.org/wiki?curid=2349139", "title": "San Giacomo (Spoleto)", "text": "San Giacomo \u00e8 una frazione del comune di Spoleto, in provincia di Perugia, posta ad un'altitudine di 239 ed abitata da 1.983 residenti (dati Istat, 2001 ).\nIl paese sorge in piano organizzandosi attorno al \"castello dell'Albornoz\", a pianta rettangolare rafforzata dalle torri angolari, e alla parrocchiale di San Giacomo (XIII secolo), con corredo decorativo cinquecentesco.\nLa frazione era servita dalla stazione ferroviaria \"S. Giacomo di Spoleto\" posta sulla linea Roma-Anconaoramai non pi\u00f9 in uso.\nStoria.\nIl paese nasce intorno al 1279 ed allora era formato da una villa, senza cinta muraria, dall'odierna chiesa e da un ospedale, nato per l'assistenza ai pellegrini, che si dirigevano verso Roma o verso la lontana Santiago di Compostela. Nel 1378 gli abitanti ottennero il terreno dell'ospedale e ci costruirono il castello, per proteggersi dalle scorrerie delle bande armate, poi nel XV secolo le mura vennero abbattute per ordine del cardinale legato Vitelleschi, cos\u00ec si cominciarono a costruire abitazioni lungo la strada verso Spoleto.\nNella chiesa omonima (San Giacomo) si trova il ciclo degli affreschi de Lo Spagna risalente al 1526. Vi sono raffigurati \"L'Incoronazione della Vergine tra angeli e santi\" nella calotta absidale, \"S. Giacomo tra le due storia della sua vita\" nel tamburo, \"L'Annunciazione tra Santa Lucia e Sant'Apollonia\" nell'arco trionfale, \"La Madonna in gloria col Bambino ed i santi Gregorio, Sebastiano e Rocco\" nella cappella absidale a sinistra. Vi \u00e8 inoltre un affresco che rappresenta il famoso miracolo dei galli di Santo Domingo de la Calzada in Spagna a dimostrazione di un antico legame con le vie di pellegrinaggio in Europa.\nIl 23 novembre 2010, mentre erano in corso i lavori di restauro, crollarono la navata centrale e quella destra. Il 6 novembre 2016 la chiesa fu riaperta al culto con una solenne concelebrazione eucaristica presieduta dall\u2019arcivescovo di Spoleto-Norcia, mons. Renato Boccardo."}
{"id": "2349143", "revid": "30610", "url": "https://it.wikipedia.org/wiki?curid=2349143", "title": "Episodi di Totally Spies! - Che magnifiche spie! (quarta stagione)", "text": "La quarta stagione della serie d'animazione Totally Spies \u00e8 andata in onda su TF1 in Francia e su Teletoon in Canada tra aprile del 2006 e aprile del 2007. In Italia la serie \u00e8 stata trasmessa per la prima volta nel 2007 sulla rete televisiva Italia 1."}
{"id": "2349149", "revid": "767487", "url": "https://it.wikipedia.org/wiki?curid=2349149", "title": "Viva il cinema!", "text": "Viva il cinema! \u00e8 un film del 1952 diretto da Giorgio Baldaccini e Enzo Trapani.\nTrama.\nTonino, giovane commesso, timido, fidanzato con la vicina di casa Pallina, \u00e8 un appassionato di cinema. Ha scritto un soggetto cinematografico e sogna di vederlo realizzato sul grande schermo. La fidanzata, per aiutarlo, chiede aiuto al padrino Gambalesta, ex divo del cinema muto, ma i vecchi compagni a cui quest'ultimo si rivolge non sono in grado di contribuire se non con doni in natura: pecore, vasche da bagno. Tonino va a Cinecitt\u00e0 e contatta qualche attore, ma viene deriso e allontanato quando, invece del denaro, dichiara di poter offrire solo compensi in natura. Sfiduciato e disilluso, il giovane scopre sulla sua pelle che l'impresa non pu\u00f2 essere portata a termine e fugge facendo perdere ogni traccia di s\u00e9. La fidanzata con l'aiuto di Gambalesta si mette disperatamente alla sua ricerca e, ritrovatolo, si rende conto che Tonino ha finalmente abbandonato le sue velleit\u00e0 di autore. Insieme scoprono di poter vivere ugualmente felici e realizzati continuando la loro vita da commessi."}
{"id": "2349154", "revid": "30610", "url": "https://it.wikipedia.org/wiki?curid=2349154", "title": "Episodi di Totally Spies! - Che magnifiche spie! (quinta stagione)", "text": "Il seguente \u00e8 l'elenco completo degli episodi della quinta stagione della serie d'animazione Totally Spies:"}
{"id": "2349162", "revid": "124257517", "url": "https://it.wikipedia.org/wiki?curid=2349162", "title": "Monte Stella (Cilento)", "text": "Il Monte della Stella \u00e8 un massiccio che sorge nel parco nazionale del Cilento e la sua vetta conica, a meridione (1131 m.l.m.), fu spianata per costruire la grande sfera del radar, abbassando la quota del monte (m.1100 s.l.m.).Sulle sue pendici si trovano i comuni di Stella Cilento, Sessa Cilento, Omignano, San Mauro Cilento, Pollica, Serramezzana, Perdifumo, Castellabate, Montecorice, Lustra e Rutino.\nIl monte d\u00e0 il nome alla comunit\u00e0 montana Alento-Monte Stella che riunisce tutti i comuni dei dintorni, giunti ad Omignano, si pu\u00f2 arrivare in cima al monte anche in auto.\nArcheologia.\nSull'intera dorsale sommitale (m.2000), dalla cima (m.1131 s.l.m., 120\u00b0 E/SE) alla controvetta (m.1025 s. l. m., 300\u00b0 W/NW), si trovano senza soluzione di continuit\u00e0 le evidenti tracce murarie di un grande centro preistorico megalitico, formato da un sistema di insediamenti crinali in sequenza sulla dorsale sommitale e collegati tanto dalle cinte, che inanellano quell'intera montagna a quote diverse tra la dorsale sommitale e la mezzacosta, quanto da una fitta rete viaria preistorica, controllata dalle propaggini insediative fino ai porti ed approdi, sulla costa o sulla valle del fiume Alento.\nIl centro preistorico megalitico sul Monte della Stella \u00e8 databile quantomeno al III millennio a. C., per il ritrovamento di un coltello di selce in contrada Coste di Serramezzana, sul versante occidentale del Monte della Stella. \nStoria.\nSulla cima si trova una piccola chiesa, dedicata alla Madonna del Monte della Stella, risalente al 1000 e restaurata nel 1993.\nIl Monte Stella (Cilento) \u00e8 il centro simbolico della nascita del Cilento, infatti la zona strettamente vicina al monte viene chiamata \"Cilento antico\" per distinguerla dall'intero parco nazionale.\nSulla vetta, sulla dorsale sommitale e prevalentemente sul versante alentino, si trovano testimonianze di megalitismo nelle rovine in pietra costruite con l'incastro poligonale secco, di indubbia origine eneolitica (III millennio a. C.), e stratificate con mura in acciottolato e malta nell'alto medioevo longobardo (secc. VI - XI). Secondo alcuni storici si tratterebbero delle grandi ed estese rovine pelasgiche di et\u00e0 preindoeuropea, mutate in Petilia, mitica ed antica capitale prelucana, ridotta sulla vetta ad un centro abitato a carattere difensivo costruito intorno al IX secolo, col suo barbacane sulla controvetta denominato Mul\u00e8lla. Questa fortezza vettale si sarebbe chiamata \"Lucania\" fino al 1008 e \"Cilenti\", o \"Castellum Cilenti\", dal 1031 e avrebbe dato il suo nome rispettivamente all'omonimo Gastaldato di Lucania, alla Baronia di Cilento ed all'intera subregione del salernitano.\nFlora.\nLa flora \u00e8 composta da foreste, lembi di macchia mediterranea e praterie di alta quota con lecci, fichi d'India, carrubi, corbezzoli, mirti, stelline calabresi (\"Asperula calabra\"), salvastrelle (\"Sanguisorba minor\"), code di topo (\"Aporocactus flagelliformis\") e ginestre. A quote pi\u00f9 alte la copertura arborea e di boschi a ontano napoletano (\"Alnus cordata\") e castagni,\n\"Genista cilentina\".\nA quota pi\u00f9 bassa, sui declivi collinari dei contrafforti digradanti verso il Mar Tirreno, in localit\u00e0 \"Casale Zoppi\", in un'area condivisa tra i comuni di Montecorice, Serramezzana e Castellabate nel 2012 \u00e8 stata accertata la presenza notevole di una cospicua stazione di un rarissimo endemismo puntiforme della flora cilentana, la \"Genista cilentina\", una stazione gi\u00e0 segnalata, in precedenza, in un testo divulgativo del 2007.\nFauna.\nLa fauna comprende anfibi (ululone dal ventre giallo, rana e salamandra pezzata), mammiferi (alcune specie di pipistrelli, martore), rettili (ramarro, luscengola, saettone, cervone) e uccelli (colombaccio, averla, beccaccia e quaglia).\nBase LORAN e radar ENAV.\nLa cima del monte \u00e8 sede di una base LORAN che viene utilizzata come base radar dall'ENAV per il controllo del traffico aereo dei settori Est del Tirreno Centrale e del Tirreno meridionale. Il radar in questione \u00e8 riconoscibile dal radome, la grande cupola protettiva bianca posta sulla cima, visibile in tutto il circondario."}
{"id": "2349164", "revid": "1543377", "url": "https://it.wikipedia.org/wiki?curid=2349164", "title": "Gemeaz Cusin", "text": "Gemeaz Elior S.p.A. \u00e8 un'azienda italiana attiva nel settore della ristorazione collettiva, dei buoni pasto e nella gestione delle attivit\u00e0 di asilo nido.\nStoria.\nNasce nel 1949 come \"Gestione Mense Aziendali\", da cui Gemeaz, per iniziativa della famiglia Cusin: \u00e8 stata la prima in Italia ad occuparsi di ristorazione collettiva organizzata.\nIl 1975 vede l'ingresso di Jacques Borel (l'inventore del brand Ticket Restaurant), all'interno della compagine azionaria\nNel 1983 entra a far parte di Accor, a seguito dell'acquisizione della controllante Jacques Borel International.\nChiude il 1994 registrando un fatturato di 260 miliardi di lire, erogando 38 milioni di pasti, suddivisi in ristorazione aziendale (71%), ristorazione scolastica (12%) e ristorazione ospedaliera (17%). \u00c8 licenziataria per l'Italia per l'emissione dei buoni pasto Ticket Restaurant.\nEntra nell'orbita Barclays Private Equity con l'arrivo del 2007. In quell'anno, Gemeaz Cusin Ristorazione S.r.l. aveva 5.400 dipendenti ed un fatturato di 286 milioni di euro di cui il 32% derivante dai servizi di ristorazione presso mense aziendali, il 25% in strutture socio-sanitaria, il 22% in edifici scolastici, il 13% in caserme militari, l'8% dal catering marittimo, con 51 milioni di pasti erogati.\nDal 2011 \u00e8 parte del gruppo Elior S.A., divenutone proprietario sborsando tra i 110 ed i 120 milioni di euro, formando un operatore da 650/700 milioni di euro di fatturato e detentore del 17% del mercato italiano.\nL'ambito di attivit\u00e0.\nL'ambito di attivit\u00e0 del Gruppo comprende tutti i settori della ristorazione: aziendale, scolastico, socio-sanitario, terza et\u00e0, commerciale/interaziendale, militare, turismo religioso, catering aereo, catering navale e gestione di servizi in \u201cglobal service\u201d, gestione di asili nido aziendali e buoni pasto."}
{"id": "2349166", "revid": "229244", "url": "https://it.wikipedia.org/wiki?curid=2349166", "title": "Hula hop", "text": ""}
{"id": "2349168", "revid": "834", "url": "https://it.wikipedia.org/wiki?curid=2349168", "title": "Thomas Lanier Williams", "text": ""}
{"id": "2349219", "revid": "767487", "url": "https://it.wikipedia.org/wiki?curid=2349219", "title": "Otac\u00edlio Neto", "text": "Carriera.\nNel 2001, Otac\u00edlio lasci\u00f2 Or\u00f3s per trasferirsi a San Paolo del Brasile per lavorare; l\u00ec inizi\u00f2 anche a giocare per vari club locali come Ituano, Capivariano, Osasco, Oeste de It\u00e1polis, Barretos FC e Noroeste.\nNel 2007, dopo un buon Campeonato Paulista venne mandato in prestito al Figueirense.\nNel 2008, torn\u00f2 alla societ\u00e0 di partenza, e dopo 10 reti nel Paulist\u00e3o, Otac\u00edlio Neto fu messo sotto contratto dal Corinthians per quattro stagioni."}
{"id": "2349220", "revid": "1318658", "url": "https://it.wikipedia.org/wiki?curid=2349220", "title": "Laura Boldrini", "text": "Dopo una lunga carriera presso la FAO e il Programma alimentare mondiale a Roma, nel 1998 viene nominata portavoce per il Sud Europa dell'Alto commissariato delle Nazioni Unite per i rifugiati, svolgendo in tale ruolo missioni in diverse parti del mondo.\nNel 2013 lascia la carriera internazionale, entra in politica e viene eletta alla Camera dei deputati con Sinistra Ecologia Libert\u00e0. Il 16 marzo dello stesso anno \u00e8 eletta Presidente della Camera dei deputati nella XVII legislatura, incarico terminato nel 2018. Viene rieletta deputata nel 2018 nelle liste di Liberi e Uguali, formazione che lascia nel 2019 per approdare da indipendente nel gruppo parlamentare del Partito Democratico.\nBiografia.\nFiglia primogenita di un avvocato e di un'insegnante d'arte, entrambi di Matelica, trascorre infanzia e parte dell'adolescenza nella campagna di Jesi, in provincia di Ancona, dove frequenta la scuola elementare insieme alla sorella e ai tre fratelli minori. Dopo gli anni delle medie la famiglia si trasferisce a Jesi, dove Laura si diplomer\u00e0 al liceo classico.\nNell'estate del 1981 decide di andare a lavorare per tre mesi in Venezuela in una piantagione di riso, per poi intraprendere un viaggio per l'America Centrale, passando per Panam\u00e0, Costa Rica, Nicaragua, Honduras, Guatemala, Messico e Stati Uniti, fino a New York. Da allora decide di scindere in due gli anni dell'Universit\u00e0, dedicando sei mesi allo studio e gli altri sei al viaggiare: visita cos\u00ec il sud-est asiatico, l'Africa, l'India, il Tibet.\nSi laurea in giurisprudenza presso l'Universit\u00e0 di Roma \"La Sapienza\" nel 1985 con una tesi sul diritto di cronaca. Nel frattempo, dal gennaio 1983 al dicembre 1986, lavora per l'Agenzia Italiana Stampa e Emigrazione (AISE). Giornalista pubblicista, iscritta all'Albo dal 2 dicembre 1986, tra il febbraio 1987 e l'agosto 1988 \u00e8 impiegata alla Rai con contratti a tempo determinato in vari programmi televisivi e radiofonici, nel settore della produzione.\n\u00c8 stata sposata con il giornalista Luca Nicosia, dal matrimonio \u00e8 nata nel 1993 la sua unica figlia, Anastasia.\nCarriera lavorativa presso le Nazioni Unite.\nNel 1989, vinto un concorso per \"junior professional officer\", comincia la sua carriera alle Nazioni Unite lavorando per quattro anni alla FAO come addetta stampa, dove si occupa in particolare della produzione video e radio.\nDal 1993 al 1998 lavora presso il Programma alimentare mondiale come portavoce e addetta stampa per l'Italia. In quegli anni svolge ripetute missioni nell'ex Jugoslavia, nel Caucaso, in Afghanistan, Tagikistan, Mozambico e Iraq.\nDal 1998 al 2012 \u00e8 portavoce per il Sud Europa dell'Alto commissariato delle Nazioni Unite per i rifugiati (UNHCR), per il quale prende parte a eventi pubblici sulle tematiche relative al diritto d'asilo, ai flussi migratori nel Mediterraneo e alle emergenze internazionali, tenendo conferenze e partecipando a seminari presso universit\u00e0 e istituti di ricerca. Svolge missioni in diversi luoghi di crisi: Bosnia, Albania, Kosovo, Pakistan, Afghanistan, Sudan, Caucaso, Angola, Zambia, Iran, Giordania, Tanzania, Burundi, Ruanda, Sri Lanka, Siria, Malawi, Yemen.\nRiceve diversi riconoscimenti, tra i quali la medaglia ufficiale della Commissione nazionale per la parit\u00e0 e le pari opportunit\u00e0 tra uomo e donna (1999), il titolo di cavaliere dell'Ordine al merito della Repubblica italiana (2004), il Premio Consorte del Presidente della Repubblica (2006) e il Premio giornalistico alla carriera Addetto stampa dell'anno del Consiglio nazionale dell'Ordine dei Giornalisti (2009). Il settimanale \"Famiglia Cristiana\", nel numero 1 del 2010, la indica quale \"italiana dell'anno 2009\", in ragione del \u00abcostante impegno, svolto con umanit\u00e0 ed equilibrio, a favore di migranti, rifugiati e richiedenti asilo\u00bb della \u00abdignit\u00e0 e [\u2026] fermezza mostrate nel condannare [\u2026] i respingimenti degli immigrati nel Mediterraneo effettuati nell'estate del 2009\u00bb. Nel 2011 l'ANPI le conferisce il premio nazionale \u00abRenato Benedetto Fabrizi\u00bb.\nAutrice.\nNell'aprile 2010 pubblica per Rizzoli \"Tutti indietro\", un libro in cui racconta la propria esperienza nelle crisi umanitarie, oltre che l'Italia della solidariet\u00e0, di chi rischia la vita per salvare i naufraghi che arrivano dalle coste africane e di chi lavora per realizzare l'integrazione di immigrati e rifugiati. I ricavati delle vendite a lei destinati sono devoluti per borse di studio a ragazzi afghani giunti in Italia senza genitori.\nIl 20 marzo 2013 viene pubblicato il suo secondo libro edito da Rizzoli, \"Solo le montagne non si incontrano mai. Storia di Murayo e dei suoi due padri\", dove racconta di una bambina somala gravemente ammalata portata in Italia da un militare italiano nel 1994, che dopo quattordici anni riconosce il padre naturale in una puntata di \"Chi l'ha visto?\". Incoraggiata dalla sua famiglia siciliana, Murayo contatta il padre che, con l'aiuto di Laura Boldrini, rivedr\u00e0 in Kenya. \nNel marzo 2015 viene pubblicato il suo terzo libro, edito da Giulio Einaudi Editore, \"Lo sguardo lontano\", nel quale racconta i primi due anni a Montecitorio. I ricavati delle vendite a lei destinati sono stati devoluti per borse di studio.\nNel marzo 2017 esce per Marsilio il suo quarto libro, \"La comunit\u00e0 possibile. Una nuova rotta per il futuro dell'Europa,\" in cui analizza criticit\u00e0 e potenzialit\u00e0 del percorso di integrazione europea.\nNel 2021 escono tre nuovi libri di Laura Boldrini: \"Le donne di Minsk. La rivolta pacifica per la democrazia in Bielorussia\", scritto con Lia Quartapelle e pubblicato da Infinito Edizioni; \"Questo non \u00e8 normale. Come porre fine al potere maschile sulle donne\", pubblicato da Chiarelettere; e \"Una storia aperta. Diritti da difendere, diritti da conquistare\", pubblicato dalle Edizioni Gruppo Abele.\nFino alla sua elezione a Presidente della Camera dei deputati, Boldrini ha scritto in diverse riviste e ha tenuto un blog sul sito del quotidiano \"la Repubblica\" (\"Popoli in fuga)\" e uno su \"The Huffington Post Italia\".\nCarriera politica.\nPresidente della Camera dei deputati.\nAlle elezioni politiche del 2013 Laura Boldrini viene candidata alla Camera dei deputati come indipendente nelle liste di Sinistra Ecologia Libert\u00e0, venendo indicata come capolista nelle circoscrizioni Sicilia 1, Sicilia 2 e Marche. Risultata contemporaneamente eletta in tutte e tre le circoscrizioni, opta per la Sicilia 2. Successivamente alla Camera dei deputati si iscrive al gruppo parlamentare di Sinistra Ecologia Libert\u00e0.\nIl 16 marzo 2013, a sorpresa, viene eletta Presidente della Camera dei deputati, ottenendo 327 voti su 618 votanti. \u00c8 la terza donna, dopo la comunista Nilde Iotti (1979-1992) e la leghista Irene Pivetti (1994-1996), a ricoprire questo ruolo. Come primo gesto, decide di ridurre il proprio stipendio e il numero di componenti del proprio staff, oltre che di rinunciare all'alloggio ufficiale e ad altri \"benefit\" previsti per la sua carica istituzionale.\nIl 12 aprile 2013 svolge una visita istituzionale alla Comunit\u00e0 ebraica di Roma. In quell'occasione, discute della necessit\u00e0 di \u00abripristinare il rigore della legge Mancino\u00bb a proposito dell'istigazione al razzismo, all'antisemitismo e all'odio razziale sul web. Nel giro di poche ore, prende avvio un attacco violento nei suoi confronti: diversi indirizzi web, tutti riconducibili alla destra pi\u00f9 estrema, diffondono contenuti che incitano all'odio contro di lei.\nIl 22 giugno 2013 prende parte al Gay Pride Nazionale, svoltosi a Palermo.\nIl 2 agosto dello stesso anno, in occasione del trentatreesimo anniversario della Strage di Bologna, sale sul palco della citt\u00e0 per un discorso commemorativo. In ciascun anno del proprio mandato, ogni 25 Aprile, \u00e8 stata presente a cerimonie commemorative della liberazione dal nazifascismo: a Milano, a Marzabotto, a Casa Cervi a Gattatico (RE), a Genova, a Bologna. Il 16 aprile 2015, alla presenza del Presidente della Repubblica Sergio Mattarella, in occasione del settantesimo anniversario della Liberazione, organizza una celebrazione che vede l'aula della Camera riempirsi di partigiani e partigiane. Partecipa, inoltre, a diversi eventi legati alla Festa del Lavoro del Primo Maggio, i pi\u00f9 significativi dei quali si svolgono a Portella della Ginestra (2013) e a Mesagne (2016), in provincia di Brindisi, dove incontra le braccianti vittime del caporalato proprio mentre il Parlamento inizia a discutere la legge contro questo fenomeno che la Camera voter\u00e0 a ottobre di quell'anno.\nIl 25 novembre 2017, in occasione della Giornata mondiale contro la violenza alle donne, 1400 donne accolgono l'invito di Laura Boldrini a partecipare all'evento \"In quanto donna\" riempiendo l'Aula della Camera e varie sale di Montecitorio, dando spazio alle voci di quante, fra loro, combattono quotidianamente la violenza in ogni suo aspetto e anche alle tante storie di riscatto.\nBoldrini ha caratterizzato il proprio mandato con azioni innovative su vari fronti: questioni sociali e di genere, disuguaglianze e periferie, risparmi e trasparenza. Ha istituito due commissioni di studio, composte da deputati, esperti, rappresentanti di organismi sovranazionali e associazioni: la \"Commissione internet\" che ha adottato la Dichiarazione sui diritti e i doveri in internet\u00a0\u00a0e la \"Commissione Jo Cox\" sull'intolleranza, la xenofobia, il razzismo e i fenomeni di odio.\nHa inoltre introdotto il linguaggio di genere negli atti e nei lavori della Camera, istituito l'Intergruppo delle deputate per le Donne, i Diritti e le Pari opportunit\u00e0 e dedicato una sala di Montecitorio alle prime donne delle istituzioni. Ha poi introdotto un codice di condotta per i parlamentari, una regolamentazione per le attivit\u00e0 di lobbying, abolito i vitalizi per gli ex parlamentari condannati per reati gravi e operato per la desecretazione di atti di commissioni parlamentari d'inchiesta su eventi drammatici della storia del Paese, come quelli, ad esempio, sull'Armadio della Vergogna e sull'omicidio di Ilaria Alpi e Miran Hrovatin.\nHa dedicato un forte impegno al rilancio del progetto europeo, promuovendo nel 2015 la Dichiarazione \"Pi\u00f9 integrazione europea: la strada da\" \"percorrere\", sottoscritta da quindici presidenti di Camere .\nIl 3 marzo 2017 lascia il gruppo parlamentare Sinistra Italiana - Sinistra Ecologia Libert\u00e0 (di cui faceva parte in qualit\u00e0 di indipendente dall'inizio della legislatura) e passa al gruppo misto.\nLeU, Futura e Partito Democratico.\nAlle elezioni politiche del 2018 Laura Boldrini viene rieletta deputata nelle liste di Liberi e Uguali, nella circoscrizione Lombardia 1. Nel luglio 2018 partecipa alla nascita dell'associazione politica \"Futura\", di cultura progressista, femminista e ambientalista, di cui diviene presidente onoraria. Alle elezioni europee del 2019 dichiara il suo voto per il Partito Democratico. Il 24 settembre 2019 lascia LeU e aderisce da indipendente al gruppo parlamentare del PD.\nIl primo giorno di legislatura, Boldrini presenta tre proposte di legge: riforma della cittadinanza (\"ius soli\"), possibilit\u00e0 di attribuire il cognome materno ai figli, contrasto di omofobia, transfobia e misoginia (poi confluita nella proposta di legge Zan, approvata dalla Camera dei deputati il 4 novembre 2020). Successivamente, ne presenta altre cinque: piano straordinario per l'occupazione e l'imprenditoria femminile, contrasto del \"revenge porn\", ratifica della Convezione ILO contro le molestie sul lavoro (approvata all'unanimit\u00e0 sia dalla Camera sia dal Senato), prevenzione e contrasto della diffusione di manifestazioni d\u2019odio mediante la rete \"internet\", modifiche al codice civile e altre disposizioni in materia di affidamento e ascolto del minore e di protezione da abusi e atti di violenza domestica.\nCoordina l'Intergruppo della Camera per le Donne, i Diritti e le Pari opportunit\u00e0.\nComponente della III Commissione Affari Esteri della Camera, Boldrini presenta numerose interpellanze e interrogazioni in materia di diritti umani, di politica internazionale e di politiche di genere. A settembre 2020, insieme alla deputata Lia Quartapelle, vola a Vilnius per incontrare Svjatlana Cichano\u016dskaja, sfidante di Aljaksandr Luka\u0161\u0117nka alle elezioni presidenziali del 2020 in Bielorussia e leader dell'opposizione al regime, con la quale avvia un rapporto di collaborazione su iniziative politiche a sostegno della protesta bielorussa. A tale scopo, coordina il Comitato Italiano per la democrazia in Bielorussia, composto da altre deputate e deputati, da membri dei sindacati e da associazioni che si occupano di diritti umani e civili. A ottobre 2020 organizza una visita a Minsk, per partecipare alle manifestazioni e per incontrare esponenti del movimento e dell\u2019opposizione; ma la sua visita viene impedita dalle autorit\u00e0 bielorusse, che l'hanno dichiarata \u00abpersona non grata\u00bb e quindi, la mattina della partenza, non le consentono di imbarcarsi sull\u2019aereo nonostante avesse gi\u00e0 il posto assegnato sul volo Roma-Minsk.\nNel luglio 2020 \u00e8 tra i 23 firmatari (tra cui l'ex presidente del PD Matteo Orfini, Giuditta Pini sempre del PD, Erasmo Palazzotto e Nicola Fratoianni di LeU, Riccardo Magi di +E) alla Camera contro il rinnovo del Memorandum Italia-Libia. Nell'agosto 2020, a poche settimane dal referendum costituzionale sul taglio del numero di parlamentari, Boldrini annuncia il suo voto contrario, in dissidenza con la linea ufficiale del suo partito e del segretario Nicola Zingaretti, schierati per il \"S\u00ec\".\nIl 29 aprile 2021, la Commissione Esteri della Camera la nomina Presidente del Comitato permanente sui diritti umani nel mondo.\nControversie.\nA partire dall'agosto 2013, il Movimento 5 Stelle, nell'ambito della propria battaglia di opposizione, contesta Laura Boldrini per il suo operato come presidente della Camera, dapprima sulla presentazione prevista in aula per il 20 agosto del DL anti-femminicidio, poi sulla legge sull'omofobia e poi a fine gennaio 2014, in occasione del dibattito sul decreto IMU-Bankitalia, durante il quale Boldrini ha applicato un istituto noto come \"ghigliottina\", contenuto nel regolamento del Senato ma mai applicato alla Camera, che consente di interrompere il dibattito parlamentare e passare direttamente alle votazioni per evitare la decadenza del decreto stesso.\nIl 31 gennaio 2014, Beppe Grillo condivide sul suo profilo Facebook un video, commentandolo con la domanda: \"Cosa succederebbe se ti trovassi Boldrini in macchina?\". Al post i \"follower\" di Grillo rispondono con copiosi commenti sessisti poi cancellati dallo \"staff\" del Movimento 5 Stelle, il quale successivamente emette un comunicato di dissociazione da questi ultimi. Tuttavia, tali commenti suscitano la reazione non solo di Laura Boldrini, ma di gran parte delle forze politiche.\nAltrettanto vaste sono le reazioni politiche quando il \"leader\" della Lega, Matteo Salvini, durante un comizio a Soncino il 25 luglio 2016, espone sul palco una bambola gonfiabile accompagnando questo gesto con la frase: \u00abC'\u00e8 una sosia della Boldrini qui sul palco. Non so se sia gi\u00e0 stata esibita\u2026\u00bb, e lanciando l'hashtag \u00ab#sgonfialaboldrini\u00bb. Nello stesso periodo la Lega lancia lo slogan \"risorse boldriniane\", usandolo per indicare gli immigrati che delinquono associandoli a Laura Boldrini. Contro questa campagna, Boldrini intraprende a dicembre 2020 una causa civile per risarcimento danni nei confronti di Matteo Salvini e della Lega.\nIl 14 agosto 2017, a seguito dei crescenti commenti sessisti, di odio e delle minacce contro di lei che appaiono sui social, Laura Boldrini annuncia su Facebook: \u00abd'ora in avanti far\u00f2 valere i miei diritti nelle sedi opportune\u00bb, dando cos\u00ec avvio a una lunga serie di denunce, alcune delle quali arrivate a giudizio. Tra queste, la pi\u00f9 nota \u00e8 quella nei confronti del sindaco leghista di Pontinvrea Matteo Camiciottoli, il quale nel novembre 2017, nel commentare su Facebook l'arresto dell'accusato di una violenza sessuale a Rimini, aveva scritto: \u00abPotremmo dargli gli arresti domiciliari a casa della Boldrini magari gli mette il sorriso\u00bb. Nella sentenza di primo grado, emessa il 15 gennaio 2019, Matteo Camiciottoli viene condannato alla pena di ventimila euro di multa oltre al pagamento delle spese processuali. Dopo la sentenza, il sindaco annuncia l'intenzione di ricorrere in appello. Il 2 novembre 2021, il GIP del Tribunale di Savona archivia il procedimento pendente nei confronti di Laura Boldrini a seguito delle querele presentate da Matteo Camiciottoli. Nell\u2019ordinanza di archiviazione si legge che \u00abnon v\u2019\u00e8 chi non veda come, per il livello infimo cui \u00e8 scaduto l'intervento di Camiciottoli, esso sia lesivo dell'onore e della reputazione della Boldrini, infatti Camiciottoli con il suo commento non ha solo inteso contrastare la propria avversaria politica, ma ha offeso la donna, secondo un modello culturale maschilista deplorevole che insinua che nessuna donna possa in fondo sottrarsi al piacere sessuale \"concesso\" dal membro maschile, neppure quando si tratti di una violenza (\u00e8 fin troppo evidente che il sorriso a cui allude Camiciottoli \u00e8 quello legato all'asserito piacere sessuale che discenderebbe, secondo lui, da una qualunque prestazione maschile). Si \u00e8 cos\u00ec macroscopicamente al di fuori dall'area della critica politica che \u00e8 ultroneo passarne in rassegna i confini. L'opponente chiede lo svolgimento di indagini che si presentano come irrilevanti, alla luce di quanto sopra evidenziato in merito e non idonea dunque a colmare la lacuna indicata costituita dall'infondatezza della notizia di reato\u00bb.\nUn'altra denuncia giunta a conclusione \u00e8 quella nei confronti del quotidiano \"Il Giornale\", diretto da Alessandro Sallusti, che nel settembre 2018 ha scritto che Laura Boldrini aveva \"soffiato\" il posto a un disabile sul volo Alitalia Roma-Genova. A seguito della denuncia, \"Il Giornale\" ammette la falsit\u00e0 di quanto affermato nell'articolo e il 17 dicembre 2020 pubblica una rettifica sulle sue pagine online.\nIl 22 marzo 2021, Selvaggia Lucarelli, in un articolo su \"Il Fatto Quotidiano,\" rende pubbliche le accuse mosse nei confronti di Laura Boldrini da parte di sue ex collaboratrici. A questo articolo Boldrini risponde con alcune interviste, dichiarazioni e un post su Facebook, dando la propria versione dei fatti.\nIl 21 dicembre 2021 Laura Boldrini, nella sua veste di Presidente del Comitato permanente della Camera sui diritti umani, \u00e8 oggetto di critiche da parte dell'ambasciata di Israele a Roma, per aver dato udienza \u00aba Montecitorio a rappresentanti di organizzazioni non governative che secondo Israele sono parte dell'organizzazione terroristica Fronte popolare per la liberazione della Palestina (Fplp)\u00bb. In un tweet, Boldrini d\u00e0 la propria versione dei fatti e denuncia l'ingerenza da parte dell'ambasciata di Israele in Italia \u00abnell'attivit\u00e0 di un Parlamento sovrano\u00bb, sottolineando che contro quelle Ong accusate di terrorismo il governo di Israele non ha mai fornito le prove richieste dai governi di Italia, Francia e Regno Unito, dal Dipartimento di Stato USA, dall'alto rappresentante per la politica estera e di sicurezza comune dell'UE, Josep Borrell, e dall'alta commissaria per i diritti umani delle Nazioni Unite, Michelle Bachelet. Nei giorni successivi, molte voci, anche internazionali, si levano a condanna di quanto accaduto e a sostegno di Boldrini. Il 28 dicembre 2021, attraverso una lettera aperta diffusa a mezzo stampa, a Laura Boldrini giunge la solidariet\u00e0 di 14 personalit\u00e0 israeliane\u00a0\u2013fra cui ex presidenti ed ex membri della Knesset, ex ambasciatori, ex presidenti della Corte Suprema di Israele \u2013 che deplorano e condannano fermamente la \u00abcampagna di diffamazione contro la deputata\u00bb, affermando che quelle audite da Boldrini \u00absono due delle sei Ong palestinesi che il 19 ottobre il governo israeliano ha messo al bando come organizzazioni terroristiche pur non presentando alcuna prova concreta e credibile a sostegno\u00bb. I 14 firmatari israeliani parlano di \u00abcriminalizzazione motivata politicamente\u00bb, allo scopo di \u00abdistruggere e privare dei finanziamenti le Ong per i diritti umani che sono dedicate alla resistenza non violenta contro l\u2019occupazione israeliana difendendo i diritti umani dei palestinesi\u00bb. L'11 gennaio 2022, anche i deputati della Lista Comune della Knesset pubblicano una lettera aperta di solidariet\u00e0 a Laura Boldrini e di condanna dell'ennesimo attacco contro le Ong palestinesi."}
{"id": "2349221", "revid": "123713405", "url": "https://it.wikipedia.org/wiki?curid=2349221", "title": "Stefano Fontana", "text": "Carriera.\nGiocatore.\nProdotto del vivaio del Milan, viene ceduto prima di poter esordire in prima squadra. Scende in Serie C2 al dove disputa quattro stagioni (una in Serie C2 e tre in Serie C1), conquistando una promozione in Serie C1, una in Serie B e la Coppa Anglo-Italiana 1986. Nel 1987 cambia squadra approdando all', dove conquista sul campo la promozione prima in Serie B e poi in Serie A, categoria in cui esordisce il 6 settembre 1992 nella partita -Ancona 4-1. Dopo il ritorno tra i cadetti, disputa un'ulteriore stagione con i dorici, arrivando a disputare la finale di Coppa Italia, e nel 1994 scende in Serie D con il Riccione.\nNel 1995 torna tra i professionisti passando all', appena retrocesso in Serie C1. Conclude l'attivit\u00e0 agonistica nel 1998 dopo una stagione al .\nAllenatore.\nVanta esperienze sulla panchina della Pergolese, della Vigor Senigallia e della Vis Pesaro (dove viene esonerato a novembre), oltre all'essere stato il vice di Pierluigi Frosio sulla panchina dell'.\nDal 2007 torna all'Ancona allenando la squadra Berretti e la Primavera per un biennio.\nIl 7 novembre 2011 viene chiamato alla guida dell'Osimana, squadra marchigiana militante in Promozione, dove sostituisce Davide Finocchi, ma dopo quattro mesi di scarsi risultati viene esonerato a sette giornate dalla conclusione del campionato."}
{"id": "2349226", "revid": "125153164", "url": "https://it.wikipedia.org/wiki?curid=2349226", "title": "Vladimiro Zagrebelsky", "text": "Biografia.\n\u00c8 fratello maggiore dell'ex presidente della Corte costituzionale Gustavo Zagrebelsky. La famiglia, di origini russe, proveniva da San Pietroburgo; nipote di un ufficiale dell'esercito zarista a Nizza nel 1914, la famiglia si trasfer\u00ec in seguito a Sanremo.\nSi \u00e8 laureato in Giurisprudenza all'Universit\u00e0 degli Studi di Torino nel 1963, diventando poi libero docente di Diritto penale.\nNel 1965 \u00e8 entrato in Magistratura. \u00c8 stato componente del Consiglio Superiore della Magistratura dal 1981 al 1985 e dal 1994 al 1998. Nel 1983, componente della Sezione disciplinare del CSM, ha redatto la sentenza relativa ai magistrati iscritti alla P2. \u00c8 stato presidente della commissione ministeriale istituita per l'adeguamento dell'ordinamento giudiziario al nuovo codice di procedura penale (1989).\nDal 1998 al 2001 \u00e8 stato il responsabile dell'Ufficio legislativo del Ministero della giustizia, scelto da Giovanni Maria Flick. \u00c8 stato inoltre Presidente della Commissione delle Nazioni Unite per la prevenzione della criminalit\u00e0.\nIl 25 aprile 2001 \u00e8 stato eletto giudice della Corte europea dei diritti dell'uomo dall'assemblea parlamentare del Consiglio d'Europa., carica che ha lasciato il 1\u00ba maggio 2010 per raggiungimento del limite d'et\u00e0, quando \u00e8 stato sostituito da Guido Raimondi.\n\u00c8 socio corrispondente dell'Accademia delle Scienze di Torino .\n\u00c8 componente della direzione di \"Cassazione Penale\" e del Consiglio scientifico di \"Diritti Umani e Diritto Internazionale\" e della \"Rivista di diritti comparati.\"\nDal 2010 \u00e8 direttore del Laboratorio dei Diritti Fondamentali (LDF) di Torino.\nOpere.\nHa pubblicato numerosi volumi, articoli e note in riviste giuridiche, nonch\u00e9 voci di enciclopedie giuridiche.\n\u00c8 autore di commenti a parti del Codice penale (Concorso di reati, Reati contro la famiglia, Reati contro l'incolumit\u00e0 pubblica) nella collana di studi di cui \u00e8 direttore, Rassegna di giurisprudenza sul codice penale e sulle leggi penali speciali, UTET, 2\u00aa ed., 1999.\n\u00c8 altres\u00ec autore di studi di carattere giuridico e di carattere storico in materia di sistema giudiziario e magistratura, tra cui:\nIn tema di diritti fondamentali ha pubblicato: "}
{"id": "2349230", "revid": "1305772", "url": "https://it.wikipedia.org/wiki?curid=2349230", "title": "Il programma comunista", "text": "Il programma comunista \u00e8 un periodico a cadenza bimestrale, organo di stampa del Partito Comunista Internazionale, fondato nel 1952 da Amadeo Bordiga e da Bruno Maffi.\nPanoramica.\nIl programma comunista \u00e8 una delle pi\u00f9 antiche testate della sinistra comunista pubblicate in Italia, ha ospitato fino alla fine degli anni sessanta del XX secolo i contributi anonimi di Bordiga, il fondatore del Partito Comunista d'Italia, che a partire dal congresso di Lione del 1926 aveva rotto con la guida staliniana dell'Internazionale Comunista. I contributi di Bordiga apparvero sotto forma anonima cos\u00ec come quelli di tutti i collaboratori del periodico e il \"corpus\" \u00e8 \"di estremo rigore\".\nAttualmente il giornale viene stampato a Milano e ha una diffusione su scala nazionale, con collegamenti internazionali."}
{"id": "2349231", "revid": "339392", "url": "https://it.wikipedia.org/wiki?curid=2349231", "title": "BC Omonia", "text": ""}
{"id": "2349233", "revid": "109178880", "url": "https://it.wikipedia.org/wiki?curid=2349233", "title": "Raymond Erith", "text": "Biografia.\nLa sua opera pi\u00f9 famosa \u00e8 sicuramente il rifacimento del 10 Downing Street nel corso degli anni sessanta. Egli progett\u00f2 e diresse i lavori che consentirono il rifacimento, per oltre il 60%, della famosa residenza ufficiale del Primo Ministro del Regno Unito a Londra. Il critico Ian Nairn descrisse il suo lavoro \"genuinamente georgiano, non \"neogeorgiano\"\".\nEgli costitu\u00ec lo studio associato \"Erith &amp; Terry\" con il suo allievo Quinlan Terry.\nNel 2004 \u00e8 stato il soggetto di una mostra al Sir John Soane's Museum."}
{"id": "2349244", "revid": "1418004", "url": "https://it.wikipedia.org/wiki?curid=2349244", "title": "Marianne Moore", "text": "Biografia.\nMarianne Moore nacque a Kirkwood (Missouri), nella casa parrocchiale della chiesa presbiteriana di cui il nonno materno, John Riddle Warner, era il pastore. Figlia di un ingegnere e inventore, John Milton Moore, e di sua moglie, Mary Warner, Marianne crebbe nella casa del nonno, il padre essendo stato ricoverato in un ospedale psichiatrico prima della sua nascita. Nel 1905 la Moore frequent\u00f2 il Bryn Mawr College in Pennsylvania e si laure\u00f2 quattro anni dopo. Ha insegnato all'Indian Industrial School di Carlisle, fino al 1915, quando cominci\u00f2 a pubblicare poesie professionalmente.\nIn parte a causa dei suoi diversi viaggi in Europa prima della prima guerra mondiale, Marianne Moore attrasse l'attenzione di vari poeti, tra cui Wallace Stevens, William Carlos Williams, Hilda Doolittle, T. S. Eliot ed Ezra Pound. Dal 1925 al 1929, la Moore lavor\u00f2 come editrice della rivista letteraria e culturale \"The Dial\". Questo le diede un ruolo simile a quello di Pound e la possibilit\u00e0 d'incoraggiare poeti promettenti, tra cui Elizabeth Bishop, Allen Ginsberg, John Ashbery e James Merrill, \ndi pubblicare i suoi primi lavori, e di raffinare la sua tecnica poetica.\nNel 1933, la Moore ricevette il premio Helen Haire Levinson Prize dalla rivista \"Poetry\". Il suo \"Collected Poems\" del 1951 fu il suo lavoro pi\u00f9 premiato: ha ricevuto il Premio Pulitzer per la poesia, il National Book Award, e il Premio Bollingen per la poesia. Moore divenne una celebrit\u00e0 minore nei circoli letterari di New York. Si recava ad incontri di pugilato, partite di baseball e altri eventi pubblici vestita in quello che divenne poi il suo abbigliamento tipico, un cappello a tricorno e un mantello nero. Appassionata di atletica e di atleti, era una grande ammiratrice di Muhammad Ali, per il quale scrisse un'introduzione al suo album \"I Am the Greatest!\". Vincitrice della Medaglia Robert Frost nel 1967, ha continuato a pubblicare poesie in varie riviste, incluse \"The Nation\", \"The New Republic\" e \"Partisan Review\", oltre che a pubblicare diversi libri e raccolte di poesie e critiche.\nMarianne Moore \u00e8 stata in corrispondenza per qualche tempo con Joseph Cornell, W. H. Auden ed Ezra Pound, durante l'incarcerazione di quest'ultimo."}
{"id": "2349254", "revid": "2166984", "url": "https://it.wikipedia.org/wiki?curid=2349254", "title": "Stranglers in the Night", "text": "Stranglers in the Night \u00e8 un album dei The Stranglers, pubblicato nel 1992.\nSi tratta del primo lavoro senza Hugh Cornwell e con Paul Roberts alla voce e John Ellis alla chitarra, ed anche del primo album pubblicato sull'etichetta di propriet\u00e0 della band, la Psycho Records.\nIn questo disco la band abbandona il sound commercial degli ultimi album e ritorna a suoni pi\u00f9 duri, senza i fiati. Gli stili musicali variano da ballate come \"Southern Mountains\" e \"Grand Canyon\" a canzoni pi\u00f9 rapide come \"Sugar Bullets\" e \"Brainbox\". L'album si piazz\u00f2 alla posizione #33 nelle classifiche inglesi nel settembre 1992. Il singolo \"Heaven and Hell\", pubblicato poco dopo, non and\u00f2 oltre la posizione #46 nell'agosto 1992, mentre l'altro singolo \"Sugar Bullets\" non entr\u00f2 in classifica."}
{"id": "2349257", "revid": "196390", "url": "https://it.wikipedia.org/wiki?curid=2349257", "title": "Giudice della Corte costituzionale della Repubblica italiana", "text": ""}
{"id": "2349262", "revid": "599013", "url": "https://it.wikipedia.org/wiki?curid=2349262", "title": "F\u00e1bio Alves F\u00e9lix", "text": "Caratteristiche tecniche.\nGioca come centrocampista difensivo.\nCarriera.\nClub.\nInizi\u00f2 la carriera come professionista nel 2000 nel S\u00e3o Caetano e nel 2001 si trasfer\u00ec al Corinthians. A fine 2004 pass\u00f2 al Cerezo Osaka nella J League giapponese. Nel 2006 gioca nel Santos, per poi trasferirsi al .\nIn una trattativa che includeva il terzino del Corinthians Eduardo Ratinho, torn\u00f2, con la formula del prestito, alla squadra di San Paolo."}
{"id": "2349270", "revid": "111579088", "url": "https://it.wikipedia.org/wiki?curid=2349270", "title": "Temperatura di ristagno", "text": "La temperatura di ristagno (o temperatura totale) \u00e8 la temperatura in un punto di ristagno di un flusso di un fluido. Nel punto di ristagno la velocit\u00e0 media del fluido \u00e8 nulla e tutta l'energia cinetica \u00e8 convertita in energia interna ed \u00e8 aggiunta all'entalpia statica locale. Nei flussi fluidi incompressibili e compressibili, la temperatura di ristagno \u00e8 uguale alla temperatura totale in tutti i punti appartenenti alle linee di corrente che portano al punto di ristagno.\nLa temperatura di ristagno pu\u00f2 essere derivata dal primo principio della termodinamica: applicando l'equazione dell'energia di un flusso costante (nel tempo) e trascurando i termini del lavoro, del calore e del potenziale gravitazionale si ottiene:\ndove:\nSostituendo l'entalpia, assumendo un costante calore specifico a pressione costante, ossia l'ipotesi di gas perfetto, l'espressione: \nnella precedente si ottiene:\no\ndove:"}
{"id": "2349271", "revid": "125744204", "url": "https://it.wikipedia.org/wiki?curid=2349271", "title": "II emendamento della Costituzione degli Stati Uniti d'America", "text": "Il secondo emendamento della Costituzione degli Stati Uniti d'America garantisce il diritto di possedere armi. Come molti altri emendamenti, anche questo affonda le sue radici nelle occupazioni da parte degli imperi britannico e spagnolo. Il possesso di un'arma da parte delle milizie cittadine, durante gli anni delle grandi colonizzazioni europee, era l'unico strumento che gli Statunitensi avessero per difendere territori, case e famiglie.\nSe tale diritto sia esteso ai privati cittadini o solo alle milizie statali - oggi eserciti - \u00e8 tuttavia questione di acceso dibattito. Le Corti hanno interpretato il suo significato in diversi casi giudiziari sin dal 1900 anche in favore dei primi. In molti Stati, chiunque pu\u00f2 richiedere ed ottenere la licenza al possesso di armi (salvo alcune prescrizioni), anche se ogni stato federato degli USA ha sue precise regole in merito.\nLa giurisprudenza della Corte Suprema.\nNel luglio del 2008 la Corte Suprema degli Stati Uniti ha riconosciuto il diritto dei cittadini di possedere armi, dichiarando incostituzionale la legge del Distretto di Columbia che invece ne vietava ai residenti il possesso. \u00c8 cos\u00ec stabilito il diritto individuale dei cittadini statunitensi ad essere armati, annullando la legge che da 32 anni proibiva di tenere in casa una pistola per difesa personale nella citt\u00e0 di Washington. La sentenza ha fornito un'interpretazione (passibile di successive modifiche) al Secondo emendamento della Costituzione che dal 1791 sancisce il diritto di portare le armi. Questo significa che \u00e8 stato riconosciuto un diritto inviolabile al pari persino di quello al voto e della libert\u00e0 di espressione.\nTesto.\nCi sono molte versioni del testo del secondo emendamento, ognuna delle quali con differenze di punteggiatura e di cambi tra minuscolo e maiuscolo. Esistono delle differenze tra le copie di bozza, e quelle approvate, le copie firmate in esposizione, e diverse trascrizioni. L'importanza delle differenze \u00e8 stata fonte di dibattito riguardo al significato e all'interpretazione dell'emendamento, in particolare nella frase introduttiva. Il Congresso pass\u00f2 una versione e un'altra, leggermente diversa, fu approvata. L'emendamento, nella versione passata dal Congresso e conservata nei National Archives, con il resto della copia originale manoscritta del Bill of Rights dello scriba William Lambert, recita:\nIl cui significato, a causa della presenza di ben quattro virgole, pu\u00f2 essere soggetto a diverse interpretazioni.\nL'emendamento approvato dagli Stati ed autenticato dal segretario di Stato Thomas Jefferson recita invece:"}
{"id": "2349275", "revid": "767487", "url": "https://it.wikipedia.org/wiki?curid=2349275", "title": "Crocifissione di san Pietro (Masaccio)", "text": "La Crocefissione di san Pietro di Masaccio \u00e8 una tempera su tavola (30,5x21 cm) proveniente dallo smembrato polittico di Pisa ed oggi conservato nei Musei statali di Berlino. Risale al 1426.\nStoria.\nDestinato alla chiesa del Carmine per la cappella del notaio ser Giuliano di Colino degli Scarsi da San Giusto, il politico di Pisa \u00e8 l'opera meglio documentata di Masaccio, grazie a un committente particolarmente preciso, che annot\u00f2 tutti i pagamenti e i solleciti fatti al pittore. \nIl 19 febbraio 1426 l'artista era a Pisa a siglare il contratto e, dopo vari solleciti e richieste a impegnarsi in esclusiva all'opera, il 26 dicembre Masaccio riceveva il saldo per l'opera. \nEntro il 1568 Giorgio Vasari lo vide e lo descrisse nella seconda edizione delle Vite. Nel corso del XVII o XVIII secolo venne rimosso dall'altare, smembrato e disperso.\nI tre pannelli della predella si trovano tutti a Berlino, anche se vennero acquisiti in date diverse. I due pannelli dell\"'Adorazione dei Magi\" e dei \"Martiri di Pietro e Giovanni Battista\" si trovavano nella collezione Capponi a Firenze quando vennero ceduti, nel 1880, al museo berlinese. Gi\u00e0 registrati come opera del Pesellino, all'arrivo in Germania erano gi\u00e0 stati correttamente attribuiti a Masaccio e al polittico pisano; le \"Storie di san Giuliano e san Nicola\" entrarono invece in collezione nel 1908, con attribuzione pi\u00f9 incerta.\nDescrizione.\nL'opera, faceva parte della predella, in particolare del lato sinistro, al di sotto di un perduto pannello con \"san Pietro\". La scena mostra in primo piano la croce di san Pietro, rovesciata e qui rappresentata nella versione a gambe divaricate. Boskovits (1966) riconobbe un modello dell'opera in una predella di Jacopo di Cione gi\u00e0 nella chiesa di San Pier Maggiore a Firenze, oggi in Vaticano, e probabilmente riecheggiava anche la composizione del perduto affresco con la \"Crocefissione di Pietro\" dietro l'altare della Cappella Brancacci.\nIl santo impassibile (con l'aureola scorciata in prospettiva) sta subendo l'inchiodatura delle mani; dietro si trovano due personaggi e una serie di guardie allineate, che sono leggermente pi\u00f9 piccole delle figure in primo piano. Negli elmi dovevano trovarsi inserti metallici che dessero verosimiglianza e luce. Tutte le linee (delle gambe, degli sguardi), centrano l'attenzione dello spettatore sulla figura di Pietro. Masaccio, come nel vicino \"Martirio di san Giovanni Battista\", cerc\u00f2 di rappresentare la violenza dei carnefici, dei quali non si mostra la faccia e, quindi, il lato umano. \nBella \u00e8 anche l'impostazione architettonica, con la scena inquadrata da due contrafforti laterali che altro non sono che un richiamo a Roma, citt\u00e0 dove il martirio ebbe luogo, in particolare la piramide di Caio Cestio e la \"Meta Romuli\", un mausoleo piramidale ancora esistente nel XV secolo in prossimit\u00e0 del Vaticano; i due edifici erano tradizionalmente legati al martirio di Pietro. Tale iconografia con le piramidi era comunque gi\u00e0 consolidata e si ritrova ad esempio gi\u00e0 nel \"Polittico Stefaneschi\" di Giotto. Sullo sfondo un edificio semplice ma elegantemente classico, grazie ai pilastrini che sporgono, \u00e8 coronato da una fascia aggettante e vi si apre una porta, dove la scura ombreggiatura d\u00e0 realmente l'impressione di nascondere un interno.\nNell'angolo superiore a destra si intravede il cielo e un paesaggio montagnoso.\nStile.\nL'opera \u00e8 un compiuto esempio di uno spazio dipinto illusionisticamente dove tutti gli elementi sono collocati razionalmente seguendo un principio unitario, legato a una rigorosa costruzione matematica della prospettiva.\nLo spazio \u00e8 vivificato anche dalla luce, che d\u00e0 concretezza e volume ad ogni singolo elemento, dal corpo del santo ai ciottoli del selciato."}
{"id": "2349288", "revid": "287204", "url": "https://it.wikipedia.org/wiki?curid=2349288", "title": "HTC Magic", "text": "HTC Magic \u00e8 uno smartphone prodotto da HTC. \u00c8 il secondo a usare il sistema operativo Android, dopo HTC Dream. Presentato il 17 febbraio 2009 al Mobile World Congress di Barcellona e venduto (solo con abbonamento) in Spagna il 27 aprile dello stesso anno. Nel mese di maggio \u00e8 stato venduto anche in Inghilterra, Francia, Germania e Italia; solo per l'Italia non \u00e8 in esclusiva Vodafone. Negli Stati Uniti verr\u00e0 commercializzato con esclusiva T-Mobile come con il Dream.\nIl Magic \u00e8 sprovvisto di tastiera qwerty e usa al suo posto una tastiera virtuale disponibile con la nuova versione Android 1.5 (disponibile anche per il modello precedente).\nLa versione 1.5 dell'OS targato Google porta altre migliorie: miglior aspetto grafico, supporto bluetooth stereo, registrazione video, nuovo kernel Linux (versione 2.6.27), maggior velocit\u00e0 generale.\nSotto lo schermo touchscreen capacitivo da 3.2 pollici sono presenti sei tasti retroilluminati: inizio chiamata, ricerca, pagina principale, menu, torna indietro, fine chiamata/accendi-spegni. Per migliorare la navigazione al posto del pad direzionale \u00e8 presente una trackball che pu\u00f2 anche essere premuta come tasto funzione \"OK\".\nLa presa jack per le cuffie \u00e8 assente, c'\u00e8 solo un ingresso ExtUSB, formato proprietario di HTC, compatibile con mini-USB."}
{"id": "2349302", "revid": "119484250", "url": "https://it.wikipedia.org/wiki?curid=2349302", "title": "Concilio di Melfi", "text": "L'espressione concilio di Melfi indica in maniera generica sei diversi concili che si sono tenuti nella citt\u00e0 di Melfi (sede della contea di Puglia fin dal 1043) tra il 1059 ed il 1137.\nSi tratta di cinque concili ecumenici, nei quali si discusse delle emergenze religiose e dei rapporti fra il papato ed i capi normanni, ed un ulteriore concilio, tenutosi nel 1130, ma non riconosciuto dalla Chiesa cattolica perch\u00e9 organizzato dall'antipapa Anacleto II.\nConcili di Melfi riconosciuti dalla Chiesa.\nNel periodo di 78 anni, tra il 1059 ed il 1137, con la partecipazione attiva di cinque diversi pontefici, nel castello di Melfi si tennero i seguenti sinodi, riconosciuti dalla Chiesa:\nConcilio di Melfi del 1130.\nIl normanno Ruggero II d'Altavilla , gi\u00e0 Gran Conte, dopo aver esteso i suoi possedimenti in Italia meridionale, volle che la sua posizione fosse legittimata dal titolo di Re.\nLo scisma susseguito alla morte di Onorio II (13 febbraio 1130) fu l\u2019occasione per ottenere la corona regia da Anacleto II, sostenuto dai Pierleoni e dai cardinali meridionali in maggioranza filonormanni e insediato a Roma, mentre Innocenzo II, sostenuto dai Frangipane, si rifugi\u00f2 in Francia.\nLe trattative di alleanza tra Ruggero II e Anacleto II portarono alla bolla sottoscritta ad Avellino il 27 settembre 1130, mediante la quale Ruggero era investito della corona regia di Sicilia; riconobbe e conferm\u00f2 a Ruggero anche i titoli, gi\u00e0 concessi, di Duca di Calabria e di Puglia e Principe di Capua., \"onore\" di Napoli e \"difesa\" di Benevento. All'investitura pontificia si aggiungeva l'acclamazione dei potenti delle sue terre, che, convocati a Salerno, sanciscono la regia promotio del loro principe. Fu Ruggero II d'Altavilla, che convoc\u00f2 nel 1130 al palazzo dei Normanni di Palermo un'assise che lo proclam\u00f2 re. L'incoronazione fu celebrata nel Natale del 1130 a Palermo. \nNel 1130 si tenne un ulteriore concilio di Melfi, che, a differenza di tutti gli altri, non \u00e8 riconosciuto dalla Chiesa cattolica, in quanto organizzato dall'antipapa Anacleto II, rivale di papa Innocenzo II; per questo motivo, esso, non segue la numerazione degli altri concili organizzati nella citt\u00e0.\nLo storico Cuozzo precisa che: \u00abLe fonti romane, ed in particolare il cronista Falcone Beneventano, attribuiscono all'iniziativa dell'antipapa Anacleto II gli accordi, che avrebbero portato alla fondazione della monarchia Normanna. Roberto il Guiscardo ed Anacleto II si incontrarono in Avellino, ed il 27 settembre 1130 Anacleto II concesse al Duca la potest\u00e0 regia\u00bb.\nTutte le fonti, ed in particolare il cronista Alessandro di Telese e l'arcivescovo di Salerno Romualdo II Guarna, concordano nel riferire che: \u00abnella notte di Natale del 1130 con sfarzo favoloso Roberto ricevette l'unzione col sacro olio e l'incoronazione nella cattedrale di Palermo\u00bb.\nLa cerimonia avvenne in nome e con l'approvazione di Anacleto II. Il legato dell'antipapa, il cardinale Conti di Santa Sabina, incoronava Ruggero II d'Altavilla, che otteneva il riconoscimento del titolo di Re di Sicilia, Calabria e Puglia. Ruggero veniva consacrato dagli arcivescovi di Benevento, Capua, Salerno e Palermo. Il principe Riccardo di Capua poneva in testa la corona al monarca; era anche presente l'arcivescovo di Trani."}
{"id": "2349311", "revid": "367445", "url": "https://it.wikipedia.org/wiki?curid=2349311", "title": "Sinodo di Melfi", "text": ""}
{"id": "2349314", "revid": "76963", "url": "https://it.wikipedia.org/wiki?curid=2349314", "title": "Hernando de Lerma", "text": "Biografia.\nIl 13 novembre 1577 Lerma fu nominato governatore di San Miguel de Tucum\u00e1n, (nell'odierna Argentina) da re Filippo II di Spagna. Descritto dagli storici come un uomo violento, de Lerma ebbe problemi con molte persone di quel territorio, compresi i propri compatrioti. Tra le persone che perseguit\u00f2 c'era il vescovo cattolico. Odiava anche Francisco Salcedo, altro cattolico che aveva costruito una chiesa a Santiago del Estero.\nMolti oppositori di de Lerma finirono imprigionati o uccisi. Salcedo si ritir\u00f2 in un'altra citt\u00e0 e si ammal\u00f2, ma fu riportato a Tucum\u00e1n dai suoi uomini che lo trovarono. A Tucum\u00e1n, Salcedo fu processato ed imprigionato. Molti suoi sostenitori furono uccisi.\nNell'aprile del 1582 de Lerma fond\u00f2 la citt\u00e0 di Salta, nei pressi del fiume Arenales. Aveva previsto che Salta sarebbe diventato un centro economico, dato che il governo spagnolo aveva aperto porti a Santiago del Cile, Callao e Buenos Aires. La posizione di Salta tra il Vicereame del Per\u00f9 ed il porto sul R\u00edo de la Plata, secondo de Lerma, avrebbero avvantaggiato la citt\u00e0, e lo stesso de Lerma credeva che il governo madrileno avrebbe reindirizzato le navi facendole transitare da Salta. Egli chiam\u00f2 la citt\u00e0 \"Citt\u00e0 di Lerma nella valle di Salta\". Hernando de Lerma si fece amico degli indiani che popolavano l'area, convinto che il loro aiuto poteva essergli utile. Attrasse anche altri spagnoli in quella zona.\nDopo la fondazione della citt\u00e0, de Lerma dovette affrontare nuovi rivali e nuovi problemi. Molti conquistadores giunsero a Salta tentando di impadronirsene, provocando molte lotte. La citt\u00e0 soffr\u00ec molte epidemie, ed era stata eretta in una zona sismica con terremoti frequenti.\nNel 1584 de Lerma fu arrestato a Salta e condannato al carcere. Fece appello, e torn\u00f2 in Spagna per presentare il proprio caso davanti alla corte suprema, ma l'appello fu respinto ed egli fu incarcerato. Mentre si sa che mor\u00ec in prigione, non se ne conosce l'anno.\nLo storico Paul Goussac afferma che \"l'amministrazione di de Lerma non fu altro che una serie di attentati criminali\". Lo storico Armando Bazan, nato a Salta, lo descrive come \"maligno quanto una malattia\" in uno dei suoi libri."}
{"id": "2349322", "revid": "22356", "url": "https://it.wikipedia.org/wiki?curid=2349322", "title": "Parapsicephalus", "text": ""}
{"id": "2349331", "revid": "36426", "url": "https://it.wikipedia.org/wiki?curid=2349331", "title": "Ratto di Proserpina (dipinto)", "text": ""}
{"id": "2349333", "revid": "22356", "url": "https://it.wikipedia.org/wiki?curid=2349333", "title": "Phosphatodraco", "text": ""}
{"id": "2349335", "revid": "30445", "url": "https://it.wikipedia.org/wiki?curid=2349335", "title": "Blesbok", "text": ""}
{"id": "2349337", "revid": "22356", "url": "https://it.wikipedia.org/wiki?curid=2349337", "title": "Mythunga", "text": ""}
{"id": "2349339", "revid": "547992", "url": "https://it.wikipedia.org/wiki?curid=2349339", "title": "Roberto Lorenzini", "text": "Carriera.\nGiocatore.\nClub.\nProdotto del vivaio del Milan, esordisce in Serie A coi rossoneri disputando 5 partite tra il 1985 e il 1987. Viene poi ceduto in prestito al , dove rimane per tre stagioni (due di Serie A e una di Serie B). In seguito viene prestato all', con cui conquista la prima promozione in Serie A della squadra dorica, nella quale milita per altre tre stagioni.\nRientrato al Milan, viene ceduto in compartecipazione al Genoa (valutato 2 miliardi di lire), nell'ambito dell'operazione che porta Christian Panucci in rossonero. In Liguria gioca 22 partite mettendo a segno un gol, e a fine anno viene riscattato dal Milan. Vi rimane per pochi mesi, sufficienti a permettergli di scendere in campo nella vincente finale di Supercoppa italiana del 1994 contro la Sampdoria. A novembre va in prestito al Torino, e nel 1995 passa, sempre in prestito, al , con cui conquista una salvezza e disputa la sua ultima stagione in Serie A.\nChiude la carriera militando per una stagione nella Lucchese, in Serie B, e nel Faenza, con cui gioca dal marzo 1998 al dicembre 1999 contribuendo alla promozione in Serie C2 nel Campionato Nazionale Dilettanti 1997-1998.\nNazionale.\nHa militato nella Nazionale di calcio dell'Italia Under-21, sotto la guida di Cesare Maldini, che lo ha fatto esordire nel 1987 contro la Finlandia. Con gli azzurrini colleziona in tutto 3 presenze.\nAllenatore.\nLe prime esperienze maturano tutte nell'ambito marchigiano: , Vis Pesaro in due occasioni e , dopo avervi ricoperto per pochi mesi anche la carica di direttore generale.\nNel 2006 assume la guida della formazione Allievi nazionali del , per poi essere promosso alla guida della prima squadra nella stagione 2007-08: sotto la sua gestione i biancorossi ottengono la salvezza in Serie C2.\nConclusa l'esperienza varesina, nel 2008 viene nominato vice di Alessandro Costacurta (suo ex compagno ai tempi del Milan) sulla panchina del , ove rimane fino all'inizio del 2009, per poi rassegnare le dimissioni insieme allo stesso Costacurta. Nel 2010 viene chiamato alla guida della Solbiatese in Serie D, donde tuttavia viene esonerato a dicembre a causa dello scarso rendimento della squadra.\nNella stagione 2011-2012 viene richiamato al come allenatore degli Allievi regionali. Il 5 luglio 2012 acquisisce a Coverciano il titolo di allenatore di Prima Categoria UEFA Pro e quindi il diritto di ricoprire il ruolo di tecnico in una squadra della massima serie, e il successivo 18 luglio diventa allenatore della Primavera del ."}
{"id": "2349349", "revid": "46291", "url": "https://it.wikipedia.org/wiki?curid=2349349", "title": "Solanum nigrum", "text": "La morella comune (nome scientifico Solanum nigrum ) \u00e8 una pianta erbacea della famiglia delle Solanaceae e pu\u00f2 essere infestante.\nSistematica.\nLa famiglia delle Solanaceae \u00e8 una famiglia vegetale molto importante in quanto comprende fra l'altro diverse specie commestibili, come le patate, le melanzane, i pomodori e i peperoni; \u00e8 inoltre una famiglia abbastanza numerosa, organizzata in quasi 100 generi per un totale di oltre 2000 specie, pi\u00f9 della met\u00e0 delle quali (circa 1400) appartengono al genere \"Solanum\", una decina delle quali sono spontanee in Italia.\nAll'interno della famiglia, il genere della pianta di questa scheda appartiene alla sottofamiglia delle \"Solanoideae\" Kostel. (1834) e alla trib\u00f9 delle \"Solaneae\" Dumort. (1829).\nEssendo questo genere molto corposo, normalmente viene suddiviso in \u201csezioni\u201d. \nAdriano Fiori (botanico italiano 1865\u20131950), soprattutto per le specie spontanee dell'Italia, ha individuato tre \u201csezioni\u201d: \n\u201cMorella comune\u201d appartiene alla \u201csezione\u201d centrale (\"Pachystemon\"), caratterizzata soprattutto da antere brevi e deiscenti per due pori apicali; piante non spinose a fiori bratteolati bianchi o violetti composti in corimbi. In realt\u00e0, considerando tutte le specie del genere, le tassonomie pi\u00f9 complete lo suddividono in mezza dozzina di sottogeneri con almeno una cinquantina di \"sezioni\". In queste classificazioni la pianta di questa scheda \u00e8 assegnata al sottogenere \"Solanum stricto sensu\" e alla \u201csezione\u201d \"Solanum\".\nVariabilit\u00e0.\nSono piante molto variabili, sia come morfologia che come portamento (questo giustifica anche il lungo elenco di sottospecie, varianti e sinonimi generato da questa pianta): possono essere sia annue che perennanti; sia erbacee che suffrutici; il colore della bacca, che \u00e8 normalmente nero, pu\u00f2 essere rosso-miniato, ma anche verde oppure giallo; la corolla \u00e8 generalmente bianca, ma pu\u00f2 assumere anche colorazioni violacee; pu\u00f2 variare molto anche in grandezza; l'infiorescenza pu\u00f2 essere racemosa come ombrelliforme pi\u00f9 o meno allungata; varia il tipo di pelosit\u00e0 (pu\u00f2 essere a peli semplici o ghiandolari ma anche tomentosa); varia infine il tipo di margine delle foglie, che pu\u00f2 essere intero, dentato-angoloso oppure sinuato-dentato.\nIn climi pi\u00f9 caldi (in Italia questo avviene nel Meridione) si nota il passaggio ad un ciclo perenne con piante suffruticose, quindi con fusti lignificati alla base.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nomi sono considerati da altri autori dei sinonimi della specie principale o anche di altre specie \u2013 vengono descritte dettagliatamente solamente le sottospecie presenti sul territorio italiano):\nIbridi.\nLa \"Solanum nigrum\" \u00e8 strettamente collegata con la specie \"Solanum luteum\" Miller. Secondo Pignatti la pianta di questa scheda (organismo di tipo esaploide) \u00e8 derivata dall'incrocio tra \"Solanum luteum\" Miller (tetraploide) e \"Solanum americanum\" Miller (specie diploide non presente in Italia).\nUn altro ibrido \u00e8 indicato qui di seguito :\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nEtimologia.\nIl nome generico (\"s\u014dl\u0101num\") deriva da \"s\u014dl\u0101m\u0115n\" (=consolazione, conforto), ovvero s\u014dlor (=consolare, alleviare) e deriva dalle propriet\u00e0 medicamentose e sedative di alcune specie di questo genere. L'epiteto specifico deriva ovviamente dal colore delle bacche.\nIl binomio scientifico della pianta di questa scheda \u00e8 stato definito nel 1753 da Carlo Linneo (R\u00e5shult, 23 maggio 1707 \u2013 Uppsala, 10 gennaio 1778) biologo e scrittore svedese, considerato il padre della moderna classificazione scientifica degli organismi viventi.\nIn lingua tedesca questa pianta si chiama \"schwarzer Nachtschatten\" (= ombra notturna nera); in francese si chiama \"Morelle noire\"; in inglese si chiama \"Black Nightshade\" (= ombra notturna nera).\nMorfologia.\nQueste piante in genere sono ascendenti; il fusto pu\u00f2 essere eventualmente prostrato solo nella parte basale. L'altezza varia da 1 a 7 dm. La forma biologica \u00e8 terofita scaposa (T scap), ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme, sono inoltre munite di asse fiorale eretto. Tutta la pianta (fusto e foglie) si presenta un po' biancastra. \nRadici.\nLe radici sono fibrose e fittonanti.\nFusto.\nIl fusto \u00e8 molto ramoso (a ramificazione divaricata), non \u00e8 spinoso ed ha una sezione cilindrica e superficie striata (2 strie longitudinali). Nella parte basale pu\u00f2 essere legnoso, mentre in alto \u00e8 erbaceo. Si presenta inoltre succoso (quasi vischioso-peloso) e dall'odore muschiato. Il colore del fusto pu\u00f2 essere porporino.\nFoglie.\nLe foglie lungo il fusto sono a disposizione alterna (in realt\u00e0 sono spiralate e senza stipole). Il picciolo \u00e8 parzialmente alato. La forma della lamina va da lanceolata a ovata (pu\u00f2 essere anche romboide) ed \u00e8 asimmetrica, mentre il bordo \u00e8 sinuato-dentato. La consistenza delle foglie \u00e8 un po' fragile. Lunghezza del picciolo: 1 \u2013 3\u00a0cm. Dimensione delle foglie: larghezza 3\u20135\u00a0cm; lunghezza 5\u20138\u00a0cm.\nInfiorescenza.\nL'infiorescenza \u00e8 di tipo extra-ascellare e pi\u00f9 o meno cimosa-corimbosa con pochi fiori (da 3 a 5, massimo 10) bratteolati. L'infiorescenza ha un suo peduncolo eretto-patente, e i singoli fiori sono pedicellati. Lunghezza dei peduncoli alla fruttificazione: 14\u201330\u00a0mm.\nFiore.\nI fiori sono ermafroditi, attinomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Diametro dei fiori: 8\u201312\u00a0mm.\nFrutti.\nIl frutto \u00e8 del tipo a piccola bacca ovata ed \u00e8 diviso in diverse logge per contenere i diversi semi a forma discoidale o reniforme. Il colore delle bacche \u00e8 verde e poi nero lucido, mentre la forma \u00e8 ovoidale (pi\u00f9 lunga che larga). Alla base il frutto \u00e8 avvolto dal calice che \u00e8 persistente. A maturazione si presentano come dei grappoli appesi. Dimensione della bacca : 6 \u2013 7\u00a0mm.\nFitosociologia.\nDal punto di vista fitosociologico le sottospecie di questa scheda appartengono alle seguenti comunit\u00e0 vegetali:\nUsi.\nCucina.\nSi sconsiglia l'uso alimentare in quanto pianta generalmente tossica anche se la sua effettiva tossicit\u00e0 viene a volte messa in discussione. Un tempo in Europa si consumavano le foglie, ma anche i frutti (ora non pi\u00f9). In realt\u00e0 grazie al grande polimorfismo di questa pianta, in America, si \u00e8 riuscito a creare una variet\u00e0 (chiamata \"Garden Huckliberry\") senz'altro non tossica, i cui frutti sono usati in cucina per ricavarne conserve e dolciumi. Questo dimostra che la tossicit\u00e0 di questa pianta \u00e8 anch'essa un aspetto variabile e dipende dalle zone e dalla sottospecie..\nSono eduli invece le bacche di certi ceppi che crescono in India; queste profumano di pomodoro. Anche in Etiopia le bacche mature vengono normalmente mangiate.\nNotizie culturali.\nQuesta pianta \u00e8 conosciuta e usata fin dall'antichit\u00e0. Era uno dei tanti componenti dell'\u201cunguento populeo\u201d consigliato solo per uso esterno data la sua velenosit\u00e0 (specialmente per le periartriti e per l'azione antalgica locale). Sempre anticamente le foglie venivano usate contro le ustioni. Sembra inoltre che insieme ad altre erbe sia stata una delle prime sostanze usate per addormentare i pazienti durante gli interventi chirurgici. In Puglia e in sud Italia, viene spesso chiamata \u201cpomodoro delle serpi\u201d, poich\u00e9, molti rettili (sauri e testuggini, per l'esattezza), si cibano volentieri delle bacche mature, che hanno evidentemente una bassa concentrazione di principi attivi potenzialmente tossici, oppure non esercitano la loro azione a causa della diversa fisiologia di questi animali."}
{"id": "2349350", "revid": "79968", "url": "https://it.wikipedia.org/wiki?curid=2349350", "title": "III emendamento della Costituzione degli Stati Uniti d'America", "text": "Il Terzo Emendamento della Costituzione americana impone restrizioni all'acquartieramento di truppe in abitazioni private senza il consenso del proprietario, proibendolo in tempo di pace e sottoponendolo a riserva di legge in tempo di guerra.\nStoria.\nFu proposto da James Madison nel 1789, come parte del Bill of Rights, ed entr\u00f2 vigore il 1\u00ba marzo 1792.\nPrima della guerra d'indipendenza, nel 1765 e 1774, il Parlamento britannico aveva imposto ai coloni americani, con i \"Quartering Acts\", di fornire vitto e alloggio ai soldati britannici operanti nell'area qualora si fosse reso necessario. I \"Quartering Acts\" erano stati tra le principali fonti di tensione tra il governo di Londra e i coloni, e la presenza dei soldati nelle case private fu tra la rimostranze citate Dichiarazione d'Indipendenza."}
{"id": "2349354", "revid": "149727", "url": "https://it.wikipedia.org/wiki?curid=2349354", "title": "Ferrovia Dittaino-Caltagirone", "text": ""}
{"id": "2349358", "revid": "767487", "url": "https://it.wikipedia.org/wiki?curid=2349358", "title": "Controlling Crowds", "text": "Controlling Crowds \u00e8 il sesto album studio del gruppo Trip hop britannico Archive. \u00c8 stato pubblicato il 30 marzo 2009.\nTracce.\nCD 1 :\nCD 2 (edizione limitata) :"}
{"id": "2349362", "revid": "199745", "url": "https://it.wikipedia.org/wiki?curid=2349362", "title": "Morella comune", "text": ""}
{"id": "2349365", "revid": "643662", "url": "https://it.wikipedia.org/wiki?curid=2349365", "title": "APOEL B.C.", "text": ""}
{"id": "2349368", "revid": "174925", "url": "https://it.wikipedia.org/wiki?curid=2349368", "title": "Il fu Mattia Pascal", "text": "Il fu Mattia Pascal \u00e8 un celebre romanzo di Luigi Pirandello che apparve dapprima a puntate sulla rivista \"Nuova Antologia\" nel 1904 e che fu pubblicato in volume nello stesso anno. Fu il primo grande successo di Pirandello, scritto nelle notti di veglia alla moglie, Maria Antonietta Portulano, paralizzata alle gambe.\nTrama.\nMattia Pascal vive a Miragno, dove il padre ha lasciato in eredit\u00e0 la miniera di zolfo alla moglie e ai due figli. Batta Malagna, un disonesto amministratore, si interessa di gestire il patrimonio. Questi sposa Oliva, ragazza che Mattia conosce bene e di cui era invaghito. \nL'amico Pomino dice al protagonista di essersi innamorato di una ragazza, Romilda, figlia di Marianna Dondi, vedova Pescatore, e cugina di Malagna. Pomino \u00e8 per\u00f2 venuto a sapere, tramite una serva di Romilda, che Malagna sta tramando qualcosa con la cugina; questa gli avrebbe rimproverato di non riuscire ad avere un figlio, conseguenza dovuta al rifiuto di sposare Romilda. Ora lo zio si sarebbe pentito di non aver acconsentito al matrimonio con la nipote. Mattia e Pomino temono che Malagna e la cugina stiano architettando un modo per avere un figlio da Romilda. Pascal aiuta l'amico dicendogli che, per salvare la giovane, Pomino potrebbe sposarla. Con l'obiettivo dichiarato di facilitare questo matrimonio, con la scusa di una cambiale che Malagna dovrebbe pagare, Mattia si reca a casa di Marianna Dondi dove sa di trovare anche Malagna. Qui conosce Romilda, si trattiene poco a casa della vedova Pescatore, per poter tornare ancora da Romilda e dalla madre, che, per\u00f2, non sembra contenta dell'annuncio di una sua prossima visita.\nNonostante il giovane le parli di Pomino, Romilda si innamora di Mattia, e lui ricambia l'amore. Un giorno, la ragazza, rimasta sola con lui dopo che la madre si \u00e8 allontanata, gli si concede. Romilda rimane incinta di Mattia e questi pensa a come preparare la madre alla notizia del suo inevitabile matrimonio. Riceve, per\u00f2, una lettera da Romilda, in cui lei gli dice che non devono pi\u00f9 vedersi. Mattia non comprende il motivo che ha spinto la giovane a chiedergli una cosa simile. \nA quel punto, Oliva si reca a casa sua per sfogarsi con la madre di Mattia per la disperazione cagionatale dal marito: Batta Malagna ha annunciato il prossimo arrivo del suo tanto atteso figlio. Mattia, compresa la ragione per cui Romilda gli ha detto che non avrebbero dovuto pi\u00f9 vedersi, si sente ingannato da lei. Si reca cos\u00ec a casa di Oliva e le mostra la lettera di Romilda. La ragazza capisce che Malagna non \u00e8 il vero padre del bambino che aspetta Romilda, ma Mattia le dice che deve far credere al marito che lui pu\u00f2 veramente avere un figlio, e dunque il protagonista inizia una relazione con Oliva e questa rimane incinta. Quando Malagna scopre che Oliva aspetta un figlio, capisce il tradimento della moglie e dice a Mattia che ha disonorato la nipote e che deve rimediare.\nIl protagonista capisce che Romilda non ha fatto nulla di male per far credere a Malagna di essere il padre del bambino che lei aspetta. La ragazza, infatti, sostiene che quando aveva rivelato alla madre l'amore che ormai la legava indissolubilmente a Mattia, Marianna Dondi era andata su tutte le furie, e le aveva detto che non avrebbe mai acconsentito a farla sposare con uno \u00abscioperato\u00bb. Giunto Batta Malagna, la vedova Pescatore aveva lasciato sola Romilda con lui. La giovane gli aveva rivelato il suo stato, chiedendogli di opporsi alla madre e di \"indurla a pi\u00f9 giusti consigli\", dato che lei voleva restare fedele a Mattia. L'uomo si era intenerito, ma non troppo; le aveva detto che, essendo Romilda minorenne, era ancora sotto la potest\u00e0 della madre e che avrebbe potuto anche agire giudiziariamente contro Pascal ma giungeva ad un compromesso accettando come suo il figlio che sarebbe nato da Romilda. \nOra per\u00f2 che Malagna si ritrova anche la moglie incinta, deve fare da padre al bambino che Oliva aspetta da Mattia e non pu\u00f2 pi\u00f9 riconoscere il figlio di Romilda. Mattia quindi \u00e8 costretto a sposare Romilda, invidiosa del figlio che sarebbe nato ad Oliva tra gli agi, al contrario del suo che verr\u00e0 al mondo nell'incertezza del domani, e \"non pu\u00f2 vedere Mattia\". Per salvare il podere della \"St\u00eca\" col mulino, i Pascal devono vendere le case, e la madre del protagonista va a vivere con il figlio. Ma questo non basta; Pascal cerca un'occupazione, senza successo. La vedova Pescatore e Romilda non si dimostrano gentili con la madre di Mattia. Zia Scolastica, membro nubile della famiglia Pascal, si occupa di ospitare la madre di Mattia. \nUn giorno, verso sera, Pascal incontra per caso Pomino. Egli \u00e8 adirato con Mattia per il suo tradimento, ma il protagonista cerca di convincerlo che \u00e8 stato Pomino a tradirlo, dato il sacrificio che deve compiere vivendo con Romilda e la vedova Pescatore. L'amico gli trova un lavoro: suo padre, entrato nel municipio, dice che la biblioteca di Boccamazza \u00e8 in misere condizioni, e colui che se ne occupa \u00e8 fisicamente debole.\nGrazie a Pomino, Mattia diventa bibliotecario. Un giorno, gli giunge notizia che la moglie sta per dare alla luce il bambino. Lui si precipita a casa, dove Marianna Dondi gli dice di andare a cercare un medico. Dopo aver girato invano, Mattia, esausto, torna a casa, e vi trova il dottore. Pascal vede che sono due bambine quelle che Romilda gli sta dando: una \u00e8 gi\u00e0 nata, l'altra sta per venire al mondo. Una delle figlie muore a pochi giorni dalla nascita, l'altra quando ha quasi un anno. Con la piccola viene a mancare anche la madre di Mattia, nello stesso giorno e quasi nella stessa ora. Una notte intera Mattia vaga per il paese e le campagne, e alla fine si ritrova nel podere della \"St\u00eca\", presso la gora del mulino. Viene aiutato da un vecchio mugnaio di nome Filippo, che lo fa sedere sotto un albero e gli parla della madre e del padre del protagonista. L'uomo lo consola, gli dice che non deve piangere e disperarsi cos\u00ec, perch\u00e9 la figlia \u00e8 stata accolta nel \u00abmondo di l\u00e0\u00bb dalla sua nonna, che le parler\u00e0 sempre di lui e non l'abbandoner\u00e0 mai. \nDopo una delle consuete liti con Romilda e la vedova Pescatore, che dopo la morte della sua bambina e della madre lo disgustavano, non riuscendo pi\u00f9 a resistere alla sua miserabile vita, Mattia fugge dal paese. Strada facendo, pensa di recarsi a Marsiglia, da cui avrebbe potuto partire per l'America. Ma giunto a Nizza si ferma davanti ad una bottega, dove sono esposti opuscoli che pubblicizzano il gioco della roulette. All'inizio si allontana dalla bottega, ma poi vi entra e, per curiosit\u00e0, compra uno di questi opuscoli. Quindi parte per Montecarlo. Arrivato al casin\u00f2, si ferma a giocare alla roulette, e, con sua sorpresa, vince.\nMattia continua a vincere e diventa ricco. Dati i suoi colpi fortunati, una donna gli propone di giocare con lei, ma il giovane Pascal la respinge. Anche uno \u00abspagnuolo\u00bb gli porge la stessa richiesta, e lui, dopo averci parlato, se ne allontana. La mattina del dodicesimo giorno, Mattia viene a sapere che qualcuno si \u00e8 ucciso: \u00e8 un giovane che il protagonista conosceva, avendo entrambi giocato una volta allo stesso tavolino. Pascal ne copre pietosamente il viso con un fazzoletto e decide di smettere di giocare, conservando cos\u00ec buona parte delle vincite dei giorni precedenti. Torna a Nizza per partirne il giorno stesso, deciso a ritornare a casa per riscattare i suoi averi e vendicarsi dei soprusi della suocera. Tuttavia, mentre \u00e8 in treno legge per caso su un giornale che a Miragno \u00e8 stato ritrovato nella roggia di un mulino il cadavere di Mattia Pascal, scomparso da molti giorni, suicidatosi per dissesti finanziari.\nSebbene sconvolto, comprende presto che, credendolo tutti morto, pu\u00f2 avere un'altra vita. Assume lo pseudonimo di Adriano Meis, prendendo sia il nome sia il cognome da un dialogo tra due passeggeri del suo treno. Per evitare di essere riconosciuto anche per caso, si taglia la barba, si lascia crescere i capelli e inizia a portare occhiali azzurrati, che nascondono in parte lo strabismo di cui \u00e8 sempre stato affetto. Cerca inoltre di costruirsi un passato, decidendo che Adriano Meis \u00e8 nato in Argentina, arrivato in Europa quando aveva ancora pochi mesi, e cresciuto a Torino. Per elaborare meglio questa nuova identit\u00e0, si reca a Torino per memorizzare i luoghi. Inizia poi a viaggiare, sia in Italia sia all'estero, soprattutto in Germania, evitando sempre di creare qualsiasi legame personale per evitare di dover dare spiegazioni sulla sua vita presente e passata. Dopo circa due anni di girovagare, decide di dover diminuire le spese e si stabilisce quindi a Roma in una camera ammobiliata. \nIl padrone di casa, Anselmo Paleari, \u00e8 un grande appassionato di teosofia e ultimamente di spiritismo. Nella casa vivono anche la figlia di Paleari, Adriana, dolce e mite, Terenzio Papiano, il genero di Paleari, vedovo e pieno di debiti, il fratello di questi, Scipione, ammalato di epilessia, e un'altra inquilina di camera ammobiliata, Silvia Caporale. Adriano Meis, pur essendo molto reticente a creare legami, si fa pian piano coinvolgere negli accadimenti della casa e si innamora di Adriana. Si rende per\u00f2 conto che per lui, privo di documenti ufficiali, \u00e8 impossibile sposarla. Durante una seduta spiritica avvenuta nella sua stanza, subisce un furto da parte di Terenzio Papiano, ma rinuncia a denunciarlo per non dover avere a che fare con le autorit\u00e0. Poco dopo, ha un alterco con un pittore conoscente di Papiano e ne viene sfidato a duello; anche in questo caso \u00e8 costretto a desistere dal far valere i suoi diritti per evitare indagini sulla sua identit\u00e0.\nIl susseguirsi di disavventure spingono Adriano Meis alla disperazione e alla nostalgia della vita come Mattia Pascal. Arriva al punto di pensare al suicidio, poi decide invece di inscenare il suicidio di Adriano Meis, per poter in seguito assumere nuovamente l'identit\u00e0 di Mattia Pascal. Lascia quindi il suo bastone, il suo cappello e un biglietto con il nome Adriano Meis su un ponte del Tevere, e si dirige a Miragno, deciso a riprendere Romilda in moglie, tenendo una condotta pi\u00f9 decisa verso di lei e la suocera.\nTuttavia, nel periodo in cui era presunto morto, sua moglie si \u00e8 risposata con Pomino e ha avuto una bambina. Questo scombussola i piani di Mattia Pascal perch\u00e9, se si riappropriasse della sua identit\u00e0, il matrimonio tra Pomino e Romilda sarebbe dichiarato nullo; Mattia inoltre non tollererebbe di riprendere in moglie Romilda dopo che questa \u00e8 stata moglie di un altro e infine non saprebbe come fare con la bambina. Decide allora di non farsi dichiarare ufficialmente vivo e, nuovamente impossibilitato ad avere un'esistenza ufficiale, si ritira nella biblioteca polverosa dove lavorava in precedenza a scrivere la sua storia e ogni tanto si reca al cimitero per portare sulla tomba del \"fu Mattia Pascal\" una corona di fiori. \nNella \"Premessa seconda (filosofica) a mo' di scusa\" il protagonista decide di mettere per iscritto la sua strana vicenda: Mattia lascer\u00e0 il manoscritto nella biblioteca dove aveva lavorato con l'obbligo per\u00f2 di aprirlo soltanto cinquant'anni dopo la sua terza, ultima e definitiva morte. La prima morte \u00e8 quella che lo vede morto suicida nel mulino della \"St\u00eca\", la seconda quella in cui \"muore\" il suo alter ego Adriano Meis. Il consiglio di mettere per scritto il suo caso viene a Mattia dal suo amico bibliotecario, don Eligio.\nAmbientazione.\nLuoghi e tempi non sono molto bene specificati, in quanto la storia \u00e8 un enorme flashback. Possiamo tuttavia identificare dei luoghi chiave (come via Ripetta a Roma, Oneglia, Nizza e Montecarlo). Possiamo inoltre immaginare che il periodo sia a cavallo tra la fine dell'Ottocento e gli inizi del Novecento (periodo in cui \u00e8 vissuto Pirandello). La storia non ha una durata specificata per\u00f2 gli eventi che vanno dalla presunta morte di Mattia Pascal al suo ritorno a Miragno coprono un periodo di \"due anni e mesi\". \nQuando Mattia Pascal \u00e8 sul treno di ritorno a Miragno da Montecarlo, sul giornale \u201cIl Foglietto\u201d dove trova la notizia del suicidio alla \"St\u00eca\", legge di altri due avvenimenti: l\u2019imperatore tedesco aveva ricevuto a Potsdam l\u2019ambasciata marocchina e lo zar e la zarina di Russia avevano ricevuto a Perterhof una missione tibetana. Questi avvenimenti storici sono realmente accaduti nell'estate del 1901, quindi Pascal inizierebbe la sua avventura verso l\u2019inizio di quell\u2019anno.\nNarrazione.\nNarratore.\nIl narratore della vicenda \u00e8 lo stesso Pascal, che in prima persona ricorda le vicende passate e in terza persona descrive le ambientazioni e i personaggi (si dice che il narratore \u00e8 autodiegetico). Il tipo di focalizzazione \u00e8 interna.\nFabula e intreccio.\nFabula e intreccio non coincidono. Infatti il libro \u00e8 costituito da due cornici: la prima, che corrisponde all'inizio e alla fine della storia, si svolge nella biblioteca; la seconda, invece, \u00e8 una lunga analessi e corrisponde agli eventi principali del romanzo.\nLuogo.\nI due luoghi principali dove si svolge la vicenda sono Miragno, suo paese natale, e Roma, dove risiede presso la famiglia Paleari. Durante la narrazione Mattia compie molti viaggi visitando sia citt\u00e0 estere che italiane, come Milano, Torino, Pisa e Nizza.\nTempo.\nL'autore non riferisce precisi elementi che riescano a determinare l'anno preciso dell'ambientazione dell'opera, ma, grazie alle informazioni che d\u00e0 di Roma, ormai diventata capitale del Regno d'Italia, si sa che si svolge tra il 1870 e l'inizio del Novecento. Si pu\u00f2 dedurre anche dal fatto che ci sono i treni e l'elettricit\u00e0 e il Ponte Umberto I a Roma. Viene anche specificato da Anselmo Paleari che durante la permanenza a Roma di Adriano Meis il papa \u00e8 Leone XIII. La storia narrata dura sicuramente pi\u00f9 di 2 anni (\"due anni e mesi\", Cap. XVIII), che sono quelli trascorsi da Mattia Pascal-Adriano Meis girovagando per l'Italia e l'Europa.\nPersonaggi.\nMattia Pascal / Adriano Meis.\n\u00c8 il protagonista e narratore della vicenda. Sul nome del protagonista, Pirandello stesso ci ha suggerito un'ipotesi interpretativa attraverso le parole di Roberto Pascal, fratello di Mattia: \u00abMattia, l'ho sempre detto io, Mattia, matto\u2026 matto! Ma no! Matto!\u00bb.\nAnche il cognome Pascal non sembra una scelta casuale. Il cognome Pascal, tipico dell'area piemontese-ligure, allude infatti alla resurrezione. Tuttavia, secondo alcuni studiosi, Pirandello nella scelta del cognome Pascal si sarebbe ispirato a un filosofo francese, Th\u00e9ophile Pascal le cui opere sono presenti nella biblioteca del personaggio Anselmo Paleari. Il personaggio si dimostra essere un attento osservatore della realt\u00e0 e della societ\u00e0 che lo circonda narrando fatti accaduti che riguardano altre persone che fanno parte della sua vita, infatti ad ognuna di esse offre una caratterizzazione fisica e psicologica. Egli \u00e8 intollerante ai comportamenti della suocera, la vedova Pescatore, Marianna Dondi, ed ella \u00e8 una delle numerose cause che condurranno Mattia alla decisione di fuga; essa infatti si pu\u00f2 considerare l'antagonista di Mattia, e dunque tormentatrice della sua vita coniugale. Da un punto di vista fisico si pu\u00f2 dedurre che egli non \u00e8 un bell'uomo, di corporatura robusta e porta i capelli molto corti e la barba ben curata, la sua particolarit\u00e0 e ci\u00f2 che marca il suo aspetto \u00e8 lo strabismo dell'occhio sinistro. Nelle vesti di Adriano Meis egli porta i capelli lunghi che lo fanno assomigliare ad un \"filosofo tedesco\", \u00e8 sbarbato e col tempo si fa correggere il suo difetto all'occhio con un'operazione chirurgica. (p.\u00a092) Il protagonista narra che il nome di \"Adriano Meis\" gli fu offerto in treno, partito da poche ore da Alenga per Torino, viaggiando con due signori che discutevano animatamente di iconografia cristiana. Accadde che uno dei vecchi ripet\u00e9 il nome \"Adriano\", tante volte, sempre con gli occhi rivolti a Mattia, e in seguito ad una domanda pronunci\u00f2 \"Camillo de Meis\". Mattia credette che gridasse a lui quel nome e ripetendo meccanicamente il nome \"Adriano\", alla fine butt\u00f2 via quel \"de\" e tenne il \"Meis\". Gli parve che questo nome quadrasse bene con il suo aspetto e si battezz\u00f2 \"Adriano Meis\". Per quanto riguarda la caratterizzazione culturale e socio - economica (p40) di Mattia, essa \u00e8 pessima in quanto egli stesso narra, rivolgendosi anche a Berto (suo fratello): \"Fummo due scioperati; non ci volemmo dar pensiero di nulla, seguitando, da grandi, a vivere come nostra madre, da piccoli, ci aveva abituati\". Dunque la madre non ha mai voluto mandarli a scuola e cos\u00ec un tal Pinzone divenne il loro precettore, il quale allev\u00f2 i due con false citazioni di autori inventati, per cui Mattia aveva ricevuto una educazione che rasentava l'analfabetismo. Da un punto di vista economico, egli possiede dei poderi, ma spesso parla di una mancanza di qualsiasi capacit\u00e0, quindi di un'inettitudine da parte di Batta Malagna, una persona avida, che contribuisce a creare i problemi economici del Pascal. Quando il padre era ancora in vita, la famiglia Pascal godeva di una posizione sociale privilegiata e di una discreta disponibilit\u00e0 economica; dopo la morte del padre, la famiglia Pascal sub\u00ec dei torti da parte di Batta Malagna e Mattia Pascal dovette andare a lavorare come bibliotecario. Da un punto di vista psicologico, Mattia assume atteggiamenti negativi e mostra rancore nei confronti di Batta Malagna, persona avida, la vedova Pescatore, persona gelida, Terenzio Papiano, sembra voglia approfittarsi di Adriana; dunque Mattia \u00e8 anche una persona a cui stanno a cuore le persone a lui care, infatti mostra empatia, dunque compassione nei confronti della madre e dunque verso Adriana, la quale \u00e8 una persona debole e istigata da Terenzio Papiano. Mattia \u00e8 una persona molto malinconica, questo anche perch\u00e9 si trova in solitudine, dunque ci\u00f2 mostra anche un'inaspettata forza. Mattia discute di forti contrasti esistenziali che lo assillano, con il signor Anselmo Paleari, come la vita, la morte, e anche la cosiddetta \"lanterninosofia\".\nLa madre di Mattia.\nMattia ha un particolare rapporto di devozione e di affetto nei confronti della donna che l'ha messo al mondo. \u00c8 una donna molto gracile, ha una voce nasale e viene definita da Mattia stesso una \"bambina cieca\" che non si accorge di ci\u00f2 che la Talpa (Batta Malagna) sta facendo. \u00c8 sempre stata molto buona con i figli e non ha mai fatto mancare loro niente, neanche nei periodi nei quali, per colpa di Batta Malagna, la famiglia era sommersa dai debiti. La donna \u00e8 inoltre succube del comportamento iroso e maleducato della suocera di Mattia, che riversa la sua delusione per il matrimonio della figlia proprio sulla povera donna, nel periodo in cui per i noti dissesti finanziari la coppia l'aveva ospitata per qualche tempo a casa, prima che si trasferisse da sua cognata, la zia Scolastica. Mattia ha una vera e propria devozione nei riguardi di sua madre, il rapporto fra i due \u00e8 di tenerezza e stima. \u00c8 molto pacata, placida, quasi infantile.\n\u00c8 molto gracile e spesso malata dopo la morte del marito, anche se non si lamenta mai dei propri mali. Ci\u00f2 che probabilmente pi\u00f9 la preoccupa \u00e8 la sorte dei suoi figli, rimasti praticamente senza nulla dopo la morte del padre e dopo che la stessa signora Pascal aveva lasciato tutte le sue ricchezze e propriet\u00e0 sotto l'amministrazione di Batta Malagna. Non accorgendosi degli imbrogli fatti alle sue spalle pu\u00f2 solo facilitare la sua rovina. Quando Mattia si sposa con Romilda non riesce a sopportare la vicinanza della violenta e bisbetica vedova Pescatore e finisce con il diventarne una vittima. Fugge di casa con la cognata ma la morte la colpisce dopo poco, a causa degli affanni e dei feroci litigi subiti in precedenza.\nGiambattista Malagna.\nGiambattista Malagna, detto \"la Talpa\" \u00e8 l'unico amico del Signor Pascal, a cui per questo la madre ha affidato l'amministrazione delle sue ricchezze dopo la morte del marito, cosa che ha naturalmente portato alla rovina della famiglia di Mattia. Ha un viso lungo incorniciato da baffi melensi e pizzo; il pancione languido che sembra arrivare fino a terra, le gambe corte e tozze: secondo Mattia, ha il volto e il corpo che pi\u00f9 non si addicono ad un ladro come lui. Anche per quanto riguarda altri aspetti (come i sentimenti) Malagna \u00e8 sempre pronto ad agire con egoismo e avidit\u00e0: ad esempio il caso di Oliva, ragazza amata da Mattia ma successivamente sposa di Malagna, che viene trattata male poich\u00e9 non riesce a dargli un erede. Il Malagna accusa Oliva di essere infertile ma, riuscendo a rimanere incinta di Mattia Pascal, egli dovette prenderla in sposa sostenendo che il figlio che ella aspettava era suo.\nLa vedova Pescatore, Marianna Dondi.\n\u00c8 sicuramente l'antagonista, in quanto tormentatrice della vita coniugale di Mattia, ma non ha esattamente la stessa influenza che avevano i precedenti sul protagonista: ella \u00e8 una delle numerose cause che condurranno Mattia alla decisione di fuga. Cugina della \"talpa\" Malagna, anche a lei \u00e8 attribuito un nomignolo che le si addice, \"la strega\". Marianna Dondi, Vedova Pescatore, esprime fin dall'inizio l'antipatia nei confronti di Mattia: \"non mi parve che accogliesse con molto piacere la mia seconda visita: mi porse appena la mano: gelida mano, secca, nodosa, gialliccia\". Diventata la suocera poi si scatena contro di lui, tormentandolo ininterrottamente con i suoi rimproveri risentiti.\nAdriana Paleari.\n\u00c8 la figlia di Anselmo Paleari, proprietario della pensione di via Ripetta a Roma dove Mattia Pascal, sotto l'identit\u00e0 di Adriano Meis, alloggia durante il suo soggiorno nella capitale. \u00c8 una ragazza pura, gentile, educatissima, tenera e discreta ma allo stesso tempo \u00e8 responsabile di se stessa e di tutta la famiglia. \u00c8 molto amata da Mattia proprio per queste sue doti particolari che la rendono unica, lei ricambia l'amore ma la \"non identit\u00e0\" del protagonista impedir\u00e0 il matrimonio e quindi qualsiasi altra evoluzione del rapporto. Era una ragazza dolcissima \nTerenzio Papiano.\nTerenzio \u00e8 il cognato di Adriana (era il marito dell'ormai defunta sorella della fanciulla) e cerca a tutti i costi di sposarsi con la ragazza per non perdere la dote. \u00c8 un uomo spietato pronto a fare di tutto per il denaro. \u00c8 proprio lui che durante la seduta spiritica ruba del denaro a Mattia (12.000 lire). \u00c8 un personaggio negativo che sfrutta anche il fratello malato.\nGerolamo Pomino.\n\u00c8 un amico d'infanzia di Mattia Pascal che gi\u00e0 da ragazzo nutre un profondo affetto per Romilda Pescatore. Infatti Mattia conosce quest'ultima proprio per metterla in contatto con Pomino. Tuttavia dopo una relazione si trova costretto a sposarla. Pomino per\u00f2 non serba rancore e aiuta Mattia a trovare lavoro presso la biblioteca del paese per risollevare la situazione finanziaria della famiglia. Quando Mattia ritorna rivelando di essere vivo, egli nel frattempo si \u00e8 sposato con Romilda e ora conducono una vita agiata e tranquilla con una figlia. Gerolamo \u00e8 spaventato da un eventuale ritorno di fiamma e appare insicuro, timoroso e impacciato col suo vecchio amico.\nPinzone.\nInsegnante dei due Pascal, spesso complice dei due nelle loro scorribande. Il suo vero nome sarebbe stato Francesco, o Giovanni, di cognome Del Cinque, narra Mattia nel racconto; anche se dice che tutti lo chiamavano Pinzone e che infine si presentava lui stesso come Pinzone.\nIl suo aspetto fisico appariva ossuto: di una magrezza da far ribrezzo; e molto alto.\nAlquanto discutibile come precettore, poich\u00e9 tutta la sua cultura consisteva in filastrocche, sonetti e indovinelli composti da strambi poeti. Inoltre si dilettava lui stesso a comporre rime balzane per il suo piacere personale, come l'Eco citata nel testo del \"Fu Mattia Pascal\":\n-In cuor di donna quanto dura amore?\n-Ed ella non mi am\u00f2 quant'io l'amai?\n-Or chi sei tu che s\u00ec ti lagni meco?\nZia Scolastica.\nZia di Mattia, che aiuta sia la cognata sia il nipote nei momenti di difficolt\u00e0, e cerca inutilmente di aprire gli occhi alla cognata, mentre Batta Malagna continua a danneggiarli. Insiste inoltre che la cognata prenda nuovamente marito, per il bene della famiglia. Presso questa zia Mattia si ritrover\u00e0 a vivere, una volta tornato a Miragno.\nOliva.\nRagazza del paese, povera e onesta e corteggiata da Mattia. Sposata con il Malagna, che poi la vuole lasciare perch\u00e9 non gli ha dato figli, con lei il Mattia intrattiene una relazione sessuale a dispetto del Malagna in modo che la giovane non sia umiliata. Cos\u00ec rimane incinta dello stesso Mattia, il figlio per\u00f2 verr\u00e0 cresciuto da Batta Malagna come se fosse suo. In questo modo Mattia si vendica di Malagna e risarcisce Oliva.\nAnselmo Paleari.\nPadre di Adriana Paleari, \u00e8 il sessantenne proprietario della pensione di via Ripetta a Roma. Quando Mattia lo incontra per la prima volta, nota il suo torso nudo \"roseo, ciccioso, senza un pelo\" (cap. X). Paleari \u00e8 un uomo completamente estraneo alla realt\u00e0 che lo circonda a causa delle sue grandi riflessioni che espone continuamente al povero Pascal-Meis, come la \"lanterninosofia\". Ormai non pu\u00f2 pi\u00f9 lavorare e tutta la sua vita \u00e8 dedicata alla lettura, alla filosofia ed alle riflessioni sul suo tema preferito: l'occulto. L'occulto \u00e8 l'argomento che pi\u00f9 interessa ad Anselmo e organizza spesso sedute spiritiche con lo scopo di richiamare le anime dei morti.\nLanterninosofia.\nLa lanterninosofia \u00e8 una teoria filosofica di Luigi Pirandello, esposta nel capitolo XIII de \"Il fu Mattia Pascal\" ad opera di un personaggio, Anselmo Paleari.\nSecondo questa teoria, a differenza del mondo vegetale, privo di sensibilit\u00e0, l'essere umano ha la sfortuna di avere coscienza della propria vita, cio\u00e8 di \"sentirsi vivere\", con la conseguenza di subordinare la realt\u00e0 esterna oggettiva a questo sentimento interno della vita, la cui caratteristica \u00e8 l'ingannevole mutevolezza.\n\"E questo sentimento della vita per il signor Anselmo era appunto come un lanternino che ciascuno di noi porta in s\u00e9 acceso; un lanternino che ci fa vedere sperduti su la terra, e ci fa vedere il male e il bene; un lanternino che proietta tutt'intorno a noi un cerchio pi\u00f9 o meno ampio di luce, di l\u00e0 dal quale \u00e8 l'ombra nera, l'ombra paurosa che non esisterebbe, se il lanternino non fosse acceso in noi, ma che noi dobbiamo pur troppo credere vera, fintanto ch'esso si mantiene vivo in noi. Spento alla fine a un soffio, ci accoglier\u00e0 la notte perpetua dopo il giorno fumoso della nostra illusione, o non rimarremo noi piuttosto alla merc\u00e9 dell'Essere, che avr\u00e0 soltanto rotto le vane forme della nostra ragione?\" [Il fu Mattia Pascal, cap. XIII]\nIn pratica questi lanternini rappresentano l'idea interiore del mondo esterno, che viene assunta come unico metro di valutazione. I lanternini pi\u00f9 grandi e colorati (ciascuno secondo la propria caratteristica) sono quelli delle ideologie, anch'essi fallaci e propensi a cadere, lasciando cos\u00ec l'individuo senza pi\u00f9 capacit\u00e0 di giudizio, nel buio pi\u00f9 totale, che per\u00f2 non esisterebbe se non fosse risultato quale contrapposizione al flebile bagliore delle lanterne:\n\"Nell'improvviso bujo, allora \u00e8 indescrivibile lo scompiglio delle singole lanternine: chi va di qua, chi di l\u00e0, chi torna indietro, chi si raggira; nessuna pi\u00f9 trova la via: si urtano, s'aggregano per un momento in dieci, in venti; ma non possono mettersi d'accordo, e tornano a sparpagliarsi in gran confusione, in furia angosciosa: come le formiche che non trovino pi\u00f9 la bocca del formicajo, otturata per ispasso da un bambino crudele\" [ibid.]\nAl cinema.\nSono tre le trasposizioni cinematografiche dell'opera di Pirandello. La prima - muta - risale gi\u00e0 al 1926: \"Il fu Mattia Pascal\", per la regia del francese Marcel L'Herbier e con Ivan Mosjoukine nel ruolo di Mattia. Nel 1937 \u00e8 ancora la volta di un regista francese, Pierre Chenal, che scelse Pierre Blanchar come protagonista per il suo \"Il fu Mattia Pascal\".\nNel medesimo anno fu distribuita anche una pellicola di produzione italiana firmata sempre da Chenal dallo stesso titolo. La pi\u00f9 recente versione \u00e8 italiana: nel 1985 Mario Monicelli dirige \"Le due vite di Mattia Pascal\", una versione trasferita ai giorni nostri, con Marcello Mastroianni.\nA teatro.\nIl romanzo di Pirandello \u00e8 stato adattato anche per il teatro da Tullio Kezich e portato in scena:\nNel 2009 il regista Stefano Mecca ha scritto e diretto \"Io sono la tua pazzia\", che incrocia la trama del romanzo con la vita del suo autore Luigi Pirandello; con interpreti Max Brembilla, Andrea Rodegher e Alessandra Spinelli.\nNel 2016 Tato Russo ha presentato una nuova versione del romanzo con Carmen Pommella, Peppe Mastrocinque, Katia Terlizzi.\nNei fumetti.\nIl numero 67 di \"Dylan Dog\", intitolato \"L'Uomo Che Visse Due Volte\", \u00e8 il romanzo di Pirandello in chiave horror: si narra infatti di un uomo che ha perso la memoria, un certo Matthew Pascal, che deve fare i conti con la sua met\u00e0 oscura, che di nome fa Adrian Mehis."}
{"id": "2349387", "revid": "436907", "url": "https://it.wikipedia.org/wiki?curid=2349387", "title": "This Just Might Be... the Truth", "text": "This Just Might Be... the Truth \u00e8 l'album di debutto del gruppo hardcore punk svedese Refused, pubblicato nel 1994 dalla Startrec e l'anno successivo dalla We Bite Records. L'album si caratterizza per sonorit\u00e0 pi\u00f9 dure rispetto agli album successivi, oltre che per testi fortemente politicizzati."}
{"id": "2349396", "revid": "122665956", "url": "https://it.wikipedia.org/wiki?curid=2349396", "title": "Terminal Invasion", "text": "Terminal invasion \u00e8 un film per la televisione di genere fantascientifico del 2002 per la regia di Sean S. Cunningham.\nTrama.\nDue sorveglianti si trovano costretti, a causa di una bufera di neve, a ripararsi assieme al loro prigioniero dentro un aeroporto. Dentro il piccolo aeroporto ci sono sette passeggeri ansiosi di partire il prima possibile. Purtroppo i passeggeri vengono informati dalla pilota Cathy Garrett che, a causa della bufera, non \u00e8 momentaneamente possibile partire. Allo stesso tempo tutte le linee telefoniche cessano di funzionare. I sette passeggeri assieme al criminale e alla pilota Cathy si renderanno presto conto che il malfunzionamento delle linee telefoniche \u00e8 dovuto a causa di un'imminente invasione aliena."}
{"id": "2349406", "revid": "1543377", "url": "https://it.wikipedia.org/wiki?curid=2349406", "title": "Ballooning", "text": "Il ballooning \u00e8 un modo di spostarsi nell'aria utilizzato da diversi ragni e da qualche altra specie di artropodi (acari e larve di lepidotteri). Gli animaletti secernono della seta che viene sollevata e trasportata, insieme all'animale, dal vento.\nIn questo modo i ragni possono compiere anche lunghi tragitti. Un esempio \u00e8 dato da Charles Darwin nel resoconto del viaggio con la Beagle:\nI fili dei ragni trasportati con il \"ballooning\" offrono una spiegazione naturale ai casi (o almeno ad alcuni di essi) relativi al fenomeno della bambagia silicea (o \"capelli d'angelo\"), citato in diversi testi di ufologia come fatto misterioso."}
{"id": "2349409", "revid": "50585", "url": "https://it.wikipedia.org/wiki?curid=2349409", "title": "Regno di Giordania", "text": ""}
{"id": "2349434", "revid": "767487", "url": "https://it.wikipedia.org/wiki?curid=2349434", "title": "Demon Wars", "text": "Demon Wars \u00e8 una serie di 7 romanzi fantasy dell'autore statunitense R.A. Salvatore, scritti tra il 1997 e il 2003. La narrazione ha come ambientazione il mondo di Corona e in particolare i regni di Honce-the-Bear e di Behren messi sotto assedio dalle forze del male.\nLa Saga \u00e8 divisa in due trilogie: la \"Trilogia del Demone\" e \"L'eredit\u00e0 del Demone\" congiunti tra di loro solo dal romanzo \"Mortalis\" (rinominato \"la maledizione del Demone\")."}
{"id": "2349436", "revid": "765341", "url": "https://it.wikipedia.org/wiki?curid=2349436", "title": "Guido IV di Spoleto", "text": "Biografia.\nEra figlio di Guido III di Spoleto, ed apparteneva alla dinastia dei Guideschi.\nAlla morte del padre (883) eredit\u00f2 il ducato di Spoleto, ma essendo molto giovane la gestione fu affidata allo zio del padre Guido II: questi, quando nell'889 fu incoronato re d'Italia, si priv\u00f2 volentieri delle proprie responsabilit\u00e0 riguardo a Spoleto, che era un possesso ereditario della propria famiglia, e lasci\u00f2 il giovane pronipote alla guida del ducato.\nGuido, come il padre, inizialmente si mosse nell'ombra del prozio Guido II. Solamente nell'895, dopo la morte del prozio, entr\u00f2 nella scena politica intervenendo in Puglia: come fedele alleato dell'imperatore Lamberto, che era cugino di suo padre, tent\u00f2 di conquistare all'Impero le province longobarde dell'Italia meridionale. Riconquist\u00f2 il principato di Benevento che i bizantini avevano da poco strappato al principe Orso e ne divenne quindi principe nell'895. Guido offr\u00ec la reggenza del suo principato a Guaimaro I di Salerno, il marito di sua sorella Itta, ma Guaimaro fu catturato in viaggio verso Benevento da Adelferio, gastaldo di Avellino. Guido dovette recarsi a sud ed assediare Avellino per ottenere il suo rilascio.\nDopo aver governato Benevento per un anno e otto mesi, Guido si rec\u00f2 a Roma per incontrare l'imperatore Lamberto. Fu assassinato presso il Tevere da agenti di Alberico, che conquist\u00f2 Spoleto e si nomin\u00f2 duca di quella citt\u00e0."}
{"id": "2349448", "revid": "782253", "url": "https://it.wikipedia.org/wiki?curid=2349448", "title": "Francesco Coppola", "text": "Biografia.\nFrancesco Coppola prese parte alla battaglia di Otranto contro i turchi nel 1480, che, insieme con il padre Loise, nel settembre 1481, riusc\u00ec a liberare dal giogo ottomano. La sua fu un'azione determinante sull'esito finale della guerra visto che le risorse del sovrano non erano cos\u00ec floride. Oltre a fornire mezzi di sostentamento per i soldati impegnati, invi\u00f2 diverse navi da guerra. Si conoscono per certo, grazie al lavoro di Irma Schiappoli, i nomi di alcuni comandanti di navi della sua flotta che si opposero ai turchi. Ricordiamo qui Antonio Coppola, citato anche dal Porzio, per essere divenuto poi comandante dell'ammiraglia di famiglia, la nave Cappella.\nFerrante d\u2019Aragona, sovrano del Regno di Napoli, ricompens\u00f2 Francesco Coppola per i servigi resi con le Terre di Sarno e il relativo titolo di conte.\nRaggiunse l\u2019apice della sua influenza e del suo successo nel 1484, allorch\u00e9 fu in grado di \u00abacquistare il feudo di Cariati in Calabria e con la fama della sua potenza fare allontanare i Veneziani dalla citt\u00e0 di Gallipoli da essi occupata nel Golfo di Taranto\u00bb.\nFrancesco Coppola, con i dovuti paragoni, fu il pi\u00f9 grande armatore che la citt\u00e0 di Napoli ebbe mai. Di nobile origine fu mercante di grande spessore e lo stesso sovrano gradiva mercanteggiare con la societ\u00e0 dei Coppola.\nLa \u201cCongiura dei Baroni\u201d contro il re Ferrante trova nuove teorie grazie al ritrovamento di documenti inediti custoditi presso le ambasciate dell'epoca. Con un'attenta interpretazione degli scritti del Bendedei, ambasciatore estense a Napoli, La Congiura dei Baroni contro il sovrano Ferrante d'Aragona appare come una mossa politica del Papa Innocenzo VIII (i dispacci di Battista Bendedei sono pubblicati da Giuseppe Palladino in). Da parte sua il sovrano poteva nutrire verso il Coppola una sorta di invidia dovuta alle immense ricchezze di quest'ultimo. Esso infatti poteva reggere il confronto con i fiorentini, i veneziani ed i mercanti di altre terre. La corona stessa della regina era custodita in pegno dal Coppola.\nFrancesco Coppola fu accusato di tradimento e venne giustiziato l'11 maggio 1487 in Castel Nuovo a Napoli, insieme al complice Antonello Petrucci, dopo essere stato arrestato nell'agosto del 1486 durante le celebrazioni del matrimonio del figlio di Francesco, Marco, con la nipote del re Maria Piccolomini.\nNella bibliografia esistente su Francesco Coppola viene spesso detto che suo padre gli lasci\u00f2 poco in eredit\u00e0 e che il loro casato era in una situazione di decadenza. La stessa citata Schiappoli definisce esagerata questa definizione che la realt\u00e0 dei fatti esclude categoricamente.\nInnanzitutto il padre di Francesco, Loise Coppola, era un personaggio molto importante dell'alta finanza del Regno al punto che quando gli Strozzi di Firenze si recavano in Napoli si intrattenevano con lui ed altri importanti personaggi. Occupava cariche pubbliche nella Terra di Otranto ed era a stretto contatto con il sovrano. Mor\u00ec nel 1483 quando Francesco era all'apice da parecchio tempo ed \u00e8 quindi impossibile che Francesco ebbe una scarsa eredit\u00e0. In diversi documenti citati dalla Schiappoli si apprende che i due Coppola avevano costituito una societ\u00e0 commerciale molto potente che li poneva al vertice del Regno.\nTornando alla Guerra di Otranto possiamo apprendere che nel 1480 (cito testualmente la Schiappoli che fa uso del virgolettato): il 19 agosto si paga il soldo a \u00ab homini comandati delo Citraro che sono imbarcati in la galea de lo Ex te Conte di Sarno e chapitanio generali\u00bb; il 28 agosto: si paga il soldo ad Antonio Coppola \u00abpatrone de la galeaza de messer Loise e Francesco Coppola\u00bb.\nVa detto che la Schiappoli scrisse prima \u201cIl Conte di Sarno\u201d e successivamente \u201cLa Marina degli Aragonesi\u201d uniti poi dall'editore Giannini in \u201cNapoli Aragonese\u201d. Ne \u201cIl Conte di Sarno\u201d scriveva che Francesco Coppola prese il titolo di Conte nel 1483 perch\u00e9 nessun documento riportava ci\u00f2 prima di quella data. Ma come detto poc'anzi nel suo ultimo lavoro (mor\u00ec appena concluso, durante la seconda guerra mondiale) cita un documento che smentirebbe tale teoria. \u00c8 altres\u00ec vero che altri autori lo indicano come Conte di Sarno gi\u00e0 nel 1464."}
{"id": "2349459", "revid": "767487", "url": "https://it.wikipedia.org/wiki?curid=2349459", "title": "Redefine (Soil)", "text": "Redefine \u00e8 il terzo album in studio dei Soil. \u00c8 stato pubblicato nel 2004, l'ultimo con l'etichetta J Records, che furono costretti poi a lasciare a causa di un forte calo delle vendite."}
{"id": "2349460", "revid": "228587", "url": "https://it.wikipedia.org/wiki?curid=2349460", "title": "Quinlan Terry", "text": "Biografia.\nGli anni d'esordio.\nQuinlan Terry nacque ad Hampstead, Londra nel 1937 da una famiglia liberale di centro-sinistra, dalle scarse attitudini religiose.\nFrequent\u00f2 la Bryanston School mostrando una certa propensione per la scultura e la ceramica sotto l'insegnamento di Don Potter.\nNel 1955 cominci\u00f2 gli studi universitari in architettura presso l'Architectural Association di Londra. Assieme agli studenti Andrew Anderson e Malcom Higgs form\u00f2 un gruppo che divenne noto come \"The Force Triangle\" o \"Christian Weirdies\", in virt\u00f9 delle loro solide posizioni religiose: durante i primi anni dell'universit\u00e0, infatti, Terry abbracci\u00f2 la religione cristiana frequentando i sermoni del pastore protestante Martyn Lloyd-Jones. Da quel periodo in poi, Terry conserver\u00e0 sempre una forte convinzione religiosa che avr\u00e0 anche un riverbero fondamentale nella sua visione dell'architettura: nel suo saggio \"Origin of the Orders\" (che gli valse il premio Rotthier nel 1982), ad esempio, sostiene che l'origine degli ordini architettonici dell'architettura classica sia direttamente ispirata da Dio in quanto gi\u00e0 esattamente descritti nell'Antico Testamento. Il trio appartenne ad un pi\u00f9 ampio movimento, particolarmente rappresentato all'interno dalla \"Architectural Association\" nella seconda met\u00e0 degli anni '50, che metteva in discussione l'estetica ed i principi del Modernismo rigoroso, a favore di un'architettura ora rivolta ad un recupero degli ideali dell'Arts and Crafts, ora ad un revival di certe estetiche del Neogotico Vittoriano o industriale, ora versata all'espressivit\u00e0 Brutalista.\nCollabor\u00f2 inizialmente con lo studio Stirling and Gowan (Gowan fu suo docente al terzo anno di universit\u00e0) presso il quale lavor\u00f2 ai dettagli del progetto dell'importante \"Edificio di Ingegneria\" dell'Universit\u00e0 di Leicester. Pass\u00f2 quindi allo studio \"Elsom, Pack, Roberts\" e poco dopo allo studio di John Brandon-Jones. Brandon-Jones fu presidente della Architectural Association negli anni 1957-58 ed all'epoca ebbe modo di conoscere ed incoraggiare Terry verso una riconsiderazione dell'Architettura Vittoriana e all'architettura di WR Lethaby e di Philip Webb. Brandon-Jones lo raccomand\u00f2 infine a Raymond Erith, dal quale Terry trasse il proprio Classicismo rigoroso. Divenne di quest'ultimo inizialmente socio e poi, alla morte di Erith, ne rilev\u00f2 l'attivit\u00e0.\nDagli anni '90 ad oggi.\nNel 1989, us\u00f2 lo stile neogotico per realizzare una magione a Londra nella zona di Regent's Park. Il progetto era basato sulla Villa Saraceno del Palladio, che Terry aveva convertito al gotico. A met\u00e0 degli anni novanta, disegn\u00f2 il restauro della chiesa di \"St. Helen\" (Londra) dopo che la stessa era stata danneggiata severamente in due attentati dell'IRA. Egli si rifece al suo precedente lavoro con un disegno ispirato ad una architettura georgiana, uniformata ai precetti della teologia della riforma protestante.\nNell'ottobre 2007 Terry venne multato di \u00a3 25.000 dal \"Westminster City Council\", per aver demolito due ingressi a Regent's Park, realizzati da John Nash. Il membro del Gabinetto del \"Westminster City Council's\", Cllr Robert Davis, disse:\nWestminster ha una ricca eredit\u00e0 architettonica e il consiglio ha il dovere di proteggerla per le generazioni future. Che uno degli architetti pi\u00f9 eminenti del paese vada contro le leggi \u00e8 deludente, ma io spero che l'entit\u00e0 della multa invii un messaggio molto chiaro a coloro che pensano di poter danneggiare e distruggere edifici senza alcun riguardo del luogo in cui si trovino.\nStile Architettonico.\nTerry \u00e8 un architetto profondamente convenzionale che ha reagito contro lo stile modernista e le sue diverse varianti. Egli lavora principalmente in una retrospettiva classica rifacentesi allo stile palladiano.\nFra i suoi pi\u00f9 noto progetti vi \u00e8 la ristrutturazione della \"Brentwood Cathedral\" nell'Essex. Questa ricostruzione di un'antica chiesa cattolica, \u00e8 stata giocata sullo stile rinascimentale italiano ed il fuggevole barocco inglese. Essa ha un portico basato sul portico sud della St. Paul's Cathedral progettata da Sir Christopher Wren. In maniera molto inusuale, egli ha utilizzato nel progetto, tutti e cinque gli ordini dell'architettura classica.\nNel corso degli anni ottanta, su incarico del primo ministro britannico Margaret Thatcher, ha realizzato il rifacimento interno di 10 Downing Street.\nNel Gloucestershire, ha progettato \"Waverton House\", usando lo stile reso popolare da Matthew Brettingham nel XVIII secolo, realizzando una scala centrale, illuminata dall'alto, contornata da stanze su entrambi i piani.\nTerry ha detto che ama lavorare per gli statunitensi perch\u00e9:\n...a parte il fatto che hanno i soldi, [essi] non hanno alcuna inibizione morale a realizzare un edificio secondo uno stile antico... Per gli americani la moralit\u00e0 \u00e8 moralit\u00e0 e l'architettura \u00e8 architettura.\nLavori negli Stati Uniti.\nFra i suoi lavori pi\u00f9 noti realizzati negli Stati Uniti si ricorda la \"Abercrombie Residence\". Questa magione stile classico \u00e8 una ricostruzione della \"Marble Hill House\" di Twickenham in Inghilterra. Ha un piano nobile collegato da una scala esterna con un frontone sostenuto da colonne corinzie. Il prospetto \u00e8 realizzato in calcare di Kasota con inserti in calcare dell'Indiana.\nRiconoscimenti e critica.\nVinse il \"Premio europeo Philippe Rothier\" per la sua opera \"Reconstruction of the City of Archives d'Architecture Moderne\" nel 1982.\nIl suo progetto per la biblioteca del \"Downing College\" dell'Universit\u00e0 di Cambridge vinse il premio \"Building of the Year Award\" nel 1994.\nNel 2003 vinse il premio \"Best Modern Classical House 2003\", promosso dal \"British Georgian Group\" per la ristrutturazione di \"Ferne House\" nel Wiltshire.\nNel 2005 si aggiudic\u00f2 il \"III Annual Driehaus Prize\", il pi\u00f9 prestigioso premio per l'architettura classica.\nCritiche positive.\nL'architettura di Terry \u00e8 stata estremamente lodata da David Watkin, che scrisse la monografia \"Radical Classicism: The Architecture of Quinlan Terry\" (2006), e da Roger Scruton che lo chiam\u00f2 \"un lungo respiro di aria fresca\".\nCritiche negative.\nTerry \u00e8 stato chiamato \"il nostro architetto pi\u00f9 controverso\" - precisamente perch\u00e9 \u00e8 cos\u00ec incontroverso ed il suo lavoro ha attratto molte critiche anche dai conservatori. Gavin Stamp, rimarc\u00f2 che dopo la morte di Raymond Erith, Terry volle \"tenere in alto la torcia del classicismo - qualcosa di cui era, io temo, completamente incapace di sostenere\" e del suo lavoro si disse \"squisito ma irrealizzabile.\""}
{"id": "2349464", "revid": "1226", "url": "https://it.wikipedia.org/wiki?curid=2349464", "title": "Ipercollegamento", "text": ""}
{"id": "2349467", "revid": "599013", "url": "https://it.wikipedia.org/wiki?curid=2349467", "title": "Panamericano de F\u00fatbol de Sal\u00f3n", "text": "Il Panamericano de F\u00fatbol de Sal\u00f3n (\"Campionato Panamericano di Club di calcio a 5\") \u00e8 una competizione internazionale che mette di fronte le migliori squadre del continente americano di calcio a 5 nella versione della FIFUSA/AMF. La competizione ha sostituito a partire dalla edizione 2000 il Sudamericano de F\u00fatbol de Sal\u00f3n che si svolgeva dal 1970 con cadenza dapprima biennale e poi annuale. Quello del 2009 \u00e8 indicato come il decimo Panamericano, tuttavia si hanno traccia solo delle edizioni dal 2000 al 2002 ed in maniera frammentaria delle successive."}
{"id": "2349468", "revid": "108012520", "url": "https://it.wikipedia.org/wiki?curid=2349468", "title": "Adolf Florensa i Ferrer", "text": "Biografia.\nConclusi gli studi di architettura nel 1914, si dedica all'insegnamento e ottiene la cattedra di meccanica razionale nel 1920. Nel 1924 diventa architetto municipale del comune di Barcellona.\nInfluenzato dalla Scuola di Chicago, si muove nell'ambito del Noucentisme catalano. Le sue opere pi\u00f9 importanti si trovano sulla Via Laietana di Barcellona, dove costruisce la Casa Camb\u00f3 (1925), il Casal del Metge con Enric Cat\u00e0 i Cat\u00e0 (1931), la Casa Artur Suqu\u00e9 (1927), la Immobiliaria Catalana (1925) e la sede del Foment del Treball Nacional con Josep Goday (1931).\nFlorensa \u00e8, inoltre, l'autore del Palazzo delle Comunicazioni e dei Trasporti, costruito in occasione della Esposizione Universale di Barcellona del 1929.\nInsieme ad Antoni Falguera e Joaquim Vilaseca forma, nel 1926, il gruppo di architetti che si occupa della ristrutturazione della Casa de la Ciutat.\nRestauri e ristrutturazioni.\nFlorensa i Ferrer ha restaurato o ristrutturato diverse opere:"}
{"id": "2349472", "revid": "51323", "url": "https://it.wikipedia.org/wiki?curid=2349472", "title": "Adolf Florensa", "text": ""}
{"id": "2349473", "revid": "486946", "url": "https://it.wikipedia.org/wiki?curid=2349473", "title": "Dottrine della grazia", "text": ""}
{"id": "2349474", "revid": "1543377", "url": "https://it.wikipedia.org/wiki?curid=2349474", "title": "K-535 Jurij Dolgorukij", "text": "Il K-535 Jurij Dolgorukij (in cirillico: \u0410\u041f\u041b \"\u042e\u0440\u0438\u0439 \u0414\u043e\u043b\u0433\u043e\u0440\u0443\u043a\u0438\u0439\") \u00e8 un SSBN russo di 4\u00aa generazione appartenente alla classe 955 Borej identificata con il numero di progetto 955. Primo esemplare della sua classe, deve il suo nome al principe russo Jurij Dolgorukij che \u00e8 considerato il fondatore della citt\u00e0 di Mosca. Si tratta del pi\u00f9 moderno sottomarino di questo tipo gi\u00e0 in servizio attivo presso la Marina Russa. Allo stato attuale (Settembre 2013) gli altri sottomarini della medesima classe risultano infatti impegnati o nelle prove in mare (K-550 Aleksandr Nevskij (955A)) o in fase di completamento (Vladimir Monomach (955A)).\nSi noti come tra l'impostazione del K-535 e del suo pi\u00f9 immediato successore ossia il K-550 Aleksandr Nevskij (955A) siano trascorsi ben 8 anni, dunque \u00e8 accertato che tra i due vi siano sensibili differenze d'impostazione e di specifiche progettuali, onde per cui sia il K-550 \"Aleksandr Nevskij\" che il \"Vladimir Monomach\" vengono identificati con il codice di progetto 995A. Inoltre la stessa classe Borej progetto 955 \u00e8 stata ulteriormente ampliata con l'impostazione del progetto 955U che include sia un miglioramento della insonorizzazione sia la dotazione di 20 missili balistici intercontinentali R-30 Bulava (SS-NX-30) contro i 16 dei progetti 955 e 955A. Il primo sottomarino di classe 955U sar\u00e0 il Vladimir Knyaz (995U) impostato il 30 luglio 2012.\nIl K-535 \u00e8 dal 10 gennaio 2013 in servizio attivo presso la 31\u00aa Divisione Sottomarini della Flotta del Nord con base a Gad\u017eievo.\nStoria.\nIl primo sottomarino afferente al progetto 955 \u00e8 stato accreditato nelle liste dei sottomarini della Marina Russa il 19 agosto 1995 con il nome di \"San Pietroburgo\". Il 1\u00ba maggio 1996 il K-535 cambi\u00f2 denominazione divenendo noto come il nome del principe \"Yury Dolgoruky\". Sotto questo nome il sottomarino \u00e8 stato fissato il 2 novembre 1996 alla 55\u00aa banchina dei cantieri navali Sevmash situati nella citt\u00e0 di Severodvinsk.\nSebbene l'entrata in servizio fosse stata inizialmente prevista per il 2001 essa dovette essere posticipata in ragione della persistente carenza di finanziamenti nonch\u00e9 per il cambiamenti generazionali nella costruzione dello scafo, determinanti in tal senso furono gli insuccessi riscontrati nei tre test con il missile che avrebbe dovuto essere imbarcato dal K-535 ossia l'SS-NX-28, che implicarono oltre alla cancellazione del nuovo sistema d'arma e alla sua sostituzione con l'SS-N-30 Bulava ergo con la versione navale dell'ICBM SS-27), anche la sopraddetta riprogettazione dello scafo, il quale venne completato nelle sue componenti principali, nella fattispecie lo scafo interno, soltanto nel 2005.\nIn tali circostanze, si rese necessario allo scopo di accelerare i lavori di costruzione, utilizzare parte del progetto e delle componenti del Progetto 971 \u0160\u010duka-B rimasti incompiuti, specificamente del K-137 \"Cougar\" iniziato tra il 1993 ed il 1994, oppure in corso di smantellamento come il K-135 \"Volgograd\" (iniziato nel 1996) e del K-160 \"Barnaul\" (iniziato nel 1998) appartenenti al Progetto 949a Antej. Questo vantaggio tecnico, non tuttavia supportato da un finanziamento stabile e costante, non ha permesso di tornare al programma originariamente previsto per il K-535 ed in parte per il suo pi\u00f9 immediato successore, ossia il K-550 Aleksandr Nevskij.\nSuperata questa fase, il lavoro di completamento \u00e8 proseguito attivamente, sebbene l'entrata in servizio venne continuamente posticipata, sino a quando nell'agosto del 2003, i vertici della marina dichiararono che la piena operativit\u00e0 del K-535 sarebbe avvenuta nel 2010, fondi permettendo. In quella data il sottomarino era stato completato soltanto al 40%. L'equipaggio venne invece formato il 5 settembre 2003.\nLa conclusione della prima fase dei lavori ed il varo avvennero il 15 aprile 2007 in occasione della cerimonia della posa della prima centrale nucleare galleggiante al mondo progettata dall'impresa pubblica Rosatom, ed in procinto di essere varata nel Cantiere del Baltico di San Pietroburgo.\nEssendo tuttavia nell'immediatezza del varo della prima Centrale Nucleare Galleggiante prodotta dalla \"Rosatom\" nel Cantiere del Baltico, la Sevmash posticip\u00f2 inizialmente il completamento del K-535 di cinque mesi. Per la Russia si \u00e8 trattato di un evento di assoluta rilevanza, poich\u00e9 si trattava del primo SSBN varato dal paese dal lontano 1990 (anno del varo del K-407 Novomoskovsk, ultimo esemplare appartenente alla classe 667BDRM Delta IV). Inoltre, si \u00e8 trattato del primo sottomarino SSBN varato dalla Russia dopo l'indipendenza dall'Unione Sovietica.\nIl 12 febbraio 2008 il sottomarino \u00e8 stato completato ed ha preso il mare venendo lanciato dal molo galleggiante \"Sukhona\", successivamente \u00e8 stato assicurato alla banchina in attesa di essere preso in consegna della Marina russa. Per la costruzione del K-535 sono stati spesi 23 miliardi di rubli, di cui 5 miliardi soltanto nel 2007. Nell'aprile 2008 il completamento del K-535 \u00e8 stato confermato al 94%, garantendo in tal guisa l'accesso alle prove in mare le quali sono possibili soltanto al raggiungimento del 91%.\nIl 21 novembre 2008 \u00e8 stato acceso il reattore nucleare a neutroni termici raffreddato ad acqua OK-650V ed infine dal marzo al maggio 2009, il K-535 ha iniziato la fase A delle prime prove in mare.\nProve in mare.\nDal maggio al giugno 2009, il K-535 ha computo la fase B delle prime prove in mare, attraverso le esercitazioni ai poligoni svoltesi nel Mar Bianco dove il 2 giugno 2009 \u00e8 stato presentato al Presidente della Federazione Russa Dmitrij Anatol'evi\u010d Medvedev che lo ha esaminato a bordo del vascello presidenziale.\nDal 19 giugno al 10 luglio, si \u00e8 svolta la fase A delle seconde prove in mare. Sul K-535 si sono alternati il comandante del 2\u00b0 equipaggio, il capitano di vascello Vladimir Shirin, succeduto dal comandante del 1\u00b0 equipaggio, il capitano di vascello Konstantyn Borysovych Myt\u02b9kyn ed in proposito i risultati dei primi collaudi in mare si sono svolti con successo sia sotto l'aspetto delle prestazioni navali e tecniche del K-535 sia in termini di prestazioni del reattore e di collaudo dei sistemi elettronici. Nell'Agosto 2009, il sottomarino ha completato la fase B della seconda fase delle prove in mare attraverso nuove esercitazioni ai poligoni nel Mar Bianco ed effettuando la prima immersione.\nDal settembre all'ottobre 2009, il K-535 ha compiuto la terza fase di collaudo in mare sempre per il tramite delle prove di tiro ai poligoni situati nel Mar Bianco. Nel luglio 2010 il sottomarino ha affrontato con successo i collaudi in mare richiesti dai cantieri Sevmash inerentemente ai sistemi di navigazione ed a quelli di controllo del galleggiamento. Dall'agosto all'ottobre 2010, il sottomarino ha testato ripetutamente il lancio dei siluri e segnatamente tra il 9 ed il 26 settembre, il K-535 \u00e8 rimasto impegnato nel Mar Bianco senza far ritorno a terra, riportando infine responsi positivi sulla terza fase di sperimentazione. Verso la met\u00e0 del novembre 2010 il sottomarino \u00e8 rientrato alla 55\u00aa banchina dei cantieri Sevmash per alcuni test sui sistemi e secondo il 5\u00b0responsabile di produzione della linea 1, V.A. Prokofiev, le modifiche al sottomarino previste dai progetti del cantiere \u00absono state sostanzialmente eseguite con successo\u00bb.\nNel dicembre 2010 il vascello \u00e8 stato nuovamente testato nel Bianco ed \u00e8 stato sostenuto come il K-535 necessitasse di almeno 5 o 6 nuovi test di navigazione e di collaudo prima di poter essere trasferito alla flotta in servizio attivo. Inizialmente si era ipotizzato di poter effettuare nuovi test sui siluri e contemporaneamente di poter collaudare con un primo lancio il sistema d'arma principale della classe Borei ossia il nuovo missile balistico intercontinentale navale R-30 Bulava, tuttavia i test furono successivamente procrastinati all'estate 2011 in ragione delle condizioni del ghiaccio nel Mar Bianco evidenziatesi nell'inverno 2010.\nSul finire del 2010 ci si attendeva inizialmente che il K-535 potesse entrare in servizio presso la Flotta del Pacifico sin dalla prima met\u00e0 del 2011, ma nel dicembre 2010 venne comunicato che il sottomarino presentava ancora taluni difetti tecnici e che in ragione di questa considerazione sarebbe tornato in cantiere per i successivi sei mesi allo scopo di effettuare le riparazioni necessarie per poi successivamente continuare i test sul lancio degli R-30 Bulava ed essere consegnato al servizio attivo nella seconda met\u00e0 del 2011.\nTra il febbraio ed il marzo 2011 il sottomarino ha nuovamente stazionato presso la 55a banchina dei cantieri Sevmash.Nel maggio 2011 il K-535 \u00e8 stato liberato dalla darsena dei cantieri Sevmash ove si trovava in preparazione della fase finale delle prove in mare.\nVerso la met\u00e0 di giugno 2011 il K-535 ha nuovamente navigato verso il Bianco per i primi test oceanici dell'anno 2011 nonch\u00e9 per il completamento dei test missilistici. Nella fattispecie il 28 giugno 2011 alle ore locali 15:55, nel quadro del programma di lancio del R-30 Bulava, il K-535 ha effettuato con successo il 15\u00b0 lancio di prova di questi, la quale testata ha raggiunto e colpito l'obiettivo situato nel poligono di test di Kura nei pressi di Klju\u010di nella penisola della Kam\u010datka. Il K-535 \u00e8 in seguito ritornato in porto in attesa dei nuovi test di collaudo insieme al Progetto 941 \"Akula\" TK-208 Dmitrij Donskoj; anch'esso aggiornato per supportare l'alloggiamento ed il lancio di 20 Bulava, in funzione di prima piattaforma di collaudo per il lancio di questi, in sostituzione degli ICBM navali R-39 (Nato:SS-N-20 Sturgeon) in servizio tra il 1982 ed il 2004.\nIl 27 agosto 2011 \u00e8 stato completato con successo il 16\u00b0 test con l'ICBM R-30 Bulava portato alla massima capacit\u00e0 di lancio e giungendo infine a colpire il suo obiettivo nell'Oceano Pacifico partendo dal sottomarino che stazionava nuovamente nel Mar Bianco. Il 28 ottobre 2011, il K-535 ha effettuato con successo il 17\u00b0 test di prova dell'R-30, lanciato questa volta dal sottomarino in immersione sempre nel Mar Bianco. Il 23 dicembre 2011 il sottomarino ha eseguito con successo il 18\u00b0 test di lancio di due vettori Bulava, anche questa volta lanciati dal K-535 in immersione.\nTrasferimento alla Flotta.\nIl 12 dicembre 2012 venne riportato come il sottomarino avesse superato positivamente gli ultimi test in mare e dunque lo stesso sarebbe stato consegnato al servizio attivo entro i successivi due mesi. Successivamente venne pubblicamente dichiarato che sia il K-535 che il suo immediato successore, il K-550 \"Aleksandr Nevskij\" sarebbero entrati in servizio entro l'estate del 2012. Il vice-Primo Ministro Dmitry Olegovich Rogozin conferm\u00f2 in seguito che il K-535 sarebbe stato consegnato alla Marina il 29 luglio 2012.\nSuperata la data prevista, ci si attendeva che il sottomarino potesse essere consegnato alla flotta per la fine del 2012, tuttavia gli ultimi test effettuati in mare rivelarono ancora numerosi problemi tecnici tra i quali i non episodici glitch del software preposto ai sistemi di controllo del lancio automatizzato degli ICBM Bulava, che impedirono fattualmente ulteriori lanci di questi ultimi. Il Ministro della difesa russo Anatoliy Eduardovich Serdyukov afferm\u00f2 innanzi alla commissione legislativa, discutendo sui temi concernerti il suo ministero, che il K-535 sarebbe entrato in servizio nel 2013, affermando inoltre che il K-550 \"Aleksandr Nevskij\" si sarebbe unito alla Flotta del Pacifico nel 2014.\nI cantieri Sevmash richiesero un indennizzo al Ministero della Difesa pari a 30 milioni di rubli per aver posposto l'ingresso in servizio attivo del K-535, motivando la richiesta in funzione dei costi di mantenimento del sottomarino sostenuti dal cantiere e che il Ministero non aveva precedentemente riconosciuto alla Sevmash in fase di preventivazione dei piani di costo. Il mancato ingresso del sottomarino venne motivato dal Ministero in ragione della temporanea indisponibilit\u00e0 presso la base della Flotta del Pacifico sita a Vilju\u010dinsk, delle banchine necessarie all'ormeggio dei due Classe Borej ossia del K-535 ed anche del suo successore, il K-550 \"Aleksandr Nevskij\".\nIl K-535 \u00e8 entrato ufficialmente in servizio il 10 gennaio 2013 in occasione della solenne cerimonia dell'alzabandiera ufficiata dal nuovo Ministro della Difesa Sergey Kuzhugetovich Shoygu, il quale in video-collegamento con il Presidente Vladimir Vladimirovi\u010d Putin lo ha informato che il vessillo della Marina recante la Croce di sant'Andrea era stato issato sul sottomarino, marcandone ufficialmente l'ingresso nella Marina Russa. Il sottomarino \u00e8 stato ufficialmente assegnato alla 31\u00aa Divisione Sottomarini della Flotta del Nord di stanza presso la ZATO, ossia la citt\u00e0 chiusa, di Gad\u017eievo.\nIl 9 settembre 2013 il K-535 \u00e8 arrivato presso la sua sede permanente di Gad\u017eievo. Il sottomarino sar\u00e0 pienamente effettivo nelle sue funzioni di combattimento a far capo dai primi mesi del 2014, dopo aver sostenuto una serie di esercitazioni.\nIl 29 ottobre 2014 il Ministero della Difesa di Mosca ha annunciato che il sottomarino K-535 Yury Dolgoruky ha testato con successo il lancio del missile tattico 'SS-N-30 Bulava (SLBM). Il lancio \u00e8 stato eseguito nel Mare di Barents, mentre l'obiettivo \u00e8 stato colpito in un poligono russo della lontana penisola di Kamciatka.\nComandanti.\nComandanti del 1\u00b0 equipaggio:\nComandanti del 2\u00b0 equipaggio:"}
{"id": "2349481", "revid": "1776051", "url": "https://it.wikipedia.org/wiki?curid=2349481", "title": "Throttle Junkies", "text": "Throttle Junkies \u00e8 il primo album studio del gruppo alternative metal statunitense Soil. \u00c8 stato pubblicato nel 1999 sotto l'etichetta, ormai fallita, Mia Records.\nIl 14 agosto 2007 \u00e8 stato ripubblicato con l'aggiunta di tre nuove tracce."}
{"id": "2349482", "revid": "599013", "url": "https://it.wikipedia.org/wiki?curid=2349482", "title": "Postumo (disambigua)", "text": ""}
{"id": "2349486", "revid": "36426", "url": "https://it.wikipedia.org/wiki?curid=2349486", "title": "Organo genitale", "text": ""}
{"id": "2349488", "revid": "1647745", "url": "https://it.wikipedia.org/wiki?curid=2349488", "title": "Podest\u00e0, conti e sindaci di Pola", "text": "Di seguito la cronotassi dei podest\u00e0, conti, provveditori e sindaci che hanno retto la citt\u00e0 di Pola dal 1186 ad oggi."}
{"id": "2349490", "revid": "287204", "url": "https://it.wikipedia.org/wiki?curid=2349490", "title": "Gran Premio del Belgio 1990", "text": "Il Gran Premio del Belgio 1990 \u00e8 stato un Gran Premio di Formula 1 disputato il 26 agosto 1990 al circuito di Spa-Francorchamps. La gara \u00e8 stata vinta da Ayrton Senna su McLaren.\nPrima della gara.\nLa Onyx, rimasta senza fondi, si ritira dal campionato.\nGara.\nAlla partenza Senna mantiene la testa della corsa, ma alle sue spalle si crea un groviglio di vetture: Suzuki, Mansell e Piquet entrano in collisione tra loro, coinvolgendo nell'incidente anche i due piloti della Lotus, Warwick e Donnelly. Sempre nel corso del primo passaggio si verifica un incidente tra Modena e Nakajima e la gara viene sospesa. Anche al secondo via Senna resta al comando, ma la gara viene di nuovo interrotta dopo una violenta uscita di pista di Barilla alla Eau Rouge.\nAlla terza partenza, alla quale non prendono parte Suzuki e Barilla, tutto si svolge regolarmente; ancora una volta Senna mantiene la prima posizione, seguito da Berger e Prost. Dopo pochi giri il ferrarista sopravanza l'austriaco, portandosi al secondo posto e lanciandosi all'inseguimento di Senna. I tre piloti di testa effettuano un cambio gomme; Senna torna in pista al comando, mentre Prost si inserisce dietro a Nannini; poco dopo il francese supera il pilota della Benetton, riportandosi alle spalle di Senna senza per\u00f2 riuscire ad impensierirlo realmente. Anche Berger prova a sopravanzare Nannini, finendo per\u00f2 per toccare la vettura dell'italiano; entrambi riescono comunque a concludere la gara, con il pilota della McLaren in terza posizione. Chiudono la zona punti Piquet e Gugelmin."}
{"id": "2349491", "revid": "446353", "url": "https://it.wikipedia.org/wiki?curid=2349491", "title": "Forze di Polizia", "text": ""}
{"id": "2349492", "revid": "223378", "url": "https://it.wikipedia.org/wiki?curid=2349492", "title": "Salvatore Vozza", "text": "Biografia.\nSalvatore Vozza \u00e8 nato nel 1953 a Castellammare di Stabia, dove \u00e8 stato Sindaco e nella quale tuttora vive. \nDiplomato geometra e impiegato come operaio, fin da giovanissimo si \u00e8 avvicinato alla politica entrando nelle file del Partito Comunista Italiano.\nNel 1975, a soli 23 anni, \u00e8 stato eletto consigliere provinciale e poi nominato come Assessore allo Sport e Turismo a Napoli, nella giunta provinciale presieduta dal socialista Giuseppe Iacono, prima esperienza nel dopoguerra dell'ente partenopeo guidato da una coalizione di sinistra.\nCon il Partito Comunista ha vissuto da protagonista, con la mozione Ingrao, il confronto che anim\u00f2 la discussione sulle trasformazioni che portarono alla Svolta della Bolognina e alla nascita del Partito Democratico della Sinistra, di cui \u00e8 stato segretario provinciale di Napoli e regionale in Campania per alcuni anni, diventando poi componente della direzione nazionale dei DS, dopo essere stato gi\u00e0 componente del comitato centrale del PCI.\nAttivit\u00e0 politica.\nOnorevole per tre legislature, dal 1992 al 2001, prima nel gruppo PDS e poi DS-L'Ulivo, in Parlamento ha svolto un'intensa attivit\u00e0, presentando 185 progetti di legge. Uscito nel 2007 dai DS per Sinistra Democratica, con questo movimento ha contribuito a fondare Sinistra Ecologia Libert\u00e0.\nEletto consigliere comunale a Castellammare nel 1988, dal 2002 al 2005 \u00e8 stato amministratore delegato della Societ\u00e0 TESS (Torre e Stabia Sviluppo). Sindaco di Castellammare di Stabia dal 2005 al 2010, ha guidato un'amministrazione che si \u00e8 caratterizzata per il rilancio economico e sociale della citt\u00e0 e per il fermo contrasto a ogni forma di illegalit\u00e0. \nNegli ultimi anni \u00e8 stato coordinatore regionale per la Campania di SEL fino alla scelta di candidarsi a presidente della Regione nelle elezioni del 31 maggio 2015 con la coalizione Sinistra al lavoro, ottenendo il 2,19% di preferenze."}
{"id": "2349493", "revid": "6923", "url": "https://it.wikipedia.org/wiki?curid=2349493", "title": "K-550 Aleksandr Nevskij", "text": "Il K-550 \"Aleksandr Nevskij\" (in cirillico: \u0410\u043b\u0435\u043a\u0441\u0430\u043d\u0434\u0440 \u041d\u0435\u0432\u0441\u043a\u0438\u0439) \u00e8 un SSBN russo della classe Borej. Secondo esemplare della sua classe, deve il suo nome al principe Aleksandr Nevskij, eroe nazionale russo.\nIl sottomarino \u00e8 stato impostato presso il cantiere navale Sevma\u0161 (Severodvinsk) il 19 marzo 2004. Nel 2006 completo al 45%, e nell'aprile 2007 ad oltre il 50%. L'unit\u00e0 \u00e8 entrata in servizio a partire dal dicembre 2013."}
{"id": "2349496", "revid": "1873140", "url": "https://it.wikipedia.org/wiki?curid=2349496", "title": "Demolizione controllata", "text": "Con il termine \"demolizione controllata\" si intendono tutte le pratiche applicate al fine di ottenere la parziale eliminazione o il completo abbattimento di strutture ed edifici gravemente danneggiati (ad esempio a seguito di terremoti), considerati obsoleti o la cui costruzione sia stata viziata da abusi edilizi, o per i quali i proprietari abbiano progettato una parziale o completa ristrutturazione.\nTecnologie applicate per le demolizioni.\nLe demolizioni sono eseguite nella maggioranza dei casi (specie per edifici di grandi dimensioni) con una combinazione di differenti tecnologie.\nGli edifici di grandi dimensioni, oltre a venire \"minati\" con grandi quantitativi di dinamite o di altri esplosivi (operazione che spesso richiede tempi estremamente lunghi e viene effettuata dopo accurati studi sulla struttura da abbattere), subiscono spesso dei preventivi \"tagli\" operati alle colonne portanti, tesi a facilitare il collasso della struttura.\nLa demolizione di edifici di dimensioni pi\u00f9 contenute pu\u00f2 avvenire mediante l'esclusivo utilizzo di sistemi meccanici, tra cui pinze e martinetti oleodinamici, martelli pneumatici o apparecchiature in grado di tagliare i muri e le strutture portanti.\nNella demolizione dei ponti e dei relativi piloni risulta indicato l'uso, dove possibile, del filo diamantato e delle nuove tecnologie, le quali sono in grado di effettuare precisi tagli alle strutture limitando le vibrazioni e le sollecitazioni all'ambiente circostante ."}
{"id": "2349497", "revid": "399711", "url": "https://it.wikipedia.org/wiki?curid=2349497", "title": "Francesco Parisi", "text": "Nacque a Roviano (oggi in provincia di Roma), in famiglia agiata, legata ai principi Colonna. \nStudi\u00f2 a Tivoli, usufruendo del beneficio di cui godeva la comunit\u00e0 di Roviano, che aveva il diritto di poter tenere un alunno presso il seminario di quella citt\u00e0. Terminati gli studi, si rec\u00f2 a Roma per seguire i corsi di filosofia e teologia, ottenendo infine l'ordinazione sacerdotale. \nVerso il 1741 venne assunto dalla famiglia dei principi Borghese con l'incarico di segretario e bibliotecario. \nDa questa esperienza nacque la sua opera \"Istruzioni per la giovent\u00f9 impiegata nelle Segreterie specialmente in quelle della Corte romana\", di cui pubblic\u00f2 due edizioni: la prima, in tre volumi, nel 1781 e la seconda, in quattro volumi, editore Antonio Fulgoni, nel 1785. Lo scritto, dedicato a monsignor Lorenzo Ruspoli, presidente dell'Accademia Quirina, . \nParisi divenne membro dell'Accademia imperiale di Rovereto con il titolo di \"Valoroso ed onorando messer Calidonio\". Grazie al suo incarico di bibliotecario ed archivista di casa Borghese, nel 1787 pubblic\u00f2 a Roma, sempre a cura di Antonio Fulgoni, una raccolta di lettere inedite di personaggi illustri, intitolata \"Epistolografia\".\nFu autore anche di altre opere minori, tra le quali un'orazione per l'occasione dell'ingresso a Tivoli del nuovo vescovo, Francesco Castellini (1758). \nMor\u00ec a 78 anni e venne sepolto nella chiesa di San Lorenzo in Lucina a Roma. \nDi lui esiste un ritratto pubblicato su un periodico dell'epoca, \"L'Album\" di Roma."}
{"id": "2349498", "revid": "439868", "url": "https://it.wikipedia.org/wiki?curid=2349498", "title": "David M. Lee", "text": ""}
{"id": "2349499", "revid": "62004", "url": "https://it.wikipedia.org/wiki?curid=2349499", "title": "Racing Club Avellaneda", "text": ""}
{"id": "2349501", "revid": "1305772", "url": "https://it.wikipedia.org/wiki?curid=2349501", "title": "Cattedrale di San Giuseppe", "text": ""}
{"id": "2349503", "revid": "6923", "url": "https://it.wikipedia.org/wiki?curid=2349503", "title": "K-551 Vladimir Monomach", "text": "Il K-551 \"Vladimir Monomach\" (in cirillico: \u0410\u041f\u041b \"\u0412\u043b\u0430\u0434\u0438\u043c\u0438\u0440 \u041c\u043e\u043d\u043e\u043c\u0430\u0445\") \u00e8 un SSBN russo della classe Borei. Terzo esemplare della sua classe, deve il suo nome al Gran Principe di Kiev Vladimiro II detto \"Monomaco\"."}
{"id": "2349505", "revid": "767487", "url": "https://it.wikipedia.org/wiki?curid=2349505", "title": "Sarangtta-winpir-yo-eobs-eo", "text": "Sarangtta-winpir-yo-eobs-eo (\uc0ac\ub791\ub530\uc708 \ud544\uc694\uc5c6\uc5b4) \u00e8 un film del 2006 scritto e diretto da Lee Cheol-ha, presentato in concorso al Roma Asian Film Festival 2007."}
{"id": "2349507", "revid": "439868", "url": "https://it.wikipedia.org/wiki?curid=2349507", "title": "Douglas Osheroff", "text": ""}
{"id": "2349509", "revid": "125359710", "url": "https://it.wikipedia.org/wiki?curid=2349509", "title": "Orso di Benevento", "text": "Biografia.\nOrso succedette al padre, Aione II, come principe di Benevento nell'890 . Orso non riusc\u00ec a mantenere a lungo questo titolo. Fu deposto dopo la conquista di Benevento dallo \"strategos\" bizantino della Calabria, Sybbaticius. Benevento divenne, anche se per breve tempo, la capitale del \"thema\" della Langobardia. Il suo epitaffio dice: "}
{"id": "2349512", "revid": "729019", "url": "https://it.wikipedia.org/wiki?curid=2349512", "title": "Guerre d'indipendenza ispanoamericane", "text": "Le guerre d'indipendenza ispanoamericane furono i numerosi conflitti combattuti nell'America spagnola contro la Spagna agli inizi del XIX secolo, tra il 1808 ed il 1833.\nDescrizione.\nIl conflitto inizi\u00f2 nel 1808, con le juntas istituite a Citt\u00e0 del Messico e a Montevideo in reazione agli eventi della guerra d'indipendenza spagnola. Entrambi i conflitti furono caratterizzati come guerre civili e guerre di liberazione nazionale, dato che la maggior parte dei combattenti su entrambi i fronti erano ispanoamericani, e che l'obiettivo del conflitto di una fazione era l'indipendenza delle colonie spagnole nelle Americhe. Alla fine le guerre portarono alla creazione di una serie di nuovi stati indipendenti distribuiti tra Argentina e Cile nel sud, e fino al Messico a nord. Solo Cuba e Porto Rico rimasero sotto il controllo spagnolo fino alla Guerra ispano-americana del 1898.\nI conflitti erano legati alle pi\u00f9 generiche Guerre d'indipendenza latino-americane, che comprendevano anche quelle di Haiti e Brasile. L'indipendenza del Brasile condivideva un'origine comune con quelle ispanoamericane, dato che entrambe furono fatte partire dall'invasione napoleonica della Spagna nel 1808. Inoltre il processo di indipendenza dell'America latina ebbe luogo in un clima politico generale ed intellettuale che usciva dall'Illuminismo e che aveva influenzato tutte quelle che allora venivano chiamate le rivoluzioni atlantiche, comprese le prime rivoluzioni degli Stati Uniti e della Francia. Ciononostante le guerre svolte nell'America spagnola, e la sua indipendenza, furono il risultato di uno sviluppo a s\u00e9 stante della monarchia spagnola.\nContesto storico.\nDurante l'occupazione della Spagna da parte dell'esercito francese nel corso delle guerre napoleoniche in Europa, la Spagna si ritrov\u00f2 isolata dal suo impero e senza comando. Le guerre in Europa fornirono ai creoli la possibilit\u00e0 di conquistare l'indipendenza dalla madrepatria, e le rivoluzioni iniziarono a scoppiare in tutta l'America spagnola.\nLiberatori.\nLiberatori e altri \"leader\" indipendentisti\nFedeli al re.\nLeader fedeli al re"}
{"id": "2349515", "revid": "439868", "url": "https://it.wikipedia.org/wiki?curid=2349515", "title": "Robert Coleman Richardson", "text": ""}
{"id": "2349521", "revid": "135224", "url": "https://it.wikipedia.org/wiki?curid=2349521", "title": "Scatola cranica", "text": ""}
{"id": "2349524", "revid": "135224", "url": "https://it.wikipedia.org/wiki?curid=2349524", "title": "Massiccio facciale", "text": ""}
{"id": "2349527", "revid": "486946", "url": "https://it.wikipedia.org/wiki?curid=2349527", "title": "European Champions League femminile", "text": ""}
{"id": "2349528", "revid": "66934", "url": "https://it.wikipedia.org/wiki?curid=2349528", "title": "David Morris Lee", "text": ""}
{"id": "2349535", "revid": "287204", "url": "https://it.wikipedia.org/wiki?curid=2349535", "title": "Indipendenza del Brasile", "text": "LIndipendenza del Brasile \u00e8 stato il processo storico di separazione tra Brasile e Portogallo, che si \u00e8 svolto dal 1821 al 1825, mettendo in violenta contrapposizione le due parti all'interno del Regno Unito di Portogallo, Brasile e Algarves. Le Cortes Gerais e Extraordin\u00e1rias da Na\u00e7\u00e3o Portuguesa, instaurate nel 1820, a seguito della Rivoluzione liberale portoghese, avevano assunto decisioni, a partire dal 1821, che miravano a ridurre di nuovo il Brasile alla sua vecchia condizione coloniale.\nPrima del processo di indipendenza del Brasile, era avvenuto il Trasferimento della corte portoghese in Brasile. Nel 1807, l'esercito francese aveva invaso il Regno del Portogallo, che rifiutava di partecipare al Blocco Continentale contro il Regno Unito. Nell'impossibilit\u00e0 di resistere all'attacco, la famiglia reale e il governo portoghese fuggirono in Brasile, che al tempo era la pi\u00f9 ricca e sviluppata tra le colonie portoghesi. L'insediamento del \"Tribunal de Justi\u00e7a\" a Rio de Janeiro rappresent\u00f2 una serie di trasformazioni politiche, economiche e sociali che portarono alla decisione del principe reggente D. Jo\u00e3o, il 16 dicembre 1815, di elevare il Brasile alla condizione di regno, unito con la sua ex madrepatria.\nMa, nel 1820, in Portogallo scoppi\u00f2 la rivoluzione liberale e la famiglia reale fu costretta a ritornare a Lisbona. Prima di lasciare il Brasile, per\u00f2, D. Jo\u00e3o indic\u00f2 il figlio maggiore, D. Pedro de Alc\u00e2ntara de Bragan\u00e7a, come principe reggente del Brasile (1821). Sebbene Dom Pedro fosse fedele a suo padre, la volont\u00e0 delle \"cortes\" portoghesi di rimpatriarlo, e riportare il Brasile al suo antico status coloniale, lo indusse a ribellarsi. Ufficialmente, la data commemorata per l'indipendenza del Brasile \u00e8 il 7 settembre 1822, giorno in cui avvenne il fatto noto come il \"Grito do Ipiranga\", sulla riva del torrente Ipiranga nell'attuale citt\u00e0 di San Paolo. Il 12 ottobre 1822, il principe fu acclamato D. Pedro I, Imperatore del Brasile; incoronazione e consacrazione furono il 1 dicembre 1822, e il Paese inizi\u00f2 a chiamarsi Impero del Brasile.\nDurante la guerra d'indipendenza \u2014 iniziata con l'espulsione delle forze portoghesi dal Pernambuco \u2014 si costitu\u00ec l'Ex\u00e9rcito Brasileiro, inizialmente assoldando mercenari, arruolando civili e alcune truppe coloniali portoghesi. Questo esercito si oppose immediatamente alle forze portoghesi, che resistevano in alcune parti della nazione. Nel momento in cui iniziava il conflitto, in Pernambuco si manifest\u00f2 un movimento rivoluzionario noto come Confederazione dell'Equatore, che ambiva a formare un proprio governo, repubblicano, ma fu represso con durezza. Dopo tre anni di conflitto armato, il Portogallo alla fine riconobbe l'indipendenza del Brasile, e il 29 agosto 1825 fu siglato il Trattato di Rio di Janeiro tra Brasile e Portogallo. In cambio del riconoscimento per la propria sovranit\u00e0, il Brasile si impegn\u00f2 a corrispondere al Regno del Portogallo un sostanzioso risarcimento e a concludere un trattato commerciale con il Regno Unito come compenso per la sua mediazione.\nAntecedenti.\nProcesso di colonizzazione e movimenti di emancipazione.\nLa terra che oggi chiamiamo Brasile (nome di etimologia controversa) fu rivendicata dal Portogallo nell'aprile del 1500, quando vi giunse una flotta portoghese comandata da Pedro \u00c1lvares Cabral.\nLa colonizzazione inizi\u00f2 effettivamente nel 1534, quando D. Jo\u00e3o IIIdivise il territorio in quattordici capitanie ereditarie, ma questo assetto si rivel\u00f2 problematico, poich\u00e9 prosperavano solo le capitanie di Pernambuco e di S\u00e3o Vicente. Poi, nel 1549, il re incaric\u00f2 un governatore generale di amministrare l'intera colonia. I portoghesi assimilarono alcune trib\u00f9 native, mentre altre furono ridotte in schiavit\u00f9 o sterminate da malattie europee contro le quali non avevano difese immunitarie, o in lunghe guerre combattute nei due primi secoli di colonizzazione tra i gruppi indigeni rivali e i loro alleati europei.\nA met\u00e0 del XVI secolo, quando lo zucchero di canna era diventato il prodotto da esportazione pi\u00f9 importante dal Brasile, i portoghesi iniziarono ad importare schiavi africani, comprati nei mercati di schiavi dall'Africa occidentale. Cos\u00ec, cominciarono ad essere portati in Brasile, inizialmente per far fronte alla crescente domanda internazionale del prodotto, in quello che fu chiamato il ciclo della canna zucchero.\nGli ideali dell'Illuminismo furono concomitanti alla crisi del ciclo dell'oro e alla decadenza del Nordest brasiliano, costituendo la base dei movimenti indipendentisti della seconda met\u00e0 del XVIII secolo nell'America portoghese. Tra questo gruppo di contestazioni al dominio portoghese abbiamo la Inconfid\u00eancia Mineira (1789), la Conjura\u00e7\u00e3o Carioca (1794), la Conjura\u00e7\u00e3o Baiana (1796) e la Conspira\u00e7\u00e3o dos Suassunas (1801).\nAnche quando si trattava solo di cospirazione, questi movimenti si differenziavano da quelli nazionalistici per il fatto di reclamare la separazione dal Portogallo. Tuttavia, questi movimenti nazionalistici portarono alle lotte apertamente indipendentiste tra la fine del XVIII secolo e l'inizio del XIX, e alla guerra d'indipendenza vera e propria (1822\u20141823).\nTrasferimento della corte portoghese.\nA partire dal 15 luglio 1799, il Principe del Brasile, D. Jo\u00e3o Maria de Bragan\u00e7a, divenne principe-reggente del Portogallo, dopo che sua madre, la regina D. Maria I, era stata dichiarata inferma di mente dai medici. Gli eventi in Europa, con l'affermarsi di Napoleone Bonaparte, si succedevano ad un ritmo sempre pi\u00f9 serrato.\nL'idea di trasferire la corte portoghese in Brasile era oggetto di discussione dal 1801. Frattanto, nel governo portoghese si erano formate due fazioni: quella anglofila, che sosteneva una politica di conservazione dell'impero coloniale portoghese e del Regno stesso, attraverso il mare, facendo leva sull'alleanza anglo-portoghese; quella francofila, che riteneva che la neutralit\u00e0 (sull'Europa gi\u00e0 spirava il vento delle Guerre napoleoniche) potesse essere conseguita solo attraverso una politica di avvicinamento alla Francia. Entrambe avevano appoggi di ambienti massonici, alcuni di origine britannica, ed altri francese. Si consideri altres\u00ec che le idee illuministe francesi circolavano clandestinamente attraverso i libri, sempre pi\u00f9 diffusi.\nNel 1806, la decretazione a Berlino del Blocco Continentale rese pi\u00f9 difficile per il Portogallo mantenere la propria neutralit\u00e0. L'anno successivo il Trattato di Fontainebleau divise arbitrariamente il Portogallo in tre regni. Dall'ottobre di quell'anno, Jean-Andoche Junot, ex ambasciatore francese a Lisbona, si preparava ad invadere il Portogallo. Fu in questo contesto che D. Jo\u00e3o concord\u00f2 segretamente con la Gran Bretagna, e con la sua protezione, il trasferimento del governo a Rio de Janeiro.\nCon l'invasione francese del Portogallo in corso, il 29 novembre 1807, inizi\u00f2 il viaggio della famiglia reale e della corte portoghese. Diciotto navi da guerra portoghesi e tredici britanniche scortarono pi\u00f9 di venticinque navi mercantili da Lisbona alle coste del Brasile. A bordo c'erano pi\u00f9 di quindicimila portoghesi. Il Regno sarebbe stato governato da un Consiglio di Reggenza che Junot avrebbe presto sciolto.\nCon la presenza della famiglia reale portoghese in Brasile dal 1808 in poi, si \u00e8 registrata quella che alcuni storici brasiliani chiamano una \"inversione metropolitana\", cio\u00e8 l'apparato statale portoghese ha cominciato ad operare dal Brasile, che ha cos\u00ec cessato di essere una \"colonia\" e ha assunto di fatto le funzioni di una \"madrepatria\" (o metropoli). Per contrastare il trionfo della rivoluzione costituzionalista, il sovrano torn\u00f2 con la famiglia reale in Portogallo, lasciando come principe reggente in Brasile il suo primogenito, D. Pedro de Alc\u00e2ntara.\nElevazione a regno.\nCon la fine della Guerra Peninsulare nel 1814, le \"cortes\" in Europa esigevano che la regina Maria e il principe reggente D. Jo\u00e3o facessero ritorno in Portogallo, giacch\u00e9 consideravano inappropriato che i rappresentanti di un'antica monarchia europea risiedessero in una colonia. Nel 1815, per giustificare la sua permanenza nel Brasile, dove la corte aveva prosperato negli ultimi sei anni, si costitu\u00ec il Regno Unito di Portogallo, Brasile e Algarves con elevazione dello Stato del Brasile alla condizione di regno, dando cos\u00ec vita ad uno Stato monarchico, transatlantico e pluricontinentale.\nQuesto per\u00f2 non fu sufficiente a calmare la richiesta portoghese di far rientrare la corte a Lisbona, come la rivoluzione liberale di Oporto avrebbe ancora reclamato nel 1820, n\u00e9 il desiderio di indipendenza e di istituzione di una repubblica, come dimostr\u00f2 la Rivoluzione Pernambucana del 1817.\nNel 1821, ottemperando alla domanda dei rivoluzionari che avevano preso la citt\u00e0 di Oporto, D. Jo\u00e3o VI dopo una breve resistenza part\u00ec per Lisbona (dove sar\u00e0 costretto a giurare fedelt\u00e0 alla nuova costituzione) lasciando come reggente del Regno del Brasile il figlio, principe Pedro de Alc\u00e2ntara.\nIndipendenza.\nCorti portoghesi.\nNel 1820, in Portogallo scoppi\u00f2 la Rivoluzione Liberale di Oporto. Il movimento iniziato dai liberali costituzionalisti determin\u00f2 la convocazione delle Cortes Gerais e Extraordin\u00e1rias da Na\u00e7\u00e3o Portuguesa (letteralmente, \"Tribunali Generali e Straordinari della Nazione Portoghese\", di fatto un'assemblea costituente) finalizzate a creare la prima costituzione del regno. Le \"cortes\" chiedevano altres\u00ec il ritorno del re Dom Jo\u00e3o VI, che dal 1808 viveva in Brasile, e nel 1815 aveva promosso il Brasile alla categoria di regno, come dimostrato dalla denominazione \"Reino Unido de Portugal, Brasil e Algarves\". Il figlio del re, principe ereditario Dom Pedro, giunse a governare il Brasile, come reggente di suo padre, il 7 marzo 1821. Il 26 aprile il re part\u00ec per l'Europa, mentre Dom Pedro rimaneva in Brasile alla guida del governo, affiancandone i ministri.\nGli ufficiali dell'esercito di stanza in Brasile appoggiavano totalmente il movimento costituzionalista in Portogallo. Il principale capo degli ufficiali portoghesi, generale Jorge Avilez, obblig\u00f2 il principe a licenziare e bandire dal Paese i ministri del Regno e delle Finanze. Entrambi erano fedeli alleati di Pedro, che divenne una pedina nelle mani dei militari. L'umiliazione subita dal principe, che giur\u00f2 di non cedere mai pi\u00f9 alle pressioni dei militari, avrebbe avuto un'influenza decisiva sulla abdicazione dieci anni dopo. Nel frattempo, le Cortes approvarono un decreto che ponevano i governi delle province del Brasile alle dirette dipendenze del governo del Portogallo. Il principe Pedro divenne, a tutti gli effetti, solo il Governador das Armas (comandante militare territoriale) della provincia di Rio de Janeiro, e perci\u00f2 era una sorta di comandante militare dell'esercito portoghese, non aveva una carica politica. Altri decreti emanati successivamente esigevano il suo ritorno in Europa ed inoltre abolivano i tribunali giudiziali creati da Jo\u00e3o VI nel 1808.\nL'insoddisfazione per le decisioni delle Cortes si diffuse nella maggioranza dei residenti in Brasile (tanto di origine brasiliana quanto di origine portoghese), al punto che presto divenne di pubblico dominio. Comparvero due gruppi che si opponevano alle azioni delle Cortes volte a minare gradualmente la sovranit\u00e0 brasiliana: i Liberali, guidati da Joaquim Gon\u00e7alves Ledo (sostenuto dai massoni), e i \"Bonificianos\", capitanati da Jos\u00e9 Bonif\u00e1cio de Andrada. Ciascuna fazione aveva obiettivi per il Brasile completamente diversi, e in comune solo il desiderio di mantenere il Paese unito al Portogallo come monarchia sovrana.\nConvenzione di Beberibe.\nPernambuco fu la prima provincia brasiliana a separarsi dal Regno del Portogallo. Il 29 agosto 1821 nacque un movimento armato contro il del capitano generale Lu\u00eds do Rego Barreto \u2014 l'oppressore della Rivoluzione Pernambucana \u2014, che sfoci\u00f2 nella formazione della giunta di Goiana, rivelatasi vittoriosa con la resa senza condizioni delle truppe portoghesi firmata il 5 ottobre dello stesso anno, in occasione della Convenzione di Beberibe, che sanc\u00ec l'espulsione delle armate portoghesi dal territorio pernambucano.\nIl movimento costituzionalista del 1821 \u00e8 considerato il primo episodio dell'indipendenza del Brasile.\n\"Dia do Fico\".\nA Lisbona, i membri delle Cortes portoghesi non mostravano rispetto per il principe in Brasile e lo deridevano apertamente. Pertanto, la fedelt\u00e0 cui Pedro sarebbe stato tenuto verso le Cortes si volse gradualmente alla causa brasiliana. La sua consorte, principessa Maria Leopoldina d'Asburgo-Lorena parteggiava per la fazione brasiliana e incoraggiava il marito a rimanere nel Paese, mentre i liberali e i \"bonifacianos\" si dichiaravano pubblicamente. La risposta di Pedro venne il 9 gennaio 1822, quando, stando ai giornali, dichiar\u00f2: \"Per il bene di tutti e per la felicit\u00e0 generale della nazione, sono pronto: dite al popolo che rester\u00f2\".\nDopo la decisione di Pedro di disattendere le Cortes, circa duemila uomini capeggiati da Jorge Avilez si mobilitarono, concentrandosi nei pressi del Morro do Castelo (Rio de Janeiro), che fu circondato da diecimila brasiliani armati, guidati dalla Guarda Real de Pol\u00edcia. Dom Pedro, subito dopo, \"conged\u00f2\" il comandante generale portoghese e gli ordin\u00f2 di ritirarsi son i suoi soldati sull'altro lato della baia di Guanabara, a Niter\u00f3i, dove avrebbero atteso mezzi navali per il rientro in Portogallo.\nJos\u00e9 Bonif\u00e1cio fu nominato ministro del Regno e degli Esteri il 18 gennaio 1822. Bonifacio instaur\u00f2 presto un rapporto paterno con Pedro, che prese a considerare l'esperto statista come il suo maggior alleato. Joaquim Gon\u00e7alves Ledo e i liberali tentarono di ridurre la stretta relazione tra Bonif\u00e1cio e Pedro offrendo al principe il titolo di \"Defensor Perp\u00e9tuo do Brasil\". Per i liberali, era necessaria la convocazione di un'assemblea costituente per il Brasile, mentre i \"bonifacianos\" preferivano che fosse lo stesso Pedro a concedere la costituzione per scongiurare una possibile anarchia simile a quella verificatasi nei primi anni della Rivoluzione francese. Il principe assecond\u00f2 i desideri dei liberali e firm\u00f2 un decreto il 3 giugno 1822, indicendo l'elezione dei deputati che si sarebbero riuniti nella costituente e assemblea generale legislativa del Brasile.\n\"Grito do Ipiranga\" e acclamazione.\nPedro part\u00ec per la Provincia di S\u00e3o Paulo per assicurare la lealt\u00e0 della gente del posto alla causa brasiliana. Ne raggiunse la capitale il 25 agosto e vi rimase fino al 5 settembre.\nLeopoldina, sua moglie, assunse la reggenza durante il viaggio. Di fronte alle richieste del Portogallo per far rientrare entrambi a Lisbona, lei convoc\u00f2 una sessione straordinaria del Consiglio di Stato il 2 settembre 1822 e, assieme ai ministri, decise la separazione definitiva del Brasile dal Portogallo, firmando la dichiarazione di indipendenza. In seguito, invi\u00f2 il messaggero Paulo Bregaro per consegnare a Pedro una lettera che lo informava di quanto accaduto.\nIl 7 settembre, mentre ritornava a Rio de Janeiro, Pedro ricevette la lettera di Jos\u00e9 Bonif\u00e1cio e di Leopoldina. Il principe fu informato che le Cortes avevano annullato tutti gli atti del gabinetto di Bonif\u00e1cio e revocato il resto di podere che ancora aveva. Pedro si volse ai suoi compagni, tra cui la sua guardia d'onore e disse: \"Amici, le \"Cortes\" portoghesi vogliono schiavizzarci e perseguitarci. A partire da oggi i nostri rapporti sono interrotti. Niente ci vincola pi\u00f9\" e continu\u00f2 dopo aver strappato la fascia blu e bianca che simboleggiava il Portogallo: \"Toglietevi le fasce, soldati. Viva l'indipendenza, la libert\u00e0 e la secessione del Brasile.\" Estrasse la spada proclamando \"Per il mio sangue, il mio onore, il mio Dio, giuro di dare al Brasile la libert\u00e0\" e grid\u00f2: \"Indipendenza o morte\".\nQuesto evento \u00e8 ricordato come il \"Grito do Ipiranga\".\nAll'arrivo nella citt\u00e0 di S\u00e3o Paulo, la notte del 7 settembre 1822, Pedro e suoi compagni diffusero la notizia dell'indipendenza del Brasile dal dominio portoghese. Il principe fu accolto con grande festa popolare e fu acclamato \"re del Brasile\", ma anche \"imperatore del Brasile\". Ritorn\u00f2 a Rio de Janeiro il 14 settembre e nei giorni seguenti i liberali diffusero opuscoli (scritti da Joaquim Gon\u00e7alves Ledo), che caldeggiavano che il principe fosse acclamato imperatore costituzionale. Il 17 settembre il presidente della C\u00e2mara Municipal do Rio de Janeiro, Jos\u00e9 Clemente Pereira, invi\u00f2 alle altre Camere del Paese la notizia che l'acclamazione sarebbe avvenuta nel giorno del compleanno di Pedro, il 12 ottobre. Il giorno dopo furono creati la nuova bandiera e il nuovo stemma del regno indipendente del Brasile.\nLa secessione ufficiale dal Portogallo avvenne solo il 22 settembre 1822, in una lettera scritta da Pedro a Jo\u00e3o VI. In essa, Pedro si definisce ancora \"principe reggente\" e si riferisce al padre come al re del Brasile indipendente. Il 12 ottobre 1822, nel Campo de Santana (in seguito noto come \"Campo da Aclama\u00e7\u00e3o\") il principe Pedro fu acclamato Dom Pedro I, imperatore costituzionale e difensore perpetuo del Brasile. Era nello stesso momento l'inizio del regno di Pedro e dell'Impero del Brasile. Tuttavia l'imperatore, pur accettando il titolo, mise in chiaro che, se Jo\u00e3o VI fosse tornato in Brasile, gli avrebbe ceduto il trono.\nLa ragione del titolo imperiale era che il titolo di re avrebbe simbolicamente significato una continuazione della tradizione dinastica portoghese e forse del temuto assolutismo, mentre il titolo di imperatore derivava da acclamazione popolare, come nella Roma Antica. \nIl 1 dicembre 1822 (anniversario dell'acclamazione di D. Jo\u00e3o IV, il primo re del casato di Braganza) fu incoronato e consacrato Pedro I.\nGuerra.\nMa, a dispetto di queste belle parole, della nuova bandiera e dell'acclamazione di Pedro come imperatore costituzionale, l'autorit\u00e0 del nuovo regime si estendeva solo su Rio de Janeiro, S\u00e3o Paulo e province adiacenti. Il resto del Brasile rimaneva saldamente sotto il controllo dei governi militari e delle guarnigioni portoghesi.\nSarebbe stata necessaria una guerra per sottomettere l'intero Brasile alla potest\u00e0 di Pedro. La guerra inizi\u00f2 con scaramucce tra milizie rivali nel 1822 e si protrasse fino a gennaio 1824, quando le ultime guarnigioni e unit\u00e0 navali portoghesi di arresero e lasciarono il Paese.\nNel frattempo, il governo imperiale dovette creare un esercito e una marina militare regolari. L'arruolamento forzoso divenne diffuso, estendendosi agli immigrati stranieri, e il Brasile fece pure ricorso agli schiavi nelle milizie, oltre ad affrancare schiavi per arruolarli in esercito e marina. Le campagne terrestri e navali coprirono i vasti territori di Bahia, Montevideo e Cisplatina, Gr\u00e3o-Par\u00e1, Maranh\u00e3o, Pernambuco, Cear\u00e1 e Piau\u00ed.\nNel 1822, le forze brasiliane avevano un saldo controllo su Rio de Janeiro e la zona centrale del Brasile. Milizie loro alleate tentarono insurrezioni nei territori suddetti, ma guarnigioni portoghesi forti, e regolarmente rinforzate nelle citt\u00e0 portuali di Salvador, Montevideo, S\u00e3o Lu\u00eds e Bel\u00e9m continuavano a dominare le zone limitrofe e a costituire una minaccia di riconquista che le milizie irregolari e le forze di guerriglia brasiliane (che attuavano localmente un incerto assedio dalla terraferma con il supporto di neonate unit\u00e0 dell'esercito brasiliano) non sarebbero state in grado di scongiurare.\nPer i brasiliani, la soluzione di questo stallo era assumere il controllo sul mare. Erano cadute in mano ai brasiliani undici navi da guerra, grandi e piccole, gi\u00e0 appartenute ai portoghesi, ed esse formavano la base di una nuova marina militare. Il problema era il personale: gli equipaggi di queste navi erano in gran parte portoghesi che si erano ammutinati, e sebbene molti ufficiali di marina portoghesi si fossero dichiarati per il Brasile, la loro fedelt\u00e0 lasciava adito a dubbi. Il governo brasiliano trov\u00f2 un rimedio reclutando segretamente 50 ufficiali e 500 marinai (in gran parte veterani delle Guerre napoleoniche) a Londra e Liverpool, e nominando Thomas Cochrane comandante supremo. Il 1 aprile 1823, una squadra brasiliana di 6 navi salp\u00f2 per Bahia. Dopo un deludente scontro iniziale con una superiore flotta portoghese, Cochrane attu\u00f2 un blocco navale su Salvador. Private ora di rifornimenti e rinforzi dal mare e assediate dall'esercito brasiliano sulla terra, il 2 luglio le forze portoghesi abbandonarono Bahia in un convoglio di 90 navi. Lasciando alla fregata \"Niteroi\", agli ordini del capitano John Taylor, il compito di incalzarle fino alle coste dell'Europa, Cochrane fece poi vela a nord verso S\u00e3o Lu\u00eds (Maranh\u00e3o). A quel punto indusse con l'astuzia la guarnigione portoghese ad evacuare Maranh\u00e3o fingendo che stessero per arrivare un'enorme flotta e un esercito brasiliani. Poi sped\u00ec il capitano John Pascoe Grenfell a fare lo stesso stratagemma con i portoghesi a Bel\u00e9m do Par\u00e1 sulla foce del Rio delle Amazzoni. Nel novembre 1823, tutto il nord del Brasile era sotto il controllo brasiliano, e il mese seguente i demoralizzati portoghesi lasciarono Montevideo e la Provincia Cisplatina. Nel 1824, il Brasile fu libero da tutte le truppe nemiche e \"de facto\" indipendente.\nAncor oggi mancano statistiche affidabili sulle cifre della guerra, ad esempio per quanto riguarda il totale dei caduti. Ad ogni modo, in base ad annotazioni storiche e a resoconti contemporanei di alcune battaglie di questa guerra oltre a che con riferimento alle cifre dichiarate in scontri simili avvenuti nel periodo in vari posti del mondo, e considerata la durata della guerra d'indipendenza brasiliana (22 mesi), la stima di tutti gli uccisi in combattimento (entrambi gli schieramenti) potrebbe attestarsi tra i e i uomini.\nRiconoscimento diplomatico.\nDopo la conclusione del processo militare nel 1823, rimase la trattativa diplomatica per il riconoscimento dell'indipendenza dalle monarchie europee. Il Brasile negozi\u00f2 con la Gran Bretagna e accett\u00f2 di pagare 2 milioni di lire sterline al Portogallo nell'accordo conosciuto come Trattato di Rio de Janeiro (1825) o \"Tratado de Amizade e Alian\u00e7a firmado entre Brasil e Portugal\".\nGli Stati Uniti furono i primi a riconoscere l'indipendenza brasiliana nel 1824. Questa posizione scaturisce dalla Dottrina Monroe, lanciata nel 1823, contro interventismo e colonizzazione da parte delle potenze europee nel continente americano, privilegiando le loro azioni nei confronti del resto del continente.\nIl secondo a riconoscere fu il Messico. Gli altri Stati americani di recente indipendenza (repubblicani) erano riluttanti verso il regime monarchico adottato ed anche verso la tendenza di Pedro I all'assolutismo. Le caratteristiche politiche del neonato Brasile lo rendevano sospetto di essere un mezzo di ricolonizzazione degli Stati americani da parte degli imperi coloniali europei. Questo perch\u00e9, nel continente europeo, la Santa Alleanza difendeva la monarchia assolutista e il colonialismo, e inoltre si opponeva alla Gran Bretagna.\nInteressata ai privilegi commerciali e politici in America, ma senza sacrificare la sua alleanza con il Portogallo, la Gran Bretagna medi\u00f2 nei negoziati di Pedro I con l'ex madrepatria Portogallo. Nel 1825, il negoziato mediato diede luogo al riconoscimento portoghese e britannico, al pagamento da parte del Brasile di una somma al Portogallo s titolo di \"indennit\u00e0\" e benefici commerciali dal Brasile alla Gran Bretagna.\nCrisi economica.\nIl processo d'indipendenza fu accompagnato da stagnazione economica, segnatamente nelle esportazioni.\nOltre a questo, a differenza dell'America spagnola, in cui l'indipendenza si raggiunse attraverso conflitti militari, la sovranit\u00e0 brasiliana fu l'effetto di una complessa concatenazione di trattative, con la partecipazione di Portogallo e Inghilterra. Pedro I aveva bisogno di ottenere il riconoscimento da parte di Inghilterra e altri Paesi, tra cui il Portogallo. A tal fine, il Brasile ottenne, a partire dal 1824, diversi prestiti da Londra, ciascuno del valore di milioni di sterline. Questa crisi si sarebbe risolta soltanto con l'aumento del prezzo del caff\u00e8.\nRappresentazioni culturali.\nSimboli commemorativi.\nIl processo dell'indipendenza suscit\u00f2 rappresentazioni commemorative con una festa nazionale e un inno (\"Hino da Independ\u00eancia do Brasil\"), ed ancora una campana ed un monumento, che si trovano a S\u00e3o Paulo. \nLa data scelta ufficialmente per commemorare l'indipendenza del Brasile \u00e8 il 7 settembre 1822, il giorno in cui, sulle rive del torrente Ipiranga, a S\u00e3o Paulo, il principe reggente, D. Pedro, nel ricevere la corrispondenza dalle \"cortes\", avrebbe pronunciato il cosiddetto Grido d'indipendenza (\"Grito da Independ\u00eancia\"), di fronte alla sua scorta: \"Indipendenza o morte!\"\nIn termini storiografici, altre date, bench\u00e9 meno note, sono quella dell'acclamazione dell'imperatore (12 ottobre 1822) e del riconoscimento del Brasile da parte di Portogallo e Gran Bretagna (29 agosto 1825). All'epoca, nel 1822, la data assunta come punto di riferimento dell'indipendenza era il 12 ottobre, compleanno di Pedro I e la data della sua acclamazione come imperatore, come ricorda la storica Maria de Lourdes Viana Lyra, membro dell'Instituto Hist\u00f3rico e Geogr\u00e1fico Brasileiro, in un'opera pubblicata nel 1995. Le conclusioni di questo studio indicano che il \"grito\" fu una costruzione \"a posteriori\" e che si \u00e8 consolidata nel dipinto commissionato a Pedro Am\u00e9rico, prodotto dalla fantasia artistica del pittore, che fra altre imprecisioni ritrae D. Pedro circondato dalla \"Guarda Imperial\" (che oggi chiamiamo Drag\u00f5es da Independ\u00eancia), ancor prima di essere proclamato imperatore.\nIl Monumento all'Indipendenza del Brasile, detto anche Monumento di Ipiranga o Altare della Patria, \u00e8 un complesso scultore in granito e bronzo nei pressi del Parque da Independ\u00eancia. Si trova nella citt\u00e0 di S\u00e3o Paulo, nei pressi del torrente Ipiranga.\nPittura.\nIl dipinto \"Independ\u00eancia ou Morte\", di Pedro Am\u00e9rico, appare costantemente nei libri di testo in Brasile, ed \u00e8 quindi diventato un'\"immagine canonica\" nell'insegnamento della storia del Brasile. Nei libri, il quadro serve per illustrare l'atto fondativo della nazione brasiliana, mostrando che il passaggio alla condizione d'indipendenza sia stato il risultato di un grido. Questa interpretazione ricorrente, rappresenta il grido di Ipiranga come direzione, in un atto personalizzato e incentrato sul monarca.\nL'opera di Pedro Am\u00e9rico \u00e8 diventata la rappresentanza ufficiale dell'indipendenza, a volte il riferimento da decostruire, per la rappresentazione dell'Indipendenza del Brasile. Tale importanza ha influenzato altre produzioni, tra cui spicca la facciata del Monumento all'Indipendenza del Brasile, che emula l'opera di Am\u00e9rico. Ma anche, creando una versione alternativa all'eroismo e al trionfalismo di Dom Pedro, ritratto da Am\u00e9rico, ha segnato, ad esempio, la produzione di opere di spicco nelle mostre per la celebrazione del Centenario dell'Indipendenza del Brasile, come la \"Sess\u00e3o do Conselho de Estado\", di Georgina de Albuquerque, e l\"Hino da Independ\u00eancia\", de Augusto Bracet. Nel quadro di Albuquerque, il protagonismo della dichiarazione di indipendenza \u00e8 assunto da Maria Leopoldina, in una scena in cui appare deliberare con il Consiglio dei Procuratori Generali delle Province del Brasile l'orientamento di Dom Pedro per porre fine alla colonizzazione del Brasile da parte del Portogallo. Nel dipinto di Bracet, Dom Pedro appare come il protagonista della separazione con il Portogallo, ma in un ambiente domestico e in un atteggiamento gioviale, mentre si compone l'Inno dell'Indipendenza."}
{"id": "2349538", "revid": "767487", "url": "https://it.wikipedia.org/wiki?curid=2349538", "title": "True Self", "text": "True Self \u00e8 il quarto album in studio del gruppo alternative metal Soil, pubblicato il 6 maggio 2006 dalla DRT Entertainment.\nDescrizione.\nComposto da dodici brani, si tratta del primo album del gruppo attraverso la nuova etichetta nonch\u00e9 il primo a figurare in formazione il cantante AJ Cavalier."}
{"id": "2349550", "revid": "1632387", "url": "https://it.wikipedia.org/wiki?curid=2349550", "title": "Megaherz", "text": "I Megaherz sono un gruppo alternative metal tedesco, formatosi nel 1993 a Monaco, in Germania. Assieme ad altri gruppi industrial tedeschi, quali Rammstein, OOMPH! ed Eisbrecher, sono considerati i maggiori esponenti del movimento Neue Deutsche H\u00e4rte."}
{"id": "2349554", "revid": "363629", "url": "https://it.wikipedia.org/wiki?curid=2349554", "title": "Scistosit\u00e0", "text": "La scistosit\u00e0 \u00e8 la propriet\u00e0 di alcune rocce di sfaldarsi secondo piani paralleli. Questa particolarit\u00e0 \u00e8 caratteristica di rocce metamorfiche a granulometria relativamente fine o argillosa, come gli scisti, da cui viene determinato l'appiattimento. Questo fenomeno \u00e8 tipico nelle rocce di ardesia o gneiss.\nSpesso il piano di scistosit\u00e0 \u00e8 marcato dalla presenza di mica cristallizzata o ricristallizzata in fogli orientati secondo il piano di frattura, fenomeno tipico delle rocce metamorfiche. Questo fenomeno \u00e8 quasi sistematico nelle rocce che hanno subito una deformazione sotto una pressione litostatica sufficiente.\nLa scistosit\u00e0 indica quindi il piano di anisotropia meccanica, tipicamente parallelo al piano assiale della piega. Essa indica il piano di appiattimento massimo di queste rocce, creato dalla compressione nel corso di una orogenesi.\nLa formazione rocciosa pu\u00f2 presentare diverse forme di scistosit\u00e0 che rivelano le trasformazioni successive avvenute in pi\u00f9 fasi di orogenesi.In funzione della morfologia rocciosa, si distinguono differenti tipi di scistosit\u00e0: "}
{"id": "2349556", "revid": "1305772", "url": "https://it.wikipedia.org/wiki?curid=2349556", "title": "Elton's Song", "text": "Elton's Song \u00e8 un brano composto ed interpretato dall'artista britannico Elton John; il testo \u00e8 opera di Tom Robinson.\nIl brano.\nEsso proviene dall'album \"The Fox\" del 1981, pur essendo stata registrata nel 1979. Musicalmente parlando, si presenta come una ballata sinfonica, cupa e malinconica, in linea con il testo di Robinson. Nella canzone si parla infatti dell'amore omosessuale che un ragazzo prova nei confronti di un coetaneo, ma non pu\u00f2 esternarlo, e questo gli causa sofferenza. Il testo del brano (letteralmente \"La canzone di Elton\") non \u00e8 riferito al pianista di Pinner; il paroliere l'ha intitolato in questa maniera in quanto era stato commissionatogli da John. La melodia \u00e8 dominata dal pianoforte di Elton e dai sintetizzatori, suonati da James Newton Howard; il ritornello mette in evidenza l'effetto della sincope. Di \"Elton's Song\" (cos\u00ec come pure per tutte le altre tracce dell'LP) \u00e8 stato creato un videoclip: esso fu girato in una scuola (diretto da Russell Mulcahy e scritto da Keith Williams) e non fu mai mostrato in televisione a causa dei contenuti trattati. Anche i giornali contribuirono a creare controversie varie, ed \"Elton's Song\" fu censurata in molte nazioni. Rimane in ogni caso molto lodata dalla critica, cos\u00ec come tutto l'album di provenienza."}
{"id": "2349557", "revid": "339392", "url": "https://it.wikipedia.org/wiki?curid=2349557", "title": "Aeronautica militare degli Emirati Arabi Uniti", "text": ""}
{"id": "2349561", "revid": "729019", "url": "https://it.wikipedia.org/wiki?curid=2349561", "title": "Campionato africano di pallavolo maschile 1995", "text": "Il X campionato africano di pallavolo maschile si \u00e8 svolto nel 1995 a Tunisi, in Tunisia. Al torneo hanno partecipato 7 squadre nazionali africane e la vittoria finale \u00e8 andata per la quinta volta alla Tunisia.\nPodio.\nCampione.\nTunisia(Quinto titolo)\nSecondo posto.\nEgitto\nTerzo posto.\nAlgeria"}
{"id": "2349565", "revid": "599013", "url": "https://it.wikipedia.org/wiki?curid=2349565", "title": "T\u00falio Lustosa", "text": "Caratteristiche tecniche.\nGioca come centrocampista difensivo, ruolo a cui \u00e8 arrivato dopo aver giocato per un breve periodo come terzino sinistro.\nCarriera.\nClub.\nInizi\u00f2 la carriera nel 1995 nel Goi\u00e1s; dopo un breve periodo all'Al-Hilal, tra il 2001 e il 2002. Torn\u00f2 nel 2003 al Goi\u00e1s, pass\u00f2 al Botafogo.\nT\u00falio Lustosa arriv\u00f2 al secondo posto in Campeonato Brasileiro S\u00e9rie B con il club carioca, aiutando \"o Glorioso\" a tornare in S\u00e9rie A. All'epoca faceva copia a centrocampo con Fernando. A met\u00e0 2005 si trasfer\u00ec all'Oita Trinita in Giappone.\nT\u00falio torn\u00f2 al Botafogo nel 2007, quando vinse la Ta\u00e7a Rio. In coppia con Leandro Guerreiro, T\u00falio aiut\u00f2 la squadra, allora guidata da Cuca, ad avanzare in molte competizioni.\nVinse la Copa Peregrino e la seconda Ta\u00e7a Rio nel 2008, in coppia con Diguinho in questa stagione; inoltre la squadra ripet\u00e9 il cammino della stagione precedente, classificandosi al secondo posto nel campionato Carioca, dietro il Flamengo. T\u00falio poi decise di rescindere il contratto col Botafogo e raggiunse l'accordo con il Corinthians fino al 2010, lasciando per\u00f2 il club poco dopo per trasferirsi al Gr\u00eamio."}
{"id": "2349573", "revid": "1305772", "url": "https://it.wikipedia.org/wiki?curid=2349573", "title": "Reason to Believe", "text": ""}
{"id": "2349579", "revid": "729019", "url": "https://it.wikipedia.org/wiki?curid=2349579", "title": "Spettroscopia dei transitori di livello profondo", "text": "La spettroscopia dei transitori di livello profondo o DTLS (dall'inglese \"Deep-Level Transient Spectroscopy\") \u00e8 una tecnica utilizzata per rilevare le impurit\u00e0 elettricamente attive (\"trappole\") nei semiconduttori. \nLa tecnica si basa sulla misura dei transitori della capacit\u00e0 differenziale nelle zone di carica spaziale delle giunzione p-n o delle giunzioni Schottky. I transitori capacitivi sono la conseguenza di generazioni-ricombinazioni che avvengono negli strati profondi (\"deep levels\") e vengono provocati sostanzialmente usando degli impulsi ripetitivi. A seconda della polarizzazione usata per l'impulso (inversa o diretta) si possono evidenziare sia le impurit\u00e0 dei portatori di maggioranza che quelle dei portatori di minoranza.\nGli impulsi vengono generati periodicamente e in corrispondenza viene misurato il transitorio capacitivo, o meglio la sua costante di tempo, in funzione della temperatura. Durante l'analisi, la temperatura viene fatta aumentare in modo costante e lento rispetto alla frequenza di ripetizione degli impulsi (ossia l'incremento di temperatura \u0394T \u00e8 trascurabile rispetto al periodo T0 di ripetizione degli impulsi). Questo meccanismo consente di evidenziare picchi di capacit\u00e0 in funzione della temperatura. Ripetendo la misura con periodi di impulsi differenti e correlando i vari risultati \u00e8 possibile dedurre l'energia di attivazione di una trappola e la corrispondenze concentrazione di impurit\u00e0.\nIl metodo \u00e8 stato sviluppato originariamente nel 1974 da David Vern Lang dei Bell Laboratories e brevettato nel 1975 (US3859595)."}
{"id": "2349581", "revid": "1305772", "url": "https://it.wikipedia.org/wiki?curid=2349581", "title": "Straight Ahead", "text": ""}
{"id": "2349588", "revid": "184755", "url": "https://it.wikipedia.org/wiki?curid=2349588", "title": "Matteo Correa Magallanes", "text": "Biografia.\nNacque a Tepechitl\u00e1n (Zacatecas) il 23 luglio 1866. Nel 1881 entr\u00f2 nel seminario di Zacatecas e nel 1893 venne ordinato sacerdote, all'et\u00e0 di 27 anni.\nQuando era ancora un giovane prete celebr\u00f2 la prima comunione al futuro beato Miguel Pro, che in seguito sarebbe diventato gesuita e anche lui sarebbe stato martirizzato nelle guerre dei cristeros. Nel 1898 divenne parroco a Concepci\u00f3n del Oro e nel 1908 fu trasferito a Colotl\u00e1n. Nel 1926 fu assegnato alla parrocchia di Valparaiso.\nIl 30 gennaio 1927 fu arrestato dai soldati, mentre portava gli ultimi sacramenti a una donna malata. Venne mandato nel carcere di Zacatecas e poi in quello di Durango. Il generale Eulogio Ortiz gli chiese di confessare alcuni cristeros incarcerati e di riferirgli quello avevano detto, ma il prete rifiut\u00f2, essendo tenuto al segreto confessionale. Il generale allora, il 6 febbraio, lo fece giustiziare con la propria pistola d\u2019ordinanza, presso il cimitero di Durango."}
{"id": "2349589", "revid": "88740", "url": "https://it.wikipedia.org/wiki?curid=2349589", "title": "Adolfo Orr\u00f9", "text": "Biografia.\nOrr\u00f9 Adolfo, nato a Sassari il 20 novembre 1909, fu xilografo, pittore e scultore. Segu\u00ec un corso di studi classico, terminato con il conseguimento della Laurea in Giurisprudenza presso l'Universit\u00e0 di Sassari. Formatosi frequentando la cerchia di artisti sassaresi, si avvicin\u00f2 all'incisione nel 1934. Matur\u00f2 cos\u00ec un gusto per la linea sinuosa, creando alcune composizioni con figure graficamente molto accattivanti e ben congegnate, ammiccanti a certe grafiche presenti nelle tavole illustrate di pubblicazioni per ragazzi come Il Corrierino dei Piccoli: i suoi soggetti ispiratori furono forniti dalla Sardegna con i suoi paesaggi e il suo popolo, l'etnografismo e la quotidianit\u00e0 arcaica dei gesti della vita semplice delle campagne, trasposti per\u00f2 in stilizzate composizioni, coloratissime a volte, sempre comunque di tonalit\u00e0 brillanti. Partecip\u00f2 ai Littorali dell'arte (1934-1936), alle sindacali sarde (dal 1934), alla Mostra dell'Arte Coloniale tenutasi a Napoli nel 1935. Partecip\u00f2 a mostre nazionali nelle principali citt\u00e0 italiane come Bologna, Firenze alla II Quadriennale di Roma, alla XX Biennale di Venezia ed all'internazionale della xilografia a Varsavia (1936).\nSi trasfer\u00ec a Roma nel 1945, momento in cui la Capitale dell'Italia liberata era fervente di nuovi stimoli anche nel mondo artistico e col tempo nella Citt\u00e0 Eterna riusc\u00ec ad affermarsi. Sempre nel 1945 sposa la moglie Pia Mura. Il 16 novembre 1964 entra a far parte dell'Accademia Tiberina (fondata nel 1813 con lo scopo di promuovere e valorizzare il patrimonio culturale). Nell'ultimo periodo della sua attivit\u00e0 artistica si dedic\u00f2 all'arte sacra, partecipando all'Esposizione Nazionale d'Arte dell'Anno Santo 1965 e all'esposizione nazionale d'arte dell'Anno Santo 1975. Collezioni pubbliche e private possiedono suoi lavori. Il 2 giugno 1971 ha ricevuto l'onorificenza di Cavaliere dell'Ordine \" Al Merito della Repubblica Italiana\". Adolfo Orr\u00f9 mor\u00ec a Roma il 29 novembre 1995.\nScrivono di lui.\n\u00c8 un artista sardo, che dopo aver lavorato solo nel silenzio del suo Atelier, si \u00e8 imposto rapidamente alla stima dei suoi compatrioti per alcuni lavori di genere molto vari presentati a diverse esposizioni. La pittura, il pastello, il disegno, la stessa ceramica ed infine l'incisione sul legno sono tutti i modi d'espressione che lui usa con un reale talento per comunicare le reali osservazioni di uno spirito sensibile. \n\"La Sosta\" \u00e8 una xilografia, dal punto di vista tecnico noi abbiamo notato che l'assenza di ogni insegnante e di ogni illuminante influenza, non ha assolutamente nociuto alla qualit\u00e0 di questo studio. Un'eccellente distribuzione delle luci e delle ombre individua le forme senza dare durezza all'insieme. Il tratto e la prospettiva corretti testimoniano la sua coscienza e la sua abilit\u00e0; quanto all'aspetto spirituale del suo talento l'insieme della sua produzione ne prova la flessibilit\u00e0. L'impegno di esprimere con rilievo un'atmosfera locale circondando spesso dei soggetti precisi, l'analisi del carattere dei suoi ritratti o l'evocazione commovente dei pi\u00f9 puri sentimenti umani come l'amore materno furono tra gli altri, le virt\u00f9 essenziali che hanno contribuito al suo successo. (bibliografia 1)\nIncisioni principali:\nArtisti correlati.\nEugenio Tavolara"}
{"id": "2349591", "revid": "287204", "url": "https://it.wikipedia.org/wiki?curid=2349591", "title": "Vasilik\u012b", "text": ""}
{"id": "2349596", "revid": "599013", "url": "https://it.wikipedia.org/wiki?curid=2349596", "title": "Douglas dos Santos", "text": "Carriera.\nClub.\nCresciuto nel Crici\u00fama, nello Stato di Santa Catarina. Nel 2006 ebbe un veloce passaggio al Rizespor, in Turchia.\nSi trasfer\u00ec al S\u00e3o Caetano, con il quale si mise particolarmente in evidenza durante il Campeonato Paulista 2007, perso in finale contro il Santos.\nAll'inizio del 2008 fu messo sotto contratto dal Corinthians alla fine del Campionato Paulista 2008 per vestire la maglia numero 10.\nNazionale.\nHa giocato in nazionale nel 2010."}
{"id": "2349605", "revid": "357738", "url": "https://it.wikipedia.org/wiki?curid=2349605", "title": "Cornetto inferiore", "text": ""}
{"id": "2349609", "revid": "363629", "url": "https://it.wikipedia.org/wiki?curid=2349609", "title": "Wild Card", "text": ""}
{"id": "2349610", "revid": "93436", "url": "https://it.wikipedia.org/wiki?curid=2349610", "title": "Bradash", "text": "Bradash () \u00e8 un paese che si trova in Kosovo, nella municipalit\u00e0 di Podujev\u00eb (\"Podujevo\") e nel distretto di Prishtina (\"Pri\u0161tina\"). Non si hanno dati precisi riguardo al numero di abitanti di questa localit\u00e0 che conta circa 350 case. Quindi gli abitanti potrebbero aggirarsi attorno ai 1.700.\nStoria.\nBradash \u00e8 ricordato per aver visto accadere uno dei pi\u00f9 grandi massacri della Guerra del Kosovo, ove infuriarono aspri combattimenti fra resistenza kosovara (U\u00c7K) e truppe serbe. Inoltre, ogni singola casa presente sul territorio di Bradash venne bruciata."}
{"id": "2349612", "revid": "110157", "url": "https://it.wikipedia.org/wiki?curid=2349612", "title": "Cobourg", "text": "Cobourg \u00e8 una citt\u00e0 del Canada situata presso la contea di Northumberland, nella provincia dell'Ontario. Si trova 75\u00a0km a est di Toronto.\nLa citt\u00e0 venne fondata nel 1798, successivamente le venne dato il nome \"Amherst\". Nel 1819 vennero celebrate le nozze di Carlotta Augusta di Hannover con Leopoldo I del Belgio di Sassonia-Coburgo, da qui il nome della citt\u00e0 \"Cobourg\".\nVi nacque l'oceanografo John Murray.\nAmministrazione.\nGemellaggi.\nCobourg \u00e8 gemellata con:"}
{"id": "2349616", "revid": "25756381", "url": "https://it.wikipedia.org/wiki?curid=2349616", "title": "Free to Air", "text": ""}
{"id": "2349621", "revid": "767487", "url": "https://it.wikipedia.org/wiki?curid=2349621", "title": "Henry Mackenzie", "text": "Era soprannominato l'\"Addison del nord\".\nBiografia.\nHenry Mackenzie nacque a Edimburgo. Suo padre, Joshua Mackenzie, era un noto medico, e la madre, Margaret Rose, apparteneva a un'antica famiglia del Nairnshire. Mackenzie venne educato alla Royal High School e all'Universit\u00e0 di Edimburgo, e fu poi assunto da George Inglis di Redhall, che era un procuratore della corona per la gestione delle finanze. Nel 1765 venne mandato a Londra a studiare legge, a al suo ritorno a Edimburgo divenne socio di Inglis, a cui in seguito successe come procuratore per la corona.\nMackenzie cerc\u00f2 di interessare editori in quello che sarebbe stato il suo primo e pi\u00f9 famoso lavoro, \"The Man of Feeling\", per diversi anni, ma essi non lo volevano accettare nemmeno come regalo. Mackenzie lo pubblic\u00f2 anonimamente nel 1771, e divenne un successo immediato. Il protagonista di \"The Man of Feeling\" \u00e8 una creatura debole, dominata da una benevolenza futie, che si reca a Londra e cade nelle mani di gente che abusa della sua innocenza. La chiave sentimentale in cui il libro \u00e8 scritto mostra la familiarit\u00e0 dell'autore con Sterne e Richardson, ma non aveva n\u00e9 lo humour di Sterne n\u00e9 la percettivit\u00e0 di Richardson. Un religioso di Bath di nome Eccles si dichiar\u00f2 autore del libro, portando come prova un manoscritto pieno di correzioni e cancellature. Il nome di Mackenzie venne allora annunciato ufficialmente, ma Eccles riusc\u00ec a convincere alcuni a crederlo. Nel 1773 Mackenzie pubblic\u00f2 un secondo romanzo, \"The Man of the World\", il cui protagonista era consistentemente cattivo come l'eroe di \"The Man of Feeling\" era \"costantemente obbediente al suo senso morale\", come disse Sir Walter Scott. \nLa prima delle sue opere drammatiche, \"The Prince of Tunis\", fu prodotta a Edimburgo nel 1773 riscontrando un certo successo; le successive furono fallimenti. \"Julia de Roubign\u00e9\" del 1777 \u00e8 un romanzo epistolare.\nA Edimburgo Mackenzie apparteneva a un circolo letterario, alle cui riunioni venivano letti giornali come \"The Spectator\". Questo port\u00f2 alla fondazione del settimanale \"Mirror\" (23 gennaio 1779 - 27 maggio 1780), di cui Mackenzie fu editore e principale collaboratore. Venne seguito nel 1785 da un giornale simile, \"Lounger\", che oper\u00f2 per quasi due anni e ebbe la distinzione di contenere uno dei primi tributi al genio di Robert Burns.\nNel 1776 Mackenzie spos\u00f2 Penuel, figlia di Sir Ludovich Grant, da cui ebbe undici figli. Fu, nei suoi ultimi anni, una figura importante nella societ\u00e0 di Edimburgo. Sebbene soprannominato \"man of feeling\" (uomo sensibile), era in realt\u00e0 un affarista testardo dal cuore gentile.\nMackenzie era un Tory convinto, e scrisse diversi trattati intesi ad opporsi alle dottrine della Rivoluzione francese. La maggior parte di questi rimase anonima, ma firm\u00f2 la sua \"Review of the Principal Proceedings of the Parliament of 1784\", una difesa delle politiche di William Pitt il Giovane, scritta su richiesta di Henry Dundas. Venne ricompensato con l'ufficio di controllore delle tasse per la Scozia nel 1804. Alcune sue memorie letterarie vennero fissate nel suo \"Account of the Life and Writings of John Home, Esq.\" del 1822. Nel 1807 \"The Works of Henry Mackenzie\" venne pubblicato senza la sua autorizzazione, e lui stesso si occup\u00f2 della pubblicazione della sua opera omnia (\"Works\", in 8 volumi, 1808).\n\u00c8 seppellito nel cimitero di Greyfriars a Edimburgo."}
{"id": "2349623", "revid": "174925", "url": "https://it.wikipedia.org/wiki?curid=2349623", "title": "Spettroscopia transiente a livello profondo", "text": ""}
{"id": "2349625", "revid": "1363832", "url": "https://it.wikipedia.org/wiki?curid=2349625", "title": "Adolfo (stilista)", "text": "Biografia.\nNon volendo aderire alla tradizione di famiglia di avvocati, Adolfo lascia Cuba insieme alla zia Maria Lopez per trasferirsi a Parigi, capitale della moda. Sardinia si trasferisce a New York nel 1948, dove colleziona le prime esperienze come modista presso Chanel e Balenciaga, che gli era stato presentato proprio da zia Maria Lopez. Nel 1953 diventa il principale stilista per l'azienda di abbigliamento Emme, ottenendo anche un Coty Award quello stesso anno per i suoi rivoluzionari modelli.\nNegli anni sessanta ritorna a Parigi, dove lavora presso la casa di moda Chanel, per affinare le proprie abilit\u00e0 sartoriali, e nel 1963 grazie all'assistenza finanziaria del collega Bill Blass, apre la sua prima boutique, a cui d\u00e0 il nome Adolfo Inc. Nancy Reagan fu una delle sue prime clienti e sua \"involontaria\" testimonial. Per tutti gli anni settanta e ottanta lo stile Adolfo si contraddistingue per l'influenza ricevuta dagli anni di esperienza da Chanel, per le linee tradizionali e semplici, destinare ad un mercato di fascia alta. Dal 1993 Sardinia ha abbandonato l'attivit\u00e0 di produzione diretta, concedendo il marchio su licenza."}
{"id": "2349627", "revid": "15756", "url": "https://it.wikipedia.org/wiki?curid=2349627", "title": "Municipalit\u00e0 locale di Mier", "text": "La municipalit\u00e0 locale di Mier (in inglese Mier Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di ZF Mgcawu, nella provincia del Capo Settentrionale. In base al censimento del 2001 la sua popolazione \u00e8 di 11.729 abitanti.\n\u00c8 stata soprpessa nel 2016, quando si \u00e8 fusa con la municipalit\u00e0 locale di Khara Hais per costituire la municipalit\u00e0 locale di Dawid Kruiper.\nLa sede amministrativa e legislativa era la citt\u00e0 di Groot Mier e il suo territorio si estendeva su una superficie di e non era suddiviso in nessuna circoscrizione elettorale (\"wards\"). Il suo codice di distretto era NC081.\nGeografia fisica.\nConfini.\nLa municipalit\u00e0 locale di Mier confinava a nord, a est e a sud con il District Management Areas NCDMA08, a est con il Botswana e a ovest con la Namibia."}
{"id": "2349633", "revid": "1573940", "url": "https://it.wikipedia.org/wiki?curid=2349633", "title": "Limoniidae", "text": " \nI Limoniidi (Limoniidae ) sono una grande famiglia cosmopolita di insetti, appartenenti all'ordine dei Ditteri (Nematocera: Tipulomorpha). \u00c8 una delle famiglie pi\u00f9 ricche, nell'ambito dei Ditteri, comprendente 11-12\u00a0000 specie.\nDescrizione.\nAdulti.\nGli adulti, simili alle pi\u00f9 note tipule, hanno il corpo esile e allungato, di dimensioni piccole o medie, da 2 mm a 30\u00a0mm di lunghezza, con zampe lunghe e sottili, ali strette e lunghe, addome pi\u00f9 o meno sottile e cilindrico nel maschio, cilindrico-fusiforme nella femmina. Rispetto agli altri tipuloidi si distinguono per la posizione delle ali in fase di riposo: nella generalit\u00e0 dei tipuloidi, infatti, le ali sono tenute aperte, mentre nei Limoniidi sono ripiegate sull'addome e reciprocamente sovrapposte. Alcune specie sono attere (\"Chionea\").\nIl capo \u00e8 privo di ocelli e porta occhi grandi e ellissoidali. Le antenne sono composte da 8-16 articoli, spesso 12-14, eccezionalmente 5 (\"Chionea\"). In genere sono moniliformi e di moderata lunghezza, ma possono anche essere pettinate (\"Limonia\" spp.) o eccezionalmente lunghe (\"Hexatoma cinerea\"). La regione frontale presenta il clipeo di moderata lunghezza e non prolungato come quello dei Tipulidae. L'apparato boccale \u00e8 provvisto di palpi mascellari di quattro segmenti, con il quarto segmento relativamente corto.\nIl torace presenta sul mesonoto una sutura dorsale trasversa conformata a V, carattere tipico di tutti i Tipulomorpha. Le zampe sono lunghe e sottili, presentano coxe e trocanteri brevi, femori e tibie notevolmente lunghe, con tibie a volte speronate, tarsi di cinque segmenti, con primo tarsomero marcatamente allungato. Rispetto agli altri tipuloidi, le zampe dei Limoniidi sono mediamente pi\u00f9 lunghe in proporzione al corpo. Le ali ben sviluppate, strette e lunghe, con lobo anale ampio e moderatamente pronunciato, spesso decorate da pigmentazioni zonali. I bilancieri sono lunghi.\nL'addome, composto da nove uriti apparenti, ha la conformazione tipica dei Tipuloidea: \u00e8 sottile e cilindrico, molto pi\u00f9 lungo del resto del corpo. Il nono urite, nel maschio, presenta due processi simmetrici (\"clasper\" o \"claspettes\") usati per agganciarsi a quello della femmina durante la copula. L'addome delle femmine ha gli ultimi uriti organizzati a formare un ovopositore di sostituzione conico.\nNervatura alare.\nLa nervatura alare presenta la tipica complessit\u00e0 dei Tipuloidea, con la costa che si sviluppa sull'intero margine, la presenza di almeno 9 vene raggiungenti il margine, la presenza di 2 vene anali complete e, infine, la presenza di una cellula discale, generalmente chiusa, in posizione distale rispetto alla basale anteriore. Differenze nella morfologia della nervatura ricorrono fra i diversi generi o, talvolta, anche fra diverse specie dello stesso genere. La subcosta \u00e8 strettamente ravvicinata alla radio, si prolunga oltre la met\u00e0 dell'ala e termina con una breve biforcazione, con ramo anteriore confluente sulla costa e ramo posteriore, non sempre distinguibile, confluente sulla radio.\nLa radio forma 3-5 rami secondo la presenza o meno di R2 e R4, in ogni modo non si hanno mai pi\u00f9 di quattro rami confluenti sul margine. L'ordine della ramificazione \u00e8 riassunto nel seguente schema:\nDallo schema si osserva che:\nLa media pu\u00f2 avere tre rami (\"Epiphragma\", \"Neocladura\", \"Limnophila\") oppure due per assenza della biforcazione di M1+2 (es. \"Dicranoptycha\", \"Eugnophomyia\", \"Limonia\"). La cubito anteriore \u00e8 sempre divisa in CuA1 e CuA2.\nLa nervature trasverse sono rappresentate dalla radio-mediale (r-m), dalla medio-cubitale discale (dm-cu) e dalla mediale (m-m); la prima chiude la prima cellula basale le altre due la discale. La biforcazione della cubito pu\u00f2 essere pi\u00f9 o meno distale rispetto alla prima biforcazione della media, perci\u00f2 il ramo CuA1 pu\u00f2 confluire sulla prima cellula basale (es. \"Dicranomyia\") oppure sulla cellula discale (es. \"Dicranoptycha\").\nVa precisato che l'identificazione delle vene \u00e8 discordante secondo gli Autori, generando confusione nella descrizione delle varie specie. In questa sede si danno si assumono, per uniformit\u00e0, le seguenti interpretazioni: \nQuesto schema pu\u00f2 presentare differenti interpretazioni: R4 \u00e8 considerata associata a R5, pertanto la biforcazione del primo ramo del settore radiale (R2+3+4) \u00e8 identificata con R2+3. Conseguenza di questa interpretazione \u00e8 che R2 \u00e8 sempre presente e pu\u00f2 assumere due differenti posizioni: percorso trasverso con terminazione su R1 oppure percorso longitudinale con terminazione sul margine. Questa interpretazione, pi\u00f9 o meno implicitamente d\u00e0 per assunto che nell'ambito della famiglia la vena R4 sia sempre associata a R5 tranne in quei casi in cui il primo ramo del settore radiale origina tre branche, di cui due raggiungenti il margine (R3 e R4) e una confluente su R1, come avviene ad esempio in \"Pilaria\" o in \"Epiphragma\", \"Eugnophomyia\" e \"Neocladura\".\nStadi preimmaginali.\nLa larva \u00e8 apoda, cilindrico-fusiforme, ed eucefala, con capo retrattile. Il tegumento non presenta vistose appendici, ma semplici processi poco rilevati, di forma differente secondo la posizione (pseudopodi e tubercoli). L'estremit\u00e0 caudale termina con un disco anale pentalobato, contenente gli spiracoli tracheali. La pupa \u00e8 provvista di due processi respiratori dorsali, portati sul torace.\nBiologia e habitat.\nLe larve dei Limoniidi presentano una notevole variabilit\u00e0 di comportamenti secondo la specie o il genere. Sono prettamente acquatiche oppure vivono in substrati piuttosto umidi come i terreni idromorfi, le lettiere o il legno in decomposizione o qualsiasi altro materiale organico in decomposizione. Dal punto di vista trofico si comportano come saprofaghe o fitosaprofaghe, ma in generale non si nutrono a spese di tessuti vegetali viventi se non eccezionalmente. L'eventuale presenza di larve di Limoniidi su alimenti o derrate di varia natura \u00e8 per lo pi\u00f9 un sintomo di cattive condizioni di conservazione; l'insediamento di queste larve \u00e8 da considerarsi perci\u00f2 una conseguenza pi\u00f9 che una causa del deperimento, in quanto \u00e8 lo stato di decomposizione gi\u00e0 avviato che attira le femmine spingendole a deporre le uova. Fra i comportamenti trofici ricorrenti in alcuni generi o specie, va citata anche l'alimentazione a spese di alghe, in alcune specie ad habitat acquatico o igropetrico, oppure a spese di funghi (\"Metalimnobia\", \"Limonia bifasciata\"), talora anche commestibili. Non mancano infine le larve zoofaghe, che si comportano come predatrici (Limnophilinae).\nGli adulti sono frequenti in ambienti umidi e si rinvengono fra la vegetazione riparia di corsi d'acqua, laghi, stagni, paludi o in boschi freschi ombrosi e umidi. Come tutti i tipuloidi hanno un volo lento e stentato e si aiutano lasciandosi trasportare dal vento. All'alba e al tramonto o nelle giornate non ventose, possono riunirsi in sciami, comportamento ricorrente, fra i Tipulomorfi, anche fra i Pediciidae e i Trichoceridae. La vita degli adulti \u00e8 piuttosto breve, limitata a 10-15 giorni, durante i quali dedicano gran parte della loro attivit\u00e0 alla riproduzione.\nSistematica.\nLa famiglia si colloca, con oltre 11-12\u00a0000 specie, come la pi\u00f9 ricca fra tutti i ditteri, ma ancora ampiamente sconosciuta \u00e8 la sua composizione e distribuzione nelle regioni tropicali, per le quali buona parte della tassonomia \u00e8 basata sulle descrizioni effettuate in passato da alcuni specialisti. Ancora oggi diverse ricerche consistono in revisioni sistematiche o in approfondimenti su base filogenetica che riprendono i lavori di classificazione relativi agli esemplari conservati nelle collezioni nel corso della storia dell'entomologia.\nL'inquadramento sistematico \u00e8 controverso in quanto non vi sarebbero sufficienti motivi per giustificare l'elevazione al rango di famiglia. Gli Autori anglosassoni tendono a considerare i Limoniidae come una sottofamiglia nell'ambito dei Tipulidae \"sensu lato\", comprendendovi al suo interno, al rango di trib\u00f9, anche la famiglia dei Pediciidae. Gli Autori europei tendono invece a scorporare i Tipulidae \"sensu lato\" in pi\u00f9 famiglie distinte, adottando lo schema tassonomico caldeggiato da fin dagli anni novanta. Va tuttavia precisato che la distinzione dei Cilindrotomidi e dei Limoniidi dai Tipulidi \"sensu stricto\" ricorre talvolta anche nella letteratura meno recente e precedente agli anni novanta.\nSotto l'aspetto filogenetico, i Limoniidae costituirebbero un raggruppamento polifiletico.\nAdottando la trattazione come famiglia indipendente, i Limoniidi si suddividono, secondo (2006) in quattro sottofamiglie comprendenti nel complesso 147 generi:\nIn letteratura ricorrono tuttavia altri differenti schemi tassonomici, che prevedono peraltro la suddivisione delle sottofamiglie in trib\u00f9.\nNumerosi sono i reperti fossili classificati in questa famiglia e datati a diversi periodi del Mesozoico e del Cenozoico. I fossili pi\u00f9 antichi risalgono al Giurassico.\nDistribuzione e habitat.\nLa famiglia Limoniidae ha una distribuzione cosmopolita ed \u00e8 rappresentata in tutte le regioni zoogeografiche. In Europa sono presenti oltre 500 specie.\nIn Italia sono segnalate circa 230 specie ripartite fra i 51 generi indicati nell'elenco seguente. Fra parentesi \u00e8 riportato il numero di specie comprese nel genere:"}
{"id": "2349635", "revid": "729019", "url": "https://it.wikipedia.org/wiki?curid=2349635", "title": "Condilo mandibolare", "text": "Il condilo mandibolare \u00e8 un processo dell'osso mandibolare che si estende a forma di oliva all'estremit\u00e0 superiore di ciascun ramo. Rappresenta la porzione articolare della mandibola che articola con la fossa glenoidea dell'osso temporale. In condizioni fisiologiche l'asse maggiore dei processi ossei \u00e8 orientato in modo da essere inclinato indietro verso l'osso occipitale."}
{"id": "2349637", "revid": "1305772", "url": "https://it.wikipedia.org/wiki?curid=2349637", "title": "Day of Reckoning", "text": ""}
{"id": "2349654", "revid": "1649409", "url": "https://it.wikipedia.org/wiki?curid=2349654", "title": "Linea di successione al trono dell'Oman", "text": "La linea di successione al trono dell'Oman segue il criterio della legge salica.\nIn Oman il trono spetta al figlio maggiore maschio del sultano. In assenza di un erede maschio, il sultano regnante pu\u00f2 nominare suo successore un fratello o un altro parente di sesso maschile fra i discendenti del sultano Sa'id bin Sultan, sovrano fino al 1856.\nIl sultano Qabus dell'Oman non aveva figli ed aveva indicato che, dopo la sua morte, sar\u00e0 la famiglia reale ad accordarsi sul nome del suo successore. Tuttavia, se la famiglia reale non riuscisse ad accordarsi su un candidato, il \"Consiglio della Difesa\" decider\u00e0 sulla base di due nomi che il sultano Qabus dell'Oman chiuder\u00e0 in buste sigillate prima della sua morte.\nNei fatti, l'11 gennaio 2020, a Mascate, Haitham bin Tariq Al Said, ministro del Patrimonio e della Cultura e cugino del defunto sultano dell'Oman Qabus, ha giurato come nuovo sultano dopo una riunione della famiglia reale, che ha approvato l'elezione. Quest'ultimo il 12 gennaio 2021 ha nominato principe ereditario il suo figlio primogenito Theyazin."}
{"id": "2349657", "revid": "125788121", "url": "https://it.wikipedia.org/wiki?curid=2349657", "title": "Ernesto Almirante", "text": "Biografia.\nFiglio secondogenito dell'attore teatrale Nunzio (gli altri suoi fratelli erano Giacomo, Luigi e Mario) e cugino di Italia, si avvicin\u00f2 fin dalla tenera et\u00e0 all'arte della recitazione teatrale, e per anni affianc\u00f2 il padre sulla scena.\nLa sua figura minuta e un po' allampanata non gli permise quasi mai di essere primattore e, quando decise di lasciare il palcoscenico, divenne amministratore di alcune compagnie teatrali, finch\u00e9 nel 1935 Guido Brignone non lo convinse a comparire in un piccolo ruolo - l'addetto ai passaporti falsi - nel film \"Passaporto rosso\" con Isa Miranda. Almirante comprese che il cinema gli era pi\u00f9 congeniale, in particolare per i ruoli di attore brillante. Il suo esordio sullo schermo era avvenuto molti anni prima, nel periodo del muto, nel film \"Federica d'Illiria\" (1919), diretto da Eleuterio Rodolfi. \nVivace e amabile caratterista, a partire dalla met\u00e0 degli anni quaranta fu molto attivo sullo schermo, spesso nel ruolo di vecchietto arzillo e svagato. Lavor\u00f2 anche sotto la direzione di importanti registi, come Luigi Zampa in \"Vivere in pace\" (1947) e \"Anni difficili\" (1948), Alessandro Blasetti in \"Prima comunione\" (1950), Steno e Mario Monicelli in \"Tot\u00f2 e i re di Roma\" (1951) e Federico Fellini in \"Lo sceicco bianco\" (1952).\nMolto simile nei tratti somatici ai suoi fratelli, a volte viene confuso con qualcuno di loro. Nei titoli di testa del film salgariano \"La figlia del Corsaro Verde\" (1941), c'\u00e8 il nome di Luigi Almirante, al suo posto, per errore. E invece \u00e8 lui, Ernesto, a interpretare la parte del precettore delle educande.\nNel 1955, quasi ottantenne, lasci\u00f2 il cinema per trasferirsi nella casa di riposo per attori di Bologna, e qui apparve ancora in un documentario realizzato all'interno dell'Istituto, \"Chi \u00e8 di scena?\".\nEra zio di Giorgio Almirante, figlio del fratello Mario."}
{"id": "2349658", "revid": "327773", "url": "https://it.wikipedia.org/wiki?curid=2349658", "title": "Tomografia sismica", "text": "La tomografia sismica \u00e8 un metodo di indagine sismologica usato per studiare la struttura interna della Terra basandosi sull'analisi del tempo di propagazione di onde sismiche. La tomografia sismica \u00e8 un tipo di \"visualizzazione sismica\" (\"seismic imaging\") e di solito si basa sull'analisi della velocit\u00e0 di propagazione delle \"onde compressionali\" (onde P) e delle \"onde trasversali\" (onde S). Pu\u00f2 anche essere usata per ottenere il fattore di attenuazione Q. Un'altra branca dell'\"imaging\" \u00e8 la migrazione sismica dove le propriet\u00e0 che devono essere stimate includono il \"coefficiente di riflessione\" o \"riflessivit\u00e0\".\nDescrizione.\nIl pi\u00f9 semplice caso di tomografia sismica \u00e8 quello di valutare la velocit\u00e0 delle onde P. Molti metodi sono stati sviluppati a questo scopo, per esempio:\nLa tomografia sismica \u00e8 di solito formulata in base a un problema inverso. Nella \"tomografia della durata della rifrazione\", i dati osservati sono la \"durata\" del primo arrivo formula_1 e i parametri del modello sono la velocit\u00e0 formula_2. Il problema avanzato pu\u00f2 essere formulato come\ndove formula_4 \u00e8 l'operatore avanzato che, in questo caso, \u00e8 la matrice del \"cammino del raggio\" (\"raypath\").\nLa \"tomografia della durata di rifrazione\" \u00e8 computazionalmente efficiente, ma pu\u00f2 solo fornire una immagine a bassa risoluzione del sottosuolo.\nPer ottenere un'immagine ad alta risoluzione si devono abbandonare le approssimazioni di \"frequenza infinita\" della \"teoria del raggio\" che sono applicabili al tempo iniziale dell'onda, invece di misurare il numero di tragitti (o ampiezze) sopra una finestra del tempo di qualche lunghezza che usa una correlazione obliqua. \nLa tomografia della \"frequenza finita\" prende in considerazione gli effetti della diffrazione dell'onda, la quale acquisisce l\"'imaging\" degli oggetti pi\u00f9 piccoli o delle anomalie possibili. I percorsi del raggio sono rimpiazzati da nuclei di sensitivit\u00e0 volumetrica, spesso detti nuclei a 'banana-ciambella' nella tomografia globale, perch\u00e9 la loro forma pu\u00f2 rassomigliare a una banana, laddove la loro sezione trasversale assomiglia a una ciambella, con, almeno per le onde P ed S, sensitivit\u00e0 zero della \"durata\" sul percorso del raggio geometrico. Nella tomografia della \"frequenza finita\", la \"durata del percorso\" e le anomalie dell'ampiezza sono dipendenti dalla frequenza che porta ad un incremento nella risoluzione.\nPer utilizzare appieno l'informazione di un sismogramma si deve usare la tomografia della forma d'onda. In questo caso, i sismogrammi sono i dati osservati. Nell'esplorazione sismica, il modello avanzato \u00e8 di solito governato dall'equazione dell'onda acustica. Questa \u00e8 una approssimazione alla propagazione dell'onda elastica. La tomografia della forma dell'onda elastica \u00e8 molto pi\u00f9 difficile della tomografia della forma d'onda acustica. L'equazione dell'onda acustica \u00e8 numericamente risolta da alcuni schemi numerici come i metodi della \"differenza finita\" e degli \"elementi finiti\". Nella tomografia globale il problema inverso per le onde elastiche pu\u00f2 essere trattato per mezzo di metodi aggiuntivi.\nPer l'interpretazione della tomografia sismica di onde rifratte e riflesse sono utilizzati specifici software che risolvono il problema tomografico (problema diretto ed inverso) utilizzando approcci numerici differenti."}
{"id": "2349674", "revid": "838137", "url": "https://it.wikipedia.org/wiki?curid=2349674", "title": "Nuoto ai XIII Giochi del Mediterraneo", "text": "Il nuoto ai Giochi del Mediterraneo 1997 si \u00e8 svolto a Bari dal 13 al 25 giugno e ha visto lo svolgimento di 31 gare, 16 maschili e 15 femminili."}
{"id": "2349675", "revid": "125194395", "url": "https://it.wikipedia.org/wiki?curid=2349675", "title": "Akrotiri (Santorini)", "text": "Akrotiri era un'antica citt\u00e0 portuale risalente all'Et\u00e0 del Bronzo situata a sud nell'antica isola di Thera, oggi Santorini. Distrutta e sepolta dall'eruzione del vulcano di Santorini nel 1628 a.C., \u00e8 tornata alla luce nel 1967 grazie agli scavi voluti dall'archeologo Spyrid\u014dn Marinatos. Proprio a causa del deposito delle ceneri vulcaniche sulla citt\u00e0 si sono conservati edifici, affreschi e ceramiche, motivo per cui viene anche chiamata la \u201cPompei dell'Egeo\u201d. Secondo alcuni studiosi di varie epoche \u00e8 stata interpretata come la citt\u00e0 di Atlantide, protagonista del celebre mito di Platone.\nCollocazione geografica.\nNella parte sud dell'isola di Santorini, nel mar Egeo, \u00e8 situato il moderno paese di Akrotiri, il cui nome significa promontorio. L'antico villaggio di Akrotiri si trovava in un'area pi\u00f9 pianeggiante e bassa rispetto a quello moderno, non lontano dal mare. Grazie alla baia sicura dove sorgeva, era molto sviluppato nelle attivit\u00e0 marittime. Tra tutti i villaggi di Thera, Akrotiri era anche il pi\u00f9 avvantaggiato perch\u00e9 la parte sud di Thera, prima dell'eruzione del 1628 a.C., era pi\u00f9 pianeggiante rispetto alla parte a nord ed era anche pi\u00f9 adatta all'agricoltura, perch\u00e9 protetta dai venti nordici e forse soggetta a maggiori precipitazioni.\nStoria degli scavi archeologici.\nLe antiche rovine di Akrotiri furono scoperte nel 1860 dai lavoratori delle cave di roccia vulcanica per il Canale di Suez, ma gli scavi su larga scala non ebbero inizio prima del 1967. L'archeologo greco Spyrid\u014dn Marinatos per primo decise di scavare in quell'area per corroborare l'ipotesi secondo la quale l'antica civilt\u00e0 minoica di Creta sarebbe stata distrutta dall'esplosione vulcanica di Thera del 1628 a.C. Le sue esplorazioni per\u00f2 furono ritardate dallo scoppio della seconda guerra mondiale e Marinatos torn\u00f2 sull'isola solo negli anni '60. L'area era stata gi\u00e0 analizzata precedentemente da altri studiosi, ma era rimasto poco del loro lavoro, inoltre le tracce degli scavi del XIX secolo erano state cancellate dalle arature dei contadini. Marinatos cominci\u00f2 a scavare in un determinato punto basandosi su una mappa tracciata dallo studioso francese, Henri Mamet, nel 1874, e su indicazioni di abitanti locali che avevano sentito parlare di resti antichi o che li avevano trovati durante l'aratura. Fu cos\u00ec che Nikos Pelekis, facendo da guida a Marinatos, influenz\u00f2 la decisione di scavare in una posizione arretrata rispetto al mare pensando che la parte pi\u00f9 popolosa della citt\u00e0 dovesse sorgere in una zona pi\u00f9 protetta e non vicino al porto.. Gli scavi cominciarono nel 1967 sotto la guida di Marinatos che li diresse fino al 1974, anno della sua morte. Le stagioni di scavo 1967-68 furono dedicate a determinare l'estensione della citt\u00e0. Marinatos si rese conto che si trattava di un progetto a lungo termine, e per questo furono costruiti diversi laboratori per immagazzinare, restaurare, trattare e esaminare i reperti, insieme alla costruzione di sistemazioni per il personale che ci lavorava. Marinatos si trov\u00f2 ad affrontare alcuni problemi: gli edifici ritrovati erano costruiti in pietrisco e argilla rinforzati con legno, il legno per\u00f2 si era disintegrato e l'argilla sgretolata, motivo per cui bastava la pioggia a far crollare le strutture. Per rinforzarle, soprattutto quelle a pi\u00f9 piani, venne inserito del cemento dove prima si trovava il rinforzo in legno e, per proteggerle dall'erosione, fu eretta una copertura supportata da pilastri in Dexion. Scavando alla base dei pilastri furono ritrovati i reperti pi\u00f9 antichi del sito appartenenti al primo-secondo periodo dell\u2019antico cicladico. Nel 1974 Marinatos mor\u00ec d'infarto all'interno del cantiere, e fu sepolto nella \u201cterra di Akrotiri\u201d, vicino all'ingresso del sito archeologico.\nGli scavi ripresero nel 1976 sotto la nuova direzione dell'archeologo Christos Georgiou Doumas. A fine anni \u201890 fu pianificata la costruzione di un nuovo tetto. Il 23 settembre 2005, quando i lavori erano quasi ultimati, una parte del tetto collass\u00f2 ferendo sei turisti e uccidendone uno. Il sito rimase chiuso sia ai turisti che agli archeologi fino all'11 aprile 2012.\nNonostante i 10000 metri quadrati gi\u00e0 scavati non ci sono elementi che indichino i margini della citt\u00e0. Alcuni insediamenti che si trovano a pi\u00f9 di 1\u00a0km dal sito di Akrotiri potrebbero essere interpretati come periferie o sobborghi, come la cava Mavromatis, le rovine di Balos o il sito di Zahn, facendo pensare a una superficie complessiva del centro abitato di circa 200.000 metri quadri. Un test geologico fatto sul sito nel 2005 attraverso la tomografia ad alta risoluzione - un metodo per ottenere immagini da sotto la superficie con onde di energia - ha individuato cavit\u00e0 sotterranee artificiali e naturali. Nel 2012 sono cominciate anche le ricerche dell'antico porto di Akrotiri, poich\u00e9 si ipotizza che molta parte della citt\u00e0 e delle attivit\u00e0 che vi si svolgevano debbano ancora essere scoperte. Pare che finora sia stato portato alla luce solo il 5% dell'area urbana.\nMappa della citt\u00e0.\nLa citt\u00e0 era attraversata da strade strette e tortuose, in modo simile agli attuali paesi di Santorini, le quali delineavano complessi di palazzi e edifici. Si tratta di un tipo di strade adatte a una societ\u00e0 senza veicoli, ci poteva passare solo un asino caricato alla volta. La tortuosit\u00e0 delle strade forse era usata per controllare le violente raffiche di vento o per prevenire l'indebolimento delle fondamenta delle case durante le piogge torrenziali, ma poteva anche essere dovuta alla forma irregolare dell'intreccio delle case. I restanti spazi tra le case formavano delle piazze dalle quali si irradiavano le strade coperte con pietre consistenti, sotto alle quali correvano le fogne cio\u00e8 stretti fossati ricoperti di lastre di pietra, connessi con le case attraverso tubi di argilla incorporati nelle mura delle case. \u00c8 stato scoperto anche un sistema di drenaggio, che insieme alle fogne induce a pensare ad un alto standard di civilizzazione.\nReperti architettonici.\nSono stati riportati alla luce 40 edifici, ma solo alcuni di questi hanno attirato l'attenzione degli archeologi. I resti architettonici pi\u00f9 numerosi e conservati meglio sono del medio periodo cicladico. Vi si trovano anche alcune costruzioni del tardo cicladico, probabilmente sorte su edifici precedenti danneggiati dal terremoto che precedette l'eruzione vulcanica definitiva. Dopo il terremoto gli abitanti ricostruirono in modo pi\u00f9 lussuoso e maestoso, al momento della distruzione Akrotiri era un insediamento fiorente grazie alle sue attivit\u00e0 mercantili e alla gestione del commercio tra la Grecia continentale e Creta. Gli edifici non sembrano seguire uno standard preciso riguardo alla pianta della casa. Gli abitanti vivevano e dormivano nei piani superiori dove le finestre erano pi\u00f9 grandi. Le eccezioni a questa regola sono date dalle grandi finestre a piano terra nelle stanze adibite ad esempio a negozio. Porte e finestre erano in legno; le finestre forse venivano protette da un materiale trasparente simile alla pergamena. Il pavimento a piano terra era in terra battuta, mentre i piani superiori in pietra e legno. Le mura interne venivano ricoperte di intonaco. Solitamente il piano terra e le cantine erano usate come magazzino, a meno che non fossero adibiti a officine, e vi si trovavano grandi giare usate per contenere legumi, orzo, farina, frutta secca, lumache, pesce essiccato, il vino, l'olio d'oliva. Queste giare potevano trovarsi parzialmente murate in terra, oppure appoggiate al muro o separate da tramezzi di pietra o argilla.\nL'arte e gli affreschi.\nIl sito archeologico ha anche fornito molto materiale pittorico, sia interamente conservato che in frammenti. La tecnica delle pitture su muro era quella utilizzata anche a Creta. Nei piani superiori, sulla parte superiore, le pareti erano coperte da un sottile strato di intonaco di calce applicato sul normale strato di paglia mista a argilla. Spesso l'intonaco bianco veniva lasciato a modo di sfondo. All'interno dei bagni sulla superficie delle pareti l'intonaco era di colore ocra. In molti casi non si pu\u00f2 parlare di veri e propri affreschi perch\u00e9 l'artista cominciava a dipingere quando l'intonaco era ancora bagnato per poi concludere quando l'intonaco era asciutto, per questo motivo in certi punti la pittura \u00e8 penetrata nell'intonaco e in altri punti invece si \u00e8 sfaldata. I pigmenti sembrano esser stati tutti di origine minerale. In ogni affresco si pu\u00f2 notare come l'artista volesse che la pittura fosse delimitata, e ci\u00f2 viene realizzato disegnando dei limiti propri, in modo indipendente dal muro. \u00c8 probabile che esistessero scuole di artisti, ma questi avevano molta libert\u00e0 nello svolgimento delle loro opere, libert\u00e0 che invece non avevano riguardo alla scelta dei temi, imposti dai committenti. L'arte egea, minoica e poi micenea, preferiva una visione complessiva dando l'impressione di sorvolare la scena. Spesso si tratta di scene \u201cnarrative\u201d che raccontano qualcosa, come il \u201cPescatore\u201d che sembra aver qualcosa da dire, o la sacerdotessa dello \u201cYoung Priestess\u201d che sta svolgendo un rituale, entrambe le pitture nella Casa Occidentale; l'affresco della flotta, sempre nella Casa Occidentale, racconta la storia di un viaggio da un porto all'altro. Tassos Margaritoff, uno dei principali restauratori di icone\nbizantine e affreschi Greci, insieme ai suoi collaboratori si occup\u00f2 degli affreschi. I primi frammenti di pittura su muro furono ritrovati nel 1968 nel settore Alfa, ma l'entusiasmo crebbe ancora di pi\u00f9 con la scoperta della pittura delle \u201cScimmie blu\u201d, nel 1969, nella stanza Beta 6, il paesaggio roccioso che le scimmie stanno scalando assomiglia molto alle rocce vulcaniche vicine al sito. Il culmine fu raggiunto con la scoperta dell'\u201cAffresco della Primavera\u201d, nella stanza Delta 2, il primo e l'unico affresco interamente conservato e ancora nella sua posizione originale. Dopo che fu ripulito venne staccato dal muro, che si trovava in cattive condizioni, con una delicata operazione di rimozione. Gli affreschi ritrovati sul pavimento invece venivano localizzati e i frammenti venivano raccolti, portati nel laboratorio vicino, ripuliti e rimessi insieme come un enorme puzzle in verticale, con l'aiuto di sistemi a griglia e della matematica per calcolare la posizione in terra relativa a dove i frammenti sarebbero stati sulla parete. Gli affreschi sono stati trasferiti al Museo Archeologico Nazionale di Atene, nonostante Santorini cerchi di riaverli.\nEdificio Alfa.\nL'edificio Alfa era composto da almeno due piani. Nell'ala est a piano terra sono stati ritrovati molti vasi di ceramica, mentre dell'ala ovest \u00e8 stata esplorata solo una stanza dove sono stati ritrovati l'installazione di un mulino e un gabinetto. Le parti est e ovest hanno entrate separate ma probabilmente erano collegate all'interno dei piani superiori.\nEdificio Beta.\nL'edificio Beta \u00e8 stato gravemente danneggiato ed \u00e8 stato esplorato solo in parte. Vi sono state ritrovate giare per l'immagazzinamento e pentole da cucina. Al primo piano si trovavano due o pi\u00f9 stanze decorate con pitture. Nella stanza Beta 6 sono stati ritrovati frammenti di un affresco raffigurante otto scimmie blu intente a scalare un paesaggio roccioso, molto simile a quello delle vicine rocce vulcaniche. Il confine in basso dell'affresco era costituito da fasce ondulate, il confine in alto invece da un fregio con spirali, sembra che l'affresco si estendesse per almeno due pareti ma la condizione cos\u00ec danneggiata non permette di capire quanto davvero si estendesse. Nella stanza Beta 1, al piano pi\u00f9 alto, si trovava la pittura dei \u201cBoxing Children\u201d; secondo Marinatos si trattava di entit\u00e0 divine perch\u00e9 le loro teste blu si riconnetterebbero ad alcuni epiteti presenti nei poemi omerici, ma a Thera il blu per i capelli veniva associato spesso anche alle persone giovani, quindi il dipinto forse mostrava solo due giovani che giocavano. Le pareti ovest, nord e est della stanza Beta 1 erano coperte da dipinti che raffiguranti sei antilopi. I confini degli animali erano sottolineati da una linea nera mentre le teste erano ricche di dettagli. Per tutta la stanza correva un fregio di edera stilizzata con foglie blu che crescono da un gambo rosso.\nEdificio Gamma.\nL'edificio Gamma si trova spostato a ovest rispetto all'antistante edificio Beta. Sono state esplorate solo tre stanze, e in base ai resti si pu\u00f2 dedurre che avesse due piani. Nella stanza Gamma 10 sono stati ritrovati alcuni frammenti di un dipinto che probabilmente rappresentava rosette sparse in modo casuale su un terreno bianco e piatto, secondo Marinatos forse si trattava dell'imitazione di una tecnica architettonico-decorativa utilizzata dai Sumeri.\nEdificio Delta.\nL'edificio Delta si trova accanto e a nord dell'edificio Beta, ed era composto da almeno cinque aggiunte rispetto al nucleo originale, ogni aggiunta con la sua entrate, ma nei piani superiori alcune stanze erano connesse. Aveva almeno due piani e nella parte pi\u00f9 a nord sono state trovate tracce di un terzo piano. A piano terra comprendeva pi\u00f9 di 20 stanze, un focolare, pitture e ceramiche, infatti si ipotizza che la stanza Delta 16 fosse un negozio di ceramica, vasi di pietra e altra merce. La stanza Delta 2 presentava \u201cl'affresco della primavera\u201d: le pareti nord, sud, ovest erano coperte da una pittura che rappresentava un paesaggio montagnoso con rocce colorate, da alcune delle quali vengono fuori mazzi di gigli; vi erano rappresentati anche uccelli in pose naturalistiche. Secondo Marinatos si tratterebbe della rappresentazione della primavera attraverso una concezione religiosa, con rondini che preparano il loro nidi anche se ad oggi le rondini non nidificano pi\u00f9 a Santorini forse a causa delle ceneri vulcaniche di cui \u00e8 ricoperta l'isola.\n\"House of the Ladies\".\nLa \u201cHouse of The Ladies\u201d si trova a nord dell'edificio Delta e contava almeno tre piani. \u00c8 stata danneggiata molto dall'erosione. In alcune stanze sono stati ritrovati grandi quantit\u00e0 di vasi di pietra e ceramiche, oltre agli affreschi delle \u201cLadies\u201d e di piante di papiro. All'interno della stanza 1, sulle mura del settore ovest erano raffigurati mazzi di Daffodils in fiore secondo Marinatos, secondo Warren invece si tratterebbe della pianta di papiro. Il famoso affresco delle \u201cLadies\u201d si trovava in un corridoio che dalla stanza 1 portava alla stanza dei papiri. Sulla parete sud si trovava una signora con le caratteristiche dello stile minoico che si muove verso est. Sulla parete a nord si trovava una signora simile, che tende verso una figura maschile seduta della quale \u00e8 sopravvissuta solo una parte del vestito. Probabilmente si trattava di una composizione sola, una specie di processione delle donne verso qualcosa o qualcuno andati perduti. Sopra alle donne si trovavano tre fasci ondulati alternati neri e blu, e sopra il tutto era ricoperto da stelle blu intervallate da punti rossi. Considerando i vestiti e l'atteggiamento di processione secondo Marinatos si tratterebbe di una scena religiosa; un altro indizio per Marinatos \u00e8 stata la scoperta nella stanza di casse di argilla che contenevano diversi vasi.. Gli affreschi si trovano al museo preistorico di Thera a Fira.\nLa casa Occidentale.\nLa casa Occidentale \u00e8 posta tra la \u201cHouse of the Ladies\u201d e l'edificio Delta, ed \u00e8 stata esplorata quasi tutta. Al momento della sua scoperta si trovava alla parte pi\u00f9 a ovest, da questo il suo nome. Aveva due o tre piani. L'ala ovest era a due piani ma la scala nella parte pi\u00f9 a est suggerisce l'esistenza di un terzo piano o un attico. Sono state ritrovate sei stanze principali contenenti ceramiche e vasi di pietra. Il piano pi\u00f9 alto dell'ala ovest era decorato con splendidi affreschi staccatisi dalle pareti e ritrovati in frammenti all'interno del riempimento della casa.. Sempre all'interno dello stesso piano si trovava un magnifico bagno. La stanza 4 ha una forma a \u201cL\u201d probabilmente perch\u00e9 nell'angolo a sud ovest si trovava un bagno. Nella parete a ovest a entrambi i lati della finestra erano dipinte delle giare dalle quali uscivano cinque gigli in fiore, l'artista ha rappresentato bene il materiale di cui erano fatte le giare, marmo policromo venato. Le pareti della stanza erano decorate da un solo motivo che si ripeteva 8 volte.\nNell'angolo a nord est \u00e8 stata ritrovata intatta la figura di una giovane sacerdotessa \u201cthe Young Priestess\u201d. Marinatos la interpret\u00f2 come sacerdotessa a causa dei suoi indumenti pesanti e perch\u00e9 tiene con la mano destra un vaso fatto di oro e argento scanalato e con un lungo manico dritto. Si tratta di un braciere per l'incenso pieno di carbone ardente colorato di rosso scuro. L'affresco decorava uno stipite della porta in modo che la giovane donna sembrasse muoversi dalla stanza 4 alla 5. Nella stanza 5 erano collocati due affreschi, uno a nord e uno a ovest. L'affresco del Pescatore, nell'angolo nordest, \u00e8 stato trovato intatto. Secondo Marinatos sarebbe la prima volta che la nudit\u00e0 classica viene applicata a un mortale del periodo minoico, a parte le eccezioni dei bambini piccoli. Nella stanza si trovavano un fregio in alto e un fregio in basso rappresentante del marmo policromo, in modo da dare l'illusione di supportare i davanzali delle finestre presenti. Il fregio in alto probabilmente non era ancora stato finito al momento dell'eruzione, e si pensa che narrasse una storia dalla quale prenderebbe il nome \"L'incontro sulla collina\". Ne sono state ricostruite alcune parti attraverso dei frammenti: due processioni di figure maschili salgono sulla collina sia da un pendio che dall'altro. In un frammento si vede una figura in abito lungo che tende le braccia in avanti tenendo qualcosa, in atteggiamento di offerta. Le altre figure portano il perizoma minoico e tengono le braccia in atteggiamento di preghiera. Le due processioni convergono verso una coppia di alti personaggi ieratici. Secondo Iakovides camminavano verso un santuario di montagna. Gli altri tre gruppi di frammenti si sono conservati meglio. All'interno dell'affresco denominato \"La battaglia\" sullo sfondo si vedono diverse navi vicino a una spiaggia rocciosa. La prua di una nave in basso sembra essere danneggiata. Tra queste tre navi in basso si trovano tre uomini in posizioni innaturali, probabilmente un tentativo di rappresentare i guerrieri annegati. Sono navi da guerra che trasportano guerrieri.\nSopra alla scena del naufragio si trova una costruzione ad un piano solo con quattro aperture. Ad una delle aperture si trova un uomo rivestito con un indumento scuro e che porta un lungo bastone sulle sue spalle. Alla destra c'\u00e8 una fila di guerrieri che marciano. I guerrieri indossano elmi di pelle ai quali sono apposte zanne di cinghiale. Si tratta del pi\u00f9 antico tipo di elmo miceneo. Portano anche degli scudi che penzolano dal collo. Secondo Marinatos sarebbe un attacco. Sullo sfondo c'\u00e8 la vita pacifica della campagna, vi si trovano due greggi, uno di pecore e uno di capre, che vanno in direzioni opposte insieme ai loro pastori. Al di l\u00e0 dei soldati ci sono alcune donne che hanno appena finito di riempire le brocche al pozzo, vestono un corpetto aperto sul davanti e lunghe gonne a campana. Vi si trovano anche degli uomini, forse per corteggiare le ragazze. Ne risulta un netto contrasto tra le operazioni di guerra sulla riva e la tranquilla vita pastorale sullo sfondo. Per Marinatos si tratterebbe dell'invasione dei guerrieri micenei verso un pacifico villaggio in Libia. Marinatos avrebbe identificato la Libia nella chioma crestata di alcuni guerrieri annegati. Secondo Mario Benzi invece si tratterebbe di un espediente per mostrare i capelli che fluttuano nell'acqua. \u00c8 andata perduta la parte con le navi vittoriose di Thera. Secondo Benzi i soldati sulla costa non sarebbero invasori ma truppe che si avviano verso il centro dello scontro, infatti i personaggi della scena pastorale non appaiono impressionati da ci\u00f2 che sta accadendo. Sempre secondo Benzi, basatosi su frammenti inediti di animali e uomini, la battaglia si estendeva anche sulla terraferma e i greggi erano oggetto di contesa. La parte di fregio della parete a est mostra \"La caccia del Grifone\": un panorama fluviale con bestie selvagge, palme e piante esotiche, per Marinatos un paesaggio nord africano, a supporto della sua teoria. Vi si trova anche un grifone alato che pone la scena in una dimensione non reale, raffigurato al pari degli altri animali mentre corre, in veste di predatore, sarebbe una specie di proiezione soprannaturale dell'impresa, secondo Benzi. Sopra la parete sud si trovava l'affresco \"Il ritorno della flotta\" : il tema principale \u00e8 una flottiglia in viaggio da un porto di citt\u00e0 verso un altro porto, e il paesaggio passa da quello subtropicale a quello mediterraneo.\nLa prima citt\u00e0 \u00e8 una citt\u00e0 Egea posta alla biforcazione di un piccolo corso d'acqua. Anche la seconda \u00e8 di influenza minoica ma di rango superiore. In entrambe le citt\u00e0 ci sono uomini e donne vestiti con mantelli e gonne di pelliccia, segno che questi costumi pi\u00f9 antichi venivano ancora portati in ambiente rurale. Sulle altura dietro alla prima citt\u00e0 un leone sta inseguendo un branco di cervi rossi all'ombra di pini e querci, secondo Benzi un tema di repertorio. Le barche sono 8, tutte a remi tranne una a vela, nave oneraria o nave di staffetta. Le navi a remi, tranne una, utilizzano un tipo di voga particolare: i rematori impugnano i remi con entrambe le mani come delle pagaie, sporti molto al di sopra del parapetto, con il viso volto alla prua. \u00c8 un modo di remare adatto ad acque lacustri e poco produttivo; ci\u00f2 ha portato a diverse interpretazioni: secondo S. Stucchi le navi starebbero retrocedendo verso l'approdo poich\u00e9 nell'antichit\u00e0 si ormeggiava a poppa; secondo L. Casson rappresenterebbe una sorta di processione sacra sul mare in omaggio a un'antica tradizione durante la quale si remava in un modo ormai superato. A poppa si trova la torretta di comando con all'interno seduto il capitano, appoggiate al dritto di poppa ci sono figure di animali scolpite, sulla ruota di prua invece un'asta alla quale sono attaccati tramite uncini fiori, farfalle, volatili, conchiglie, sono decorazioni festive. La flotta arriva alla seconda citt\u00e0 . Sulla riva c'\u00e8 un edificio con cinque file sovrapposte di aperture triangolari, secondo S. Stucchi un ricovero per le navi tirate in secco. Nella prima cala ci sono barche ormeggiate, nella seconda cala due imbarcazioni tipo gondola ed una si muove verso le navi in arrivo. La citt\u00e0 \u00e8 in festa, gli abitanti accorrono a vedere la scena affacciandosi da alture, terrazze e finestre; alcuni uomini stanno andando a ricevere la flotta. A questa scena sono state date varie interpretazioni, ma sembra trattarsi comunque di una scena di gioia verso queste navi che arrivano, le due barche sono addobbate con decorazioni e i delfini ci giocano intorno. Marinatos spiega il fregio supponendo che il capitano fosse forse il proprietario della West House.\nXest\u00e8 2.\nLe Xest\u00e8 generalmente erano edifici costruiti\ncon il concio o il bugnato. La Xest\u00e8 2 si trova a est dell'edificio Delta, e\nbasandosi sulla facciata nord doveva avere tre piani, facciata che costituiva\nun buon esempio di costruzione di pietra combinata al legname.\nXest\u00e8 3.\nLa Xest\u00e8 3 \u00e8 situata a\nsud ovest dell'edificio Gamma, ed \u00e8 stata studiata a fondo a parte alcune delle\n14 stanze del piano terra. Risale al secondo\nmillennio a.C\n. Comprendeva due piani quasi identici ed un terzo\npiano che si sovrapponeva alla met\u00e0 occidentale dell'edificio e che probabilmente\npresentava delle parti aperte a terrazza verso il mare. Si pensa che\nfosse un edificio pubblico per funzioni cultuali\na causa della grande quantit\u00e0 di affreschi e la presenza di un bacino lustrale.\nCi sono ambienti dove si trovano raffigurate sole\nfemmine e soli maschi. Ci\u00f2 ha fatto pensare che vi si svolgessero riti\nd'iniziazione sia di uomini che di donne. Il bacino lustrale si trova a piano\nterra e sopra al bacino c'\u00e8 una piccola finestra rivolta a nord, unica fonte di\nluce. Il muro settentrionale \u2013 sul quale poggia il bacino lustrale e\nin cui si trova la finestra \u2013 \u00e8 decorato da un affresco con tre figure\nfemminili; la prima porta una collana, la seconda \u00e8 seduta su una roccia con\nuna ferita a un piede (e rappresenterebbe la pubert\u00e0), la terza ha la testa\nverso destra e il torso girato verso sinistra. Sulla parete\norientale adiacente era raffigurato l'ingresso sormontato dalle corna di\nconsacrazione, allusione alla maternit\u00e0. Al piano superiore, sulla parete orientale,\ndue figure femminili sono intente alla raccolta del croco, o zafferano, momento\nin cui le donne si allontanano dalla comunit\u00e0 durante la festa stagionale della\ndea. Il croco veniva usato anche come analgesico contro i dolori mestruali.\nSecondo Suzanne Amigues gli affreschi rappresenterebbero una festivit\u00e0 primaverile nella\nquale si ringrazia la dea per il dono della pianta con tutte le sue molteplici\npropriet\u00e0, anche farmaceutiche. Secondo la ricostruzione di Ferrence e\nBenderski, la divinit\u00e0 rappresentata sarebbe quindi una dea della salute e la\nXest\u00e9 3 una sorta di luogo di terapie, di clinica al femminile. La scena\ncontinua nella parete settentrionale, in cui un'altra giovane donna compie la\nstessa operazione. In questo settore, dopo la parziale interruzione della finestra,\nvi \u00e8 la scena principale: un'imponente figura femminile in trono, alle cui spalle\n\u00e8 un grifone rampante, accoglie l'offerta del croco fatta da una scimmia, mentre\nun'altra fanciulla getta il contenuto di stimmi del suo cesto in un contenitore\npi\u00f9 grande, ai piedi dell'animale. Nella parete a sud invece sono rappresentate\naltre figure femminili, di et\u00e0 pi\u00f9 matura rispetto alle prime. In entrambi i\npiani le scene si svolgono sullo sfondo di un paesaggio astratto, fatto di rocce\ne ciuffi di croco. Le donne sono abbigliate e ingioiellate. Soprattutto la dea\ncon una serie di collane con vaghi di perle a forma di libellule e di papere le\nornano il collo, un serpente si intreccia ai suoi capelli. Gli affreschi del\nsettore femminile sono stati interpretati principalmente in modi diversi,\nspesso fra loro interrelati e che in parte si completano a vicenda. Secondo\nNanno Marinatos essi rappresenterebbero delle scene di iniziazione, a cui\nsarebbe legato anche il bacino lustrale qui interpretato come adyton, vale a\ndire come luogo sacro, come luogo di separazione nel quale si depositano\nofferte e si compiono riti di iniziazione e non come apparato per libagioni. All'interno\ndel settore femminile della Xest\u00e9 3 inoltre si potevano creare effetti scenografici\nalternando la luce piena, che dalla\nfinestrella cadeva esattamente nell'area del bacino lustrale, e luce\nindiretta proveniente dai \u201cpolythyra\u201d (un ambiente di passaggio e di\ncircolazione interna, senza finestre ma con ben 12 porte) che, se chiusi o\naperti, potevano lasciar filtrare una luminosit\u00e0 pi\u00f9 o meno forte. Il fatto che\nla finestra guardi perfettamente a nord indica che in realt\u00e0 poca luce entrava\nda questa e quasi sempre con direzione trasversale e non perpendicolare. Una\npossibile ipotesi su almeno alcuni dei rituali che si svolgevano nella Xest\u00e9 3\n\u00e8 che in quell'edificio le donne imparassero o dovessero dimostrare ritualmente\ndi avere imparato, attraverso dei gesti simbolici come il triturare e il\nconservare, le propriet\u00e0 terapeutiche del croco per la cura dei loro malanni. Vi\nsono stati ritrovati alcuni vasi interi, brocche, coppe, giare, anfore, pithoi\n, un'olla con dipinta una rondine, diverse lampade in terracotta, oggetti che\ndifferenziano la Xest\u00e8 3 dagli altri edifici. I pithoi forse\nvenivano utilizzati per lavacri o\nlibagioni, come confermato anche dalle immagini del settore maschile relative al lavacro e alla vestizione. Le\nabluzioni del settore maschile sono state interpretate in senso rituale e\ncollegate al secondo momento dell'iniziazione, in cui si realizza la\nseparazione dalla comunit\u00e0 cos\u00ec come teorizzato da Van Gennep. La purificazione\nprecederebbe il terzo momento con il reintegro nel gruppo. Fra la ceramica,\nparticolarmente interessante \u00e8 il vaso detto Simblos, fatto ad \u201calveare\u201d o a\n\u201cgranaio\u201d si tratta di una sorta di boccale sormontato da un cono chiuso, ad\neccezione di un foro laterale, decorato da applicazioni plastiche oblunghe,\nvariamente interpretate come chicchi di grano o api.\nXest\u00e8 4.\nLa Xest\u00e8 4 \u00e8 situata a\nsud est dell'edificio Beta e possiede un contorno di muratura in bugnato. \u00c8 il pi\u00f9 grande edificio scoperto finora. Misura\ntre piani e gli archeologi pensano che possa essere stato un edificio pubblico proprio\nper le sue dimensioni. La scala, su entrambi i lati, aveva frammenti di\naffreschi raffiguranti uomini in processione.\nReperti materiali.\nLo scavo ha prodotto molti artefatti utili per capire la tecnologia della tarda et\u00e0 del bronzo. Molti sono vasi di ceramica, grandi giare che venivano usate per immagazzinare merci o per il trasporto, vasi per l'uso in cucina. Alcuni vasi in terracotta contenevano tracce di olio d'oliva, pesce e cipolle. La maggior parte delle ceramiche venivano prodotte localmente, in stili e forme diverse a seconda dell'uso a cui erano destinate. Le ceramiche provenienti da Thera sono riconoscibili per la loro composizione, l'argilla infatti contiene pomice e rocce vulcaniche. Quasi sempre le ceramiche venivano decorate, i vasi venivano dipinti, e i principali colori erano nero marrone e rosso. La standardizzazione di alcuni tipi di vasi associati a certe decorazioni fa pensare a una produzione industriale, ma mantenendo sempre una certa fantasia e originalit\u00e0 nelle decorazioni, nei i temi, e le forme. Nonostante ci si aspettasse che nella tarda et\u00e0 del bronzo la pietra fosse soppiantata dal metallo sono stati reperiti molti strumenti e vasi in pietra. Questo massiccio utilizzo della pietra forse era dovuto al fatto che nell'isola si trovavano le materie prime adatte. La produzione era divisa in strumenti, vasi e oggetti minori. I principali strumenti erano smerigliatrici, pestelli, lucidatrici, martelli, palle da demolizione, macine, ancore. Gli oggetti metallici venivano considerati articoli di lusso. All'interno del sito \u00e8 stato ritrovato qualcosa di bronzo come ami da pesca, pugnali, scalpelli, falci, punteruoli e coltelli. Inoltre anche dei vasi come padelle, bracieri per l'incenso, teglie, pentole e brocche. Il piombo veniva usato soprattutto nei pesi a forma di disco di varie misure, unit\u00e0 di misura del sistema metrico minoico, e che rappresentavano circa due terzi dei pesi in piombo conosciuti nell'area egea. La presenza del grande numero di pesi riflette la grande importanza che aveva Akrotiri come stazione commerciale. L'argento era presente in piccoli anelli. In oro \u00e8 stato recuperato agli inizi del 2000 un oggetto a forma di stambecco scoperto sotto il pavimento di una casa. Non sono stati trovati altri gioielli o metalli preziosi a parte una spada in bronzo esposta al museo preistorico di Thera a Fira. I mobili che arredavano le case erano in legno e sono stati ricostruiti in base al negativo della loro forma lasciato impresso sulla cenere che vi si era posata sopra. Si \u00e8 potuta ricostruire la forma di letti, tavoli, sedie, sgabelli e un piccolo tavolino a tre zampe con decorazioni scavate sulle gambe. Gli elementi pi\u00f9 piccoli, come mobili, vasi e sculture, sono esposti nel museo archeologico di Fira a Santorini. Tuttavia non tutti i manufatti sono stati portati via, e si possono ammirare camminando lungo le passerelle appositamente costruite durante gli scavi.\nStoria.\nLe origini e lo sviluppo di Akrotiri.\nLe origini di Akrotiri\nvengono poste nel periodo antico\ncicladico (II-III). Durante il passaggio dall'antica alla media et\u00e0 del bronzo\n(3000 a.C. \u2013 1550 a.C.) Akrotiri passa da insediamento costiero a importante citt\u00e0\nportuale come dimostrato dai reperti che evidenziano i contatti stretti e\ncontinui tra Thera e la Grecia continentale durante la media et\u00e0 del bronzo\n(2000 a.C. \u2013 1550 a.C.). Akrotiri era diventata uno dei porti principali dell'Egeo.\nAd oggi non \u00e8 chiara la posizione del porto perch\u00e9 la linea costiera ha subito\nmutamenti durante il tempo. Prima dell'eruzione del 1628 a.C., e il mare doveva\ntrovarsi pi\u00f9 nell'entroterra. La costa attuale \u00e8 formata da elementi e pietre\nfuoriusciti dall'eruzione vulcanica del 1628 a.C. Il porto si sarebbe trovato\nin un punto circondato e protetto da colline, e potrebbe essere riconoscibile\nnell'affresco della flotta nella casa Occidentale\nLa fine della civilt\u00e0.\nL'Akrotiri del tardo cicladico I \u00e8 quella ricostruita dopo il\nterremoto. Il fatto che non siano stati ritrovati scheletri tra le rovine sta a\nindicare il fatto che gli abitanti, avvertiti da scosse che avevano preceduto\nil terremoto distruttivo, si erano resi conto dell'imminente disastro ed erano\nfuggiti nella campagna aperta. Il terremoto poi deve essere stato seguito da un\nperiodo di calma prima dell'eruzione vulcanica definitiva, forse qualche mese,\ndurante il quale gli abitanti erano tornati alla citt\u00e0 ed avevano ristrutturato\no demolito gli edifici danneggiati. La nuova citt\u00e0 si presentava pi\u00f9 grande\nrispetto alla precedente, alcune case furono ristrutturate, altre demolite, altre ancora costruite ex novo, mantenendo\ncomunque la vecchia mappa della citt\u00e0. Sono stati ritrovati molti utensili e strumenti\nper la ristrutturazione e la demolizione. Nella casa Occidentale sono stati\nritrovati due cestini di argilla pieni di malta fresca per l'intonaco dei muri,\nci\u00f2 sta a indicare che improvvisamente durante la ristrutturazione accadde\nqualcos'altro, il vulcano cominci\u00f2 ad eruttare. La fiorente civilt\u00e0 di Thera\nera al suo massimo quando sopraggiunse l'eruzione vulcanica distruttiva del\n1628 a.C. Anche questa volta gli\nabitanti avvisati da avvenimenti precedenti come fumi e gas, erano fuggiti\nportando con s\u00e9 le cose di valore. La seconda evacuazione fu l'ultima. Poco\ndopo infatti l'intera isola fu ricoperta da un sottile strato di 3 centimetri\ndi pomice sulla quale deve essere\npiovuto, fissandola. Dopo un periodo che\npu\u00f2 esser andato da qualche mese a due anni, il vulcano cominci\u00f2 a eruttare\npomice grande anche 15\u00a0cm di diametro. La fase finale dell'eruzione fu\ncostituita dall'eruzione di ceneri vulcaniche che ricoprirono il sito fino\nanche a 5 metri di spessore. Alla fine anche colossali massi di basalto furono\neruttati insieme alla cenere, urtando la citt\u00e0 in modo significativo come \u00e8\naccaduto per la Xest\u00e8 4 dove sono state ritrovate queste rocce. Grazie a queste\npolveri e ceneri vulcaniche si sono conservati reperti o negativi di questi. Il\nvuoto che si era creato sotto alla struttura del vulcano caus\u00f2 il collasso della\nparte centrale dell'isola creando la caldera. Non \u00e8 provabile archeologicamente\nse accadde immediatamente dopo l'eruzione, ma sicuramente il collasso non\navvenne prima, dato che sono state ritrovate rovine proprio sulla scogliera\nattuale, e alcune costruzioni ritrovate a Balos da H. Mamet e Gorceix sono\naddirittura spezzate a causa del collasso delle pareti della caldera su cui\npoggiavano. L'eruzione di Santorini durante l'et\u00e0 del bronzo \u00e8 l'unica eruzione\nvulcanica associata ad un civilizzazione. Sono passati almeno due secoli prima\nche l'isola fosse riabitata.\nLa societ\u00e0.\nIl commercio.\nLa citt\u00e0 di Akrotiri viveva basandosi\nsull'agricoltura e il commercio marittimo che era la parte fondamentale. La\ncitt\u00e0 era un importante porto commerciale, gli abitanti erano marinai fin dalle\norigini, e scambiava merci soprattutto con la Grecia continentale e l'isola di Creta, come si pu\u00f2 dedurre dai\ntipi di merce e dai manufatti scoperti; ma lo scambio veniva praticato anche\ncon altre isole dell'Egeo e paesi come l'Egitto e la Siria, della quale sono\nstate ritrovate alcune anfore.\nAllevamento, agricoltura e pesca.\nGli abitanti di Akrotiri praticavano\nl'allevamento degli animali. Capre e pecore erano la prima fonte di carne,\nseguiti da maiali e bestiame. I bovini venivano impiegati per trainare l'aratro, per\nil trasporto di merci e per ricavarne latte e carne. All'allevamento di terra si\naffiancava la pesca. Venivano pescati in mare pesci, ricci di mare, patelle,\ntritoni, motivo per cui sono state ritrovate molte conchiglie al'interno delle\nrovine. Venivano mangiate anche le lumache, delle quali sono stati ritrovati\nmolti gusci, non si trattava di una specie indigena, e veniva importata da Creta\nin grandi quantit\u00e0 come cibo di lusso. Gli archeologi hanno trovato anche\ntracce di grano e legumi, zafferano e olive importate. Pistacchi e noci\nvenivano conservati nelle giare. \u00c8 possibile che usassero anche il miele. Praticavano la\nviticultura, come si pu\u00f2 dedurre da alcuni dipinti sui vasi.\nStruttura sociale.\n\u00c8 difficile ricostruire la struttura\ndella societ\u00e0 a causa dell'assenza di scrittura, \u00e8 stata trovata solo\nun'iscrizione in lineare A su una brocca e qualche frammento scritto, e dell'assenza\ndi oggetti di materiale prezioso, indicatori dello stato economico e sociale\ndei proprietari, probabilmente portati via prima del disastro. C'erano\nartigiani specializzati che costituivano gruppi come gli architetti,i muratori\ne i carpentieri che si occupavano dei sofisticati problemi strutturali degli\nedifici. La ceramica veniva lavorata in scala industriale per soddisfare il\nbisogno locale, e si ipotizza che ci fosse un centro principale di produzione.\nUn altro gruppo di artigiani specializzati era costituito da quelli che\nlavoravano la pietra. Manufatti in pietra venivano costruiti a Thera e\nesportati in numero considerevole. Per la costruzione delle barche erano\ncoinvolti diversi tipi di artigiani come carpentieri, maestri d'ascia, velai e\naltri. Vi si trovavano poi fattori e pescatori. La religione, per quel poco che\nsi pu\u00f2 estrarre dagli edifici, sembra essere simile a quella cretese minoica\nriflettendo la grande influenza culturale che ha avuto Creta sulle isole\ncicladiche. La grande influenza minoica ha fatto spesso pensare a una colonizzazione\nminoica di Thera, ma in realt\u00e0 la popolazione era indigena e solo influenzata\ndalla cultura minoica."}
{"id": "2349682", "revid": "1543377", "url": "https://it.wikipedia.org/wiki?curid=2349682", "title": "Municipalit\u00e0 locale di Tsantsabane", "text": "La municipalit\u00e0 locale di Tsantsabane (in inglese Tsantsabane Local Municipality) \u00e8 una municipalit\u00e0 locale del Sudafrica appartenente alla municipalit\u00e0 distrettuale di ZF Mgcawu, nella provincia del Capo Settentrionale. In base al censimento del 2001 la sua popolazione \u00e8 di 23.988 abitanti.\nLa sede amministrativa e legislativa \u00e8 la citt\u00e0 di Postmasburg e il suo territorio si estende su una superficie di ed \u00e8 suddiviso in 6 circoscrizioni elettorali (\"wards\"). Il suo codice di distretto \u00e8 NC085.\nGeografia fisica.\nConfini.\nLa municipalit\u00e0 locale di Tsantsabane confina a nord con quelle di Gamagara e Ga-Segonyana (Kgalagadi), a est con quella di Kgatelopele, a est e a sud con quella di Siyancuma (Pixley ka Seme), a sud con il District Management Areas NCDMA07 e a ovest con il District Management Areas NCDMA08."}
{"id": "2349685", "revid": "1649409", "url": "https://it.wikipedia.org/wiki?curid=2349685", "title": "Linea di successione al trono del Brunei", "text": "La linea di successione al trono del Brunei segue il criterio della legge salica.\nLa successione al trono del Brunei avviene in linea di primogenitura diretta maschile fra i legittimi discendenti di Hashim Jalilul Alam Aqamaddin. \nFino al XX secolo poteva essere richiesta dal possessore del \"Kris Si Naga\", il pugnale damascato simbolo del potere. Ultimo a farlo fu Saifuddien III. \nI figli delle mogli di sangue reale hanno precedenza sui figli delle mogli di origini comuni.\nLinea di successione.\nLa linea di successione al trono del Brunei \u00e8 la seguente:\nLegenda:"}
{"id": "2349688", "revid": "135224", "url": "https://it.wikipedia.org/wiki?curid=2349688", "title": "Miloioideo", "text": ""}
{"id": "2349696", "revid": "742538", "url": "https://it.wikipedia.org/wiki?curid=2349696", "title": "Flessura splenica", "text": "La flessura splenica, detta anche flessura colica di sinistra o flessura lienale, \u00e8 quel tratto di colon che continua lateralmente a sinistra il colon trasverso e che si continua inferiormente con il colon discendente. La flessura lienale compie una curvatura, formando un angolo acuto aperto inferiormente, anteriormente e medialmente. La flessura splenica \u00e8 collocata nell'ipocondrio di sinistra, ad un livello pi\u00f9 rostrale e pi\u00f9 dorsale rispetto alla flessura epatica (flessura colica di destra). \u00c8 intraperitoneale ed \u00e8 spesso connessa al diaframma (a livello della X e XI costa) tramite il \"legamento frenocolico\", che giace inferiormente al polo inferiore della milza. \n\u00c8 in rapporto:"}
{"id": "2349704", "revid": "729019", "url": "https://it.wikipedia.org/wiki?curid=2349704", "title": "Nirosta", "text": "Il nome Nirosta non \u00e8 altro che l'acronimo dell'espressione tedesca \"nichtrostender Stahl\", cio\u00e8 \"acciaio antiruggine\" e fu coniato dalle acciaierie Krupp che lo inventarono all'inizio del XX secolo.\nEsso si riferisce all'ormai comune acciaio inossidabile di tipo austenitico, il migliore per quanto riguarda resistenza alla corrosione e versatilit\u00e0 nell'utilizzo. Gli elevati costi (causati dall'elevata quantit\u00e0 di minerali pregiati che lo formano) sono per\u00f2 compensati dalla pressoch\u00e9 infinita durata nel tempo di questa particolare lega, rendendo il Nirosta uno dei pi\u00f9 impiegati acciai inossidabili al mondo."}
{"id": "2349709", "revid": "439868", "url": "https://it.wikipedia.org/wiki?curid=2349709", "title": "Armarolo", "text": "Armarolo (\"Armar\u00f4l\" in dialetto bolognese orientale) \u00e8 una frazione del comune di Budrio, in provincia di Bologna.\nIl toponimo \u201cArmarolo\u201d deriva da \"lama\", che significa palude, pantano, infatti inizialmente si chiamava Lamarolo, poi assunse il nome attuale. Attualmente conserva una chiesa dedicata a Santa Margherita, del 1300, ristrutturata nel 1700, con affreschi del cinquecento. Il territorio era gi\u00e0 bonificato nel 1200, e a quel tempo faceva parte della comunit\u00e0 di Bagnarola. Attualmente \u00e8 la frazione pi\u00f9 piccola di Budrio, e gravita sul comune di Minerbio.\nInfrastrutture e trasporti.\nIl servizio di trasporto pubblico ad Armarolo \u00e8 assicurato dalle autocorse suburbane svolte dalla societ\u00e0 TPER.\nFra il 1891 e il 1957 Armarolo ospit\u00f2 una fermata della Tranvia Bologna-Malalbergo, intensamente utilizzata sia per il traffico pendolare fra la campagna e gli opifici bolognesi che per il trasporto delle barbabietole da zucchero, allora fra i principali prodotti agricoli della zona."}
{"id": "2349724", "revid": "124511423", "url": "https://it.wikipedia.org/wiki?curid=2349724", "title": "Carlo Flamigni", "text": "Biografia.\nSi laure\u00f2 in medicina e chirurgia presso l'Universit\u00e0 di Bologna nel 1959, specializzandosi in seguito in ostetricia e ginecologia. Intraprese la carriera accademica presso la stessa Universit\u00e0, prima come libero docente e poi come professore incaricato. Dal 1980 al 2004 fu professore ordinario, sempre presso l'Universit\u00e0 di Bologna, di endocrinologia ginecologica e poi di ginecologia e ostetricia, proseguendo poi l'attivit\u00e0 di docenza fino al 2008 come docente fuori ruolo.\nNell'ambito medico, tra il 1975 e il 1994 fu direttore del servizio di Fisiopatologia della riproduzione per divenire poi direttore della clinica ostetrica e ginecologica dell'Universit\u00e0 degli Studi di Bologna, incarico ricoperto fino al 2001.\nSi interess\u00f2 dei problemi relativi alla bioetica, e fu membro del relativo Comitato Nazionale dal 1990 al 2017. Fece parte del Comitato di etica dell'Universit\u00e0 Statale di Milano.\nFu presidente della Societ\u00e0 italiana di fertilit\u00e0 e sterilit\u00e0.\nRicopr\u00ec la carica, condivisa con altre nove personalit\u00e0 della cultura, fra le quali Sergio Staino, Laura Balbo e Piergiorgio Odifreddi, di presidente onorario dell'Unione degli Atei e degli Agnostici Razionalisti (UAAR).\nFu presidente onorario della Associazione italiana per l'educazione demografica (AIED).\nFu socio onorario della Consulta di bioetica.\nNel campo della pubblicistica e della saggistica, oltre a collaborare con numerose riviste scientifiche, fu autore di un migliaio di memorie scientifiche nonch\u00e9 di molti libri, relativi soprattutto a problemi riguardanti la salute della donna e agli aspetti medici e bioetici legati alla riproduzione e alla fecondazione assistita.\nCome scrittore, fu autore di racconti, di storie poliziesche e di libri per l'infanzia. Nel 2011 vinse il premio letterario Serantini per il suo \"Un tranquillo Paese di Romagna\".\nNelle elezioni europee del 2009 si candid\u00f2 nella lista \"Sinistra e Libert\u00e0\" per il collegio dell'Italia nord-orientale.\nIl suo sito personale raccoglie i suoi scritti prevalentemente dedicati a temi etici e biomedici."}
{"id": "2349730", "revid": "110157", "url": "https://it.wikipedia.org/wiki?curid=2349730", "title": "Historia de Tlaxcala", "text": "Historia de Tlaxcala (in italiano \"Storia di Tlaxcala\") \u00e8 un codice illustrato scritto da Diego Mu\u00f1oz Camargo negli anni che portarono al 1585. Noto anche come \"Lienzo Tlaxcala\", questo manoscritto racconta la storia religiosa, culturale e militare del popolo di Tlaxcalteca, focalizzandosi in particolare sugli aspetti seguenti alla conquista spagnola. \nL\"'Historia di Tlaxcala\" si divide in tre sezioni:\nAttualmente l'originale dell\"'Historia di Tlaxcala\" si trova presso l'Universit\u00e0 di Glasgow."}
{"id": "2349732", "revid": "19933", "url": "https://it.wikipedia.org/wiki?curid=2349732", "title": "Storia di Tlaxcala", "text": ""}
{"id": "2349733", "revid": "19933", "url": "https://it.wikipedia.org/wiki?curid=2349733", "title": "Lienzo Tlaxcala", "text": ""}
{"id": "2349734", "revid": "19933", "url": "https://it.wikipedia.org/wiki?curid=2349734", "title": "Lienzo de Tlaxcala", "text": ""}
{"id": "2349735", "revid": "484362", "url": "https://it.wikipedia.org/wiki?curid=2349735", "title": "Linea di successione al trono d'Assia", "text": "La linea di successione ai troni d'Assia segue il criterio della legge salica.\nL'Elettorato d'Assia \u00e8 stato abolito nel 1866 quando fu annesso al Regno di Prussia, mentre il Granducato d'Assia \u00e8 stato sciolto nel 1918 al termine della prima guerra mondiale. L'attuale pretendente ad entrambi i troni \u00e8 Donato d'Assia, nato nel 1966, primogenito del principe Maurizio d'Assia, nonch\u00e9 nipote del principe Filippo, langravio d'Assia, e della principessa Mafalda di Savoia, figlia di Vittorio Emanuele III.\nDonato d'Assia, nato nel 1970, secondogenito di Maurizio d'Assia, \u00e8 l'erede di Federico Carlo d'Assia-Kassel, sovrano di Finlandia nel 1918.\nLinea di successione Assia-Kassel.\nLa linea di successione a Donato d'Assia \u00e8 attualmente:\nLinea di successione Assia-Philippsthal-Barchfeld ed Assia-Philippsthal.\nIl Langraviato di Assia-Philippsthal-Barchfeld venne annesso al Regno di Prussia nel 1866. Il ramo principale di Assia-Philippsthal si \u00e8 estinto nel 1925, rendendo cos\u00ec il ramo Barchfeld l'unico superstite della linea Assia-Philippsthal.\nLa linea di successione a Wilhelm, Principe e Langravio d'Assia, nato nel 1933, \u00e8 la seguente:"}
{"id": "2349737", "revid": "36426", "url": "https://it.wikipedia.org/wiki?curid=2349737", "title": "Antonio Morigia", "text": ""}
{"id": "2349739", "revid": "729019", "url": "https://it.wikipedia.org/wiki?curid=2349739", "title": "Terminal Tower (Cleveland)", "text": "Terminal Tower \u00e8 un grattacielo situato nel centro di Cleveland, Ohio, Stati Uniti. Costruito durante il boom dei grattacieli degli anni '20 e '30, era il secondo edificio pi\u00f9 alto del mondo quando fu completato. Terminal Tower fu l'edificio pi\u00f9 alto del Nord America fuori New York City dal suo completamento nel 1930 fino al 1964. Fu l'edificio pi\u00f9 alto nello stato dell'Ohio fino al completamento della Key Tower nel 1991, e rimane il secondo edificio pi\u00f9 alto dello stato.\nCaratteristiche.\nLa torre, di propriet\u00e0 di Forest City Realty Trust dal 1983, \u00e8 stata acquistata da K&amp;D Management, LLC di Cleveland il 15 settembre 2016 per $ 38,5 milioni. K&amp;D prevede di aggiungere un elemento ad uso misto all'edificio, convertendo 12 dei piani inferiori e pi\u00f9 grandi in uso residenziale, con 293 appartamenti con una o due camere da letto. Molti vecchi edifici per uffici nel centro di Cleveland stanno subendo conversioni simili. Il pi\u00f9 grande proprietario / gestore privato di condomini nell'area, K&amp;D manterr\u00e0 i piani superiori dell'edificio come spazi per uffici. Questo ampliamento dovrebbe terminare nel 2020\nCostruito per $ 179 milioni dai fratelli Van Sweringen, la torre doveva servire da edificio per uffici alla nuova stazione ferroviaria della citt\u00e0, il Cleveland Union Terminal . Inizialmente previsto con14 piani, la struttura \u00e8 stata ampliata a 52 piani con un'altezza di 216 metri 85 dei quali sono di basamento. Progettata dalla ditta Graham, Anderson, Probst &amp;amp; White, la torre fu modellata sul Beaux-Arts da McKim, Mead e White, ed \u00e8 esteticamente \u00e8 molto simile al New York Municipal Building. La Terminal Tower fu inaugurata nel 1928, anche se il complesso non fu dedicato alla stazione fino al 1930\nRimase l'edificio pi\u00f9 alto del mondo fuori New York City fino al completamento dell'edificio principale dell'Universit\u00e0 statale di Mosca nel 1953; era l'edificio pi\u00f9 alto del Nord America fuori New York fino a quando il Prudential Center di Boston, nel Massachusetts, fu completato, nel 1964.\nTra la fine degli anni '60 e gli anni '80, la stazione radio WCLV-FM (la stazione delle belle arti di Cleveland) gestiva studi al 15 \u00b0 piano. Il trasmettitore era al 43 \u00b0 piano con una linea di trasmissione che correva verso l'esterno dell'edificio verso il gruppo dell'antenna attaccato al pennone in cima all'edificio. Nella minuscola cupola, che \u00e8 tecnicamente al 52 \u00b0 piano, c'erano attrezzature per i riscaldatori d'antenna e un piccolo telefono.\nNegli anni '80, gli sviluppatori cercarono l'approvazione per rendere il loro BP Building pi\u00f9 alto della Terminal Tower, ma i funzionari della citt\u00e0 li costrinsero a ridimensionarlo. La Terminal Tower rimase l'edificio pi\u00f9 alto dell'Ohio fino al completamento del 1991 del Society Center, ora Key Tower.\nPonte di osservazione.\nIn una giornata limpida, i visitatori sul ponte di osservazione possono vedere in lontananza fino a dal centro di Cleveland.\nIl 26 agosto 1976, l'uomo armato Ashby Leach prese d'assalto una sala conferenze del Chessie System al 42 \u00b0 piano. Leach, scontento della decisione di Chessie System di non versare un fondo per la GI GI che avrebbe aumentato i suoi stipendi e benefici durante il suo apprendistato con la compagnia, tenne 13 ostaggi prima del suo arresto. Fu incarcerato per tre mesi in attesa di processo, quindi fu assolto per rapimento e condannato per aggressione, estorsione e trasporto di un'arma illegale. Dopo la sua uscita, ha intrapreso un tour di lingua per il gruppo Vietnam Veterans Against the War . Dopo l'incidente in ostaggio, \u00e8 stato rimosso l'accesso diretto al piano. Il ponte di osservazione \u00e8 stato riaperto dopo che Chessie ha lasciato l'edificio.\nDopo gli attacchi dell'11 settembre 2001, il ponte di osservazione \u00e8 stato chiuso al pubblico. Nel 2007 \u00e8 stata presentata una proposta a Forest City per riaprire il luogo. La proposta prevedeva una ristrutturazione del ponte e l'aggiunta di un ascensore per accompagnare i visitatori. Ci\u00f2 doveva essere fatto dopo il rinnovamento dei piani superiori e la rimozione delle impalcature. Nel 2010, Forest City Enterprises ha terminato di rinnovare gli ascensori, i piani superiori e la guglia del complesso. Il ponte di osservazione \u00e8 stato riaperto il 10 luglio 2010 per un periodo limitato, con piani per ampliare l'accesso del pubblico.\nPer raggiungere il ponte di osservazione, i visitatori prendono l'ascensore fino al 32 \u00b0 piano e poi si trasferiscono in un altro ascensore per raggiungere il 42 \u00b0 piano. Prima della sua chiusura originale, il ponte era aperto solo nei fine settimana per impedire interferenze con gli impiegati che lavoravano nell'edificio.\nIlluminazione esterna.\nLa Terminal Tower fu illuminata per la prima volta quando venne aperta nel 1930. Una luce stroboscopica in cima alla torre ruotava di 360 gradi. Questa aiutava le navi nel porto di Cleveland e gli atterraggi dei piloti dell'aereo all'aeroporto internazionale di Cleveland Hopkins.\nOggi invece l'illuminazione \u00e8 composta da 508 luci a LED che si illuminano di colori differenti a seconda delle festivit\u00e0 o delle stagioni."}
{"id": "2349742", "revid": "287204", "url": "https://it.wikipedia.org/wiki?curid=2349742", "title": "Liberty Ross", "text": "Carriera.\nLiberty Ross inizia a lavorare nel campo della moda giovanissima: ad appena sette anni compare nella campagna pubblicitaria dei gioielli Tiffany, e due anni dopo viene fotografata per la copertina di un album di Ozzy Osbourne. A quattordici anni viene notata presso il Virgin Store da Sarah Doukas, che le fa ottenere un contratto con la Storm Model Agency, ma la sua carriera di modella inizia ufficialmente solo nel 1995, quando viene fotografata da Mario Testino.\nNel 1999 debutta sulle passerelle parigine di Louis Vuitton e Sonia Rykiel, a cui seguiranno le sfilate con quasi tutti i pi\u00f9 grandi marchi della moda come Bottega Veneta, Clements Ribeiro, Julien Macdonald, Kostas Murkudis, Anna Molinari, Blumarine, Chlo\u00e9, Elspeth Gibson, Fendi, Lawrence Steele, Luella Bartley, Markus Lupfer, Matthew Williamson, Missoni e molti altri. Inoltre la Ross viene scelta come testimonial per Banana Republic, Burberry, il profumo Christian Dior SA \"Addict\", Emanuel Ungaro \"Desnuda\", Etro, Guerlain, Jil Sander \"Sensations\", Nina Ricci, Sonia Rykiel e pi\u00f9 recentemente Armani Jeans, Jitrois e Jimmy Choo.\nDopo essere comparsa sulle copertine di \"Citizen K\", \"L'officiel\", \"French Revue de Modes\", \"Zoo Magazine\", \"Marie Claire\", \"Vogue\" (a cui collaborer\u00e0 anche in veste di \"guest editor\"), \"The Face\", \"I-D\", \"Harper's Bazaar\" e \"Surface\", Liberty Ross viene eletta nel 2000 \"Modella dell'anno\" dalla rivista \"Elle\". Nel 2003 ha sposato Rupert Sanders, dal quale ha avuto due figli. Per via delle due gravidanze la modella smette temporaneamente di lavorare, salvo essere fotografata nel 2004 per il Calendario Pirelli. Il 28 settembre 2007 ha annunciato il suo ritorno sulle passerelle. Nel 2007 ha avuto un piccolo ruolo cameo nel film della Disney \"Come d'incanto\".\nNel 2012 recita nel film \"Biancaneve e il cacciatore\", dove interpreta la Regina Eleonora, madre di Biancaneve (Kristen Stewart).\nVita privata.\nSorella dei compositori Atticus Ross e Leopold Ross, nel 2002 sposa il regista Rupert Sanders, da cui ha avuto due figli, Skyla Lily Lake (2004) e Tennyson (2006). Liberty ha chiesto il divorzio dal marito dopo il tradimento di quest'ultimo con l'attrice Kristen Stewart. La coppia ha raggiunto un accordo circa la custodia dei figli e il mantenimento nel gennaio 2013."}
{"id": "2349746", "revid": "1833487", "url": "https://it.wikipedia.org/wiki?curid=2349746", "title": "Hello Goggi", "text": "Hello Goggi \u00e8 stato un programma televisivo italiano, andato in onda per 13 puntate a partire dal 27 settembre 1981 e condotto da Loretta Goggi. Si \u00e8 trattato del primo variet\u00e0 andato in onda su Canale 5.\nLa regia era affidata ad Enzo Trapani con i testi di Antonio Ricci, le coreografie di Gianni Brezza, la scenografia di Graziella Evangelista e la fotografia di Alberto Savi.\nIl programma.\nTra i molti ospiti intervenuti: Charles Aznavour, i Giants, Bobby Solo, Norma Jordan, Tullio De Piscopo e Tony Esposito, Patty Brard, Donatella Rettore, Gigi e Andrea, Massimo Boldi e Teo Teocoli, Maurizio Micheli, Mauro Di Francesco, Andy Luotto e Daniela Goggi, sorella della conduttrice. Tra le presenze fisse dello show figuravano anche il suo compagno Gianni Brezza, che presentava gli ospiti e con lei si esibiva in passi di danza. Non mancavano poi le imitazioni della Goggi, fra cui quelle di Alice, Heather Parisi, Donatella Rettore e Orietta Berti.\nLa sigla iniziale del programma era \"Hello Goggi\", mentre la sigla finale era \"Il mio prossimo amore\", grande successo di Loretta.\nNel corso dello show la conduttrice cantava le canzoni dell'album \"Il mio prossimo amore\" come \"Ti voglio non ti voglio\", \"Penelope\", \"Ora settembre\", \"Assassina\", \"Maledetta primavera\", \"Se mi sposer\u00f2\", \"E pensare che ti amo\" e \"Gnam Gnam\" (scritta da Cristiano Malgioglio e Corrado Castellari), quest'ultimo incluso alcuni anni dopo in varie raccolte.\nIn occasione dei 30 anni del programma, Rete 4 nel 2011 ha ritrasmesso tutte le puntate di \"Hello Goggi\" il sabato notte alle ore 01:45 circa con due puntate dello show, senza interruzioni pubblicitarie. Il programma \u00e8 successivamente stato riproposto, sempre nel palinsesto notturno di Rete 4, all'interno del programma \"Ieri e oggi in TV\"."}
{"id": "2349754", "revid": "23653902", "url": "https://it.wikipedia.org/wiki?curid=2349754", "title": "Gianni Versace S.p.A.", "text": ""}
{"id": "2349758", "revid": "834", "url": "https://it.wikipedia.org/wiki?curid=2349758", "title": "Belinda Peregr\u00edn Schull", "text": ""}
{"id": "2349762", "revid": "287204", "url": "https://it.wikipedia.org/wiki?curid=2349762", "title": "Kenilworth (romanzo)", "text": "Kenilworth \u00e8 un romanzo storico di Walter Scott, pubblicato l'8 gennaio 1821. Il romanzo racconta la storia del tragico matrimonio segreto tra Amy Robsart e Robert Dudley, I conte di Leicester, e la morte di Amy.\nIl titolo si riferisce al castello di Kenilworth.\nTrama.\nIl romanzo \u00e8 incentrato sul matrimonio segreto tra Robert Dudley, conte di Leicester e Amy Robsart, figlia di Sir Hugh Robsart. La tragica serie di eventi comincia quando Amy abbandona il padre e il promesso sposo, Tressilian, per sposare il conte. Amy ama appassionatamente il marito, ed egli la ricambia, ma \u00e8 ambizioso. Egli vuole accattivarsi il favore della regina Elisabetta, e solo tenendo segreto il suo matrimonio con Amy pu\u00f2 sperare di soddisfare la sua sete di potere. Al termine del libro, la regina scopre la verit\u00e0, e il piano del conte viene svelato. Questa scoperta avviene per\u00f2 troppo tardi, in quanto Amy \u00e8 gi\u00e0 stata uccisa da Varney, l'ambizioso assistente del conte.\nTemi principali.\nForse l'aspetto migliore dell'opera \u00e8 la caratterizzazione dei personaggi. Il conte di Leicester \u00e8 descritto come un uomo ambizioso pronto all'inganno e a qualsiasi altra cosa pur di raggiungere i suoi scopi, ma ha un aspetto positivo: egli ama Amy, e alla fine rinuncia al suo orgoglio per confessare il suo matrimonio. Amy Robsart \u00e8 una ragazza carina e viziata, il suo tragico destino le insegna maturit\u00e0 e determinazione, sebbene non siano sufficienti a salvarla. Tressilian \u00e8 l'innamorato serio e convinto di Amy, e continua a cercare di salvarla per tutto il libro, ma alla fine muore col cuore spezzato. Varney \u00e8 il cattivo del libro: la sua cupidigia e la sua ambizione non hanno limiti. \u00c8 lui a spingere i piani del conte ben oltre quanto sarebbe pronto a fare, ed \u00e8 lui che infine uccide Amy Robsart.\n\"Kenilworth\" \u00e8 un romanzo imperniato sui rapporti egoismo-generosit\u00e0 e ambizione-amore. Amy e il conte combattono internamente con egoismo e amore, mentre Varney e Tressilian impersonano gli estremi di queste due qualit\u00e0. In \"Kenilworth\" Walter Scott crea un romanzo di personaggi e passioni in conflitto.\nErrori storici.\nMentre gran parte del romanzo segue eventi reali alla corte della regina Elisabetta, la descrizione della morte di Robsart in seguito a una caduta e diversi altri eventi sono il prodotto dell'immaginazione di Scott.\nIl ricevimento a Kenilworth che \u00e8 allo sfondo del romanzo ebbe luogo nel 1575, a vari riferimenti ad altri eventi storici come la salita al trono di Elisabetta I o la deposizione di Maria Stuarda, indicano che il romanzo \u00e8 ambientato quell'anno, ma Amy Robsart muore nel 1560.\nIl matrimonio del conte di Leicester in realt\u00e0 non fu un segreto.\nWilliam Shakespeare, nato nel 1564, nel romanzo \u00e8 adulto e conosciuto a corte, e cita perfino \"La tempesta\" che fu scritta solo nel 1611."}
{"id": "2349766", "revid": "6923", "url": "https://it.wikipedia.org/wiki?curid=2349766", "title": "Rainbow (azienda)", "text": "Rainbow \u00e8 uno studio di animazione italiano. I suoi cartoni animati sono stati distribuiti in pi\u00f9 di 150 reti televisive.\nStoria.\nL'azienda \u00e8 stata fondata a Recanati nel 1995 da Iginio Straffi insieme a due soci, don Lamberto Pigini e Giuseppe Casali. Oggi ha sede a Loreto. Il primo progetto di Rainbow \u00e8 stata la produzione di un CD-ROM interattivo intitolato \"Tommy &amp; Oscar\", seguito dall'omonimo cartone animato andato in onda nel 2000.\nIl maggior successo dello studio di animazione \u00e8 \"Winx Club\", serie TV d'animazione in onda dal 2004. Il cartone delle sei fate \u00e8 stato esportato in 150 paesi, l'ultimo in Giappone in partnership con Netflix.\nRainbow ha in seguito lavorato a svariate serie TV d'animazione di successo come \"Huntik - Secrets &amp; Seekers\". Inoltre nel 2011 ha co-prodotto la serie TV d'animazione mista a \"live action\", \"Mia and Me\", mentre nel 2016 ha prodotto la prima serie TV totalmente in live action, \"Maggie &amp; Bianca Fashion Friends\".\nRainbow in collaborazione con Rainbow CGI ha anche realizzato dei film per il cinema, tra cui \"Winx Club 3D - Magica avventura\".\nNel 2011, rilevando le quote dei due soci di Straffi, entra nel capitale della societ\u00e0 con il 30% il colosso americano Viacom (ora Paramount Global).\nNel 2015 la societ\u00e0 acquisisce lo studio d'animazione canadese Bardel Entertainment, con tre studi a Vancouver e 700 dipendenti.\nNel luglio 2017 rileva il 60% del gruppo Iven, di cui fa parte anche Colorado Film, fondato nel 1986 dal produttore Maurizio Totti, dal regista Gabriele Salvatores, da Diego Abatantuono e Paolo Rossi.\nRainbow CGI.\nRainbow CGI \u00e8 un ramo di produzione di cartoni animati realizzati in CGI dello studio di animazione Rainbow.\n\u00c8 stato fondato a Roma nel 2006 con l'intento di realizzare serie TV e lungometraggi in CGI. Rainbow CGI utilizza programmi quali Autodesk Maya, NukeX, Autodesk Mudbox e Houdini 3D ANIMATION TOOLS. Attualmente \u00e8 il pi\u00f9 grande studio di animazione italiano nella produzione di cartoni animati in CGI."}
{"id": "2349775", "revid": "6923", "url": "https://it.wikipedia.org/wiki?curid=2349775", "title": "Societ\u00e0 dei Toschi", "text": "La Societ\u00e0 dei Toschi fu una corporazione (o societ\u00e0 d'armi) organizzata con proprio statuto, magistratura e armi, fondata a Bologna nei primi anni del XIII secolo che raggruppava i numerosi abitanti della citt\u00e0 felsinea che provenivano dalla vicina Toscana.\nQuella toscana fu infatti, data la vicinanza e l'importanza dello studio universitario bolognese, una delle pi\u00f9 importanti comunit\u00e0 forestiere che risiedettero nella citt\u00e0 emiliana a cavallo tra il 1200 e il 1300.\nLa Societ\u00e0 dei Toschi fu costituita in massima parte da fiorentini, nella maggioranza dei casi scolari dell'ateneo bolognese o da interi nuclei familiari in esilio a causa dell'inasprimento a Firenze e nelle altre cittadine toscane del conflitto tra Guelfi e Ghibellini e successivamente quello tra Guelfi bianchi e Guelfi neri."}
{"id": "2349778", "revid": "2061979", "url": "https://it.wikipedia.org/wiki?curid=2349778", "title": "Parliamentary and Diplomatic Protection Command", "text": "Il Parliamentary and Diplomatic Protection Command (PaDP) \u00e8 un ramo operativo della Metropolitan Police Service di Londra. Lo scopo principale dell'unit\u00e0 \u00e8 offrire protezione alla sede del Parlamento del Regno Unito e delle residenze diplomatiche a Londra, quali le ambasciate, le alte commissioni e gli uffici consolari. Il gruppo provvede anche alla protezione dei membri della comunit\u00e0 diplomatica, cos\u00ec come dei ministri del Governo del Regno Unito.. Dal 2008 il suo capo \u00e8 Christine Jones.\nRuolo.\nIl \"Parliamentary and Diplomatic Protection Group\" \u00e8 inquadrato nel \"Protection Command\" della Direzione \"Specialist Operations\", ed \u00e8 responsabile della sicurezza statica di luoghi sensibili come ambasciate estere, alte commissioni, ed altri organismi diplomatici. La DPG \u00e8 anche responsabile della sicurezza di 10 Downing Street, New Scotland Yard, Houses of Parliament, e alcune residenze private di diplomatici, politici e alti ufficiali delle forze armate. Deve anche provvedere a fornire un servizio di sorveglianza negli ospedali, nel caso che un ricoverato sia sotto minaccia grave o un prigioniero ad alto rischio. \nDal 2003, la DPG controlla 40 obiettivi strategici e sorveglia 160 missioni diplomatiche. Essa \u00e8 anche uno dei reparti armati di \u00e9lite della polizia britannica ed \u00e8 composto da oltre 800 uomini.\nA causa di quanto premesso, i componenti del DPG sono considerati soggetti ad \"alto rischio\", e quando in servizio sono molto ben armati. I DPG assistono anche il servizio dei vigili del fuoco in caso di necessit\u00e0.\nStoria e situazioni eclatanti.\nQuando venne creato il \"Diplomatic Protection Group\", esso era una branca della \"Police division\" che controllava Westminster, a causa delle numerose sedi diplomatiche presenti nell'area. Il DPG venne creato per sostituire lo \"Special Patrol Group\". Oggi esso \u00e8 un ramo dello \"Specialist Operations\", \"SO\".\nDurante l'assedio all'ambasciata dell'Iran nel 1980, era in servizio di protezione il comandante Trevor Lock. Egli venne preso in ostaggio, assieme al personale dell'ambasciata, e riusc\u00ec a celare la sua arma da fuoco fino all'assalto delle unit\u00e0 speciali dell'esercito britannico (il SAS), quando egli, approfittando della confusione, riusc\u00ec a catturare il capo del commando terrorista.\nNell'aprile del 2015, il Diplomatic Protection Group (SO16) si \u00e8 fuso con il Palazzo di Westminster Division (SO17) diventando cos\u00ec il Parliamentary and Diplomatic Protection Command (PaDP) attuale. In precedenza il DPG si occupava gi\u00e0 di stanziare agenti armati in supporto dei colleghi del SO17 che, invece, erano disarmati.\nIl 22 marzo 2017, durante l'attacco terroristico di Westminster, l'agente del PaDP Keith Palmer \u00e8 stato accoltellato mentre svolgeva servizio di sicurezza al New Palace Yard. Nonostante i tentativi di rianimazione di Tobias Ellwood, sottosegretario agli esteri, il poliziotto \u00e8 morto poco dopo a causa delle ferite. Altri tre poliziotti sono rimasti feriti durante l'attentato.\nProtezioni.\nFra i personaggi noti attualmente sotto protezione vi sono:\nPersone:\nLuoghi:\nArmi da fuoco ed equipaggiamenti.\nTutti gli uomini del DPG, durante il servizio, sono adeguatamente armati. In caso di particolari necessit\u00e0, tutti gli agenti possono essere dotati di armi supplementari.\nGli uomini del DPG dispongono delle seguenti armi da fuoco:"}
{"id": "2349787", "revid": "2194416", "url": "https://it.wikipedia.org/wiki?curid=2349787", "title": "Azimut (disambigua)", "text": "L'azimut indica un angolo tra un punto e un piano di riferimento."}
{"id": "2349788", "revid": "256896", "url": "https://it.wikipedia.org/wiki?curid=2349788", "title": "GATM", "text": ""}
{"id": "2349791", "revid": "819238", "url": "https://it.wikipedia.org/wiki?curid=2349791", "title": "Locomotiva Vossloh G2000", "text": "La Locomotiva G 2000 \u00e8 una moderna locomotiva diesel-idraulica costruita dalla fabbrica tedesca \"Vossloh Lokomotiven GmbH\".\nStoria.\nLa locomotiva G 2000 \u00e8 frutto dello sforzo progettuale della Vossloh che si \u00e8 avvalsa della pluridecennale esperienza della MaK da essa acquisita. Venne presentata, nella versione a cabina asimmetrica, a Berlino tra i rotabili esposti ad \"Innotrans\" 2000, l'esposizione mondiale dei rotabili ferroviari che si tiene ogni 4 anni in Europa.\nLa versione costruita per il mercato italiano ed acquisita dall'ACT di Reggio Emilia era la \"2 BB\" a cabine di guida simmetriche, della potenza di ed \u00e8 in grado di raggiungere i . \nNel 2004 venne presentata la versione \"4 BB\", anch'essa a 2 cabine di guida simmetriche, con il motore pi\u00f9 potente da 2\u00a0700\u00a0kW.\nCaratteristiche.\nLa G 2000 \u00e8 una locomotiva diesel a trasmissione idraulica Voith (azienda), di rodiggio B'B', costruita in 5 allestimenti differenti per le imprese ferroviarie di Germania, Italia, Paesi Bassi, Belgio, Francia, Svezia, Danimarca e Polonia. Le motorizzazioni sono due: Caterpillar a 16 cilindri serie 3516, da 2\u00a0240\u00a0kW a 1\u00a0800\u00a0g/min, montato sulle versioni 1 BB, 2BBe 3BB; e MTU da 2\u00a0700\u00a0kW nelle versioni pi\u00f9 recenti 4 BB e 5 BB.\nLe 5 varianti sono:\nLa locomotiva \u00e8 accoppiabile a comando multiplo con altra G 2000 ed \u00e8 radiocomandabile durante le operazioni di manovra. \u00c8 dotata di sistemi di controllo che permettono l'impostazione della velocit\u00e0 e di monitor diagnostico. Le cabine sono climatizzate.\nDiffusione.\nLe locomotive vennero man mano inserite nell'esercizio in servizio presso varie societ\u00e0, quali ad esempio:"}
{"id": "2349793", "revid": "830939", "url": "https://it.wikipedia.org/wiki?curid=2349793", "title": "Aleksandr Ivanovi\u010d \u0116rtel'", "text": "Biografia.\nAleksandr \u0116rtel' nacque in una famiglia contadina e trascorse l'infanzia e l'adolescenza in un piccolo villaggio. Suo padre, Ivan Aleksandrovich \u0116rtel', era a sua volta figlio di Ludwig \u0116rtel', un soldato tedesco della Grande Armata fatto prigioniero durante la Campagna di Russia; la madre, Avdot'ia Petrovna Panova, era figlia illegittima di un possidente agricolo di Zadonsk, tale Beer. Ertel cominci\u00f2 a lavorare come agricoltore fin dall'et\u00e0 di dodici anni. Autodidatta, fin da bambino fu un appassionato lettore della Bibbia, di testi storici e agiografici. Nell'adolescenza fu un avido lettore di romanzi appassionandosi soprattutto ai romanzi di Turgenev e a \"Guerra e Pace\" di Tolstoj.\nEbbe un breve periodo di grande notoriet\u00e0, per i suoi romanzi e i suoi racconti a sfondo realistico, composti sotto l'influenza di Turgenev e Tolstoj, i quali suscitarono interesse anche per le concezioni politiche e religiose dell'autore. In giovane et\u00e0 \u0116rtel' aveva aderito al Populismo interessandosi soprattutto al problema dell'emancipazione delle masse contadine. I temi e gli ambienti prediletti sono evidenti gi\u00e0 nella sua prima opera letteraria, \u00ab\"No\u010d' na pokose\"\u00bb (\"Una notte di Haymaking\", 1875), scritta nel villaggio natale, come nei lavori successivi, \u00ab\"Pereselency\"\u00bb (\"Emigranti\", 1878) e \u00ab\"Pis'mo iz Usmanskogo uezda\"\u00bb (\"Una Lettera dall'Uezd di Usman'\", 1879) scritti a San Pietroburgo dove \u0116rtel' si era trasferito nel 1879 trovando lavoro come bibliotecario.\nA San Pietroburgo, \u0116rtel' cominci\u00f2 ad abbozzare il suo \u00ab\"Zapiski stepnjaka\"\u00bb (\"Schizzi di un abitante della steppa\", 1880-1882), che dovette tuttavia interrompere per un episodio di emottisi tubercolare che lo costrinse a ritornare a casa (1880); \"Zapiski stepnjaka\", completata nel 1882, \u00e8 interessante anche dal punto di vista antropologico in quanto viene registrato il cambiamento nel panorama sociale di fine '800 allorch\u00e9 la razionalizzazione della produzione agricolo comporta la sostituzione, nella direzione delle imprese agricole, della piccola nobilt\u00e0 con la nuova borghesia agraria. Anche il romanzo \u00ab\"Gardeniny, ich dvornja, priver\u017eency i vragi\"\u00bb (I Gardenin, la loro servit\u00f9, i loro seguaci e i loro nemici, 1889), il capolavoro di \u0116rtel', indipendentemente dalla visione ideologica che lo ispira, mostra un ben riuscito quadro poetico della vita russa in una tenuta. meno riuscito \u00e8 invece l'altro romanzo, \u00ab\"Smena\"\u00bb (Il cambio, 1890), che ha per soggetto l'\"intellighenzia\" russa in declino.\n\u0116rtel' \u00e8 stata una meteora. Osservava Ivan Alekseevi\u010d Bunin nel 1929, quando la fama di \u0116rtel' era gi\u00e0 declinata:"}
{"id": "2349799", "revid": "39884", "url": "https://it.wikipedia.org/wiki?curid=2349799", "title": "Jugolira", "text": ""}
{"id": "2349809", "revid": "446353", "url": "https://it.wikipedia.org/wiki?curid=2349809", "title": "Panteleimon (nave da battaglia)", "text": ""}
{"id": "2349815", "revid": "1305772", "url": "https://it.wikipedia.org/wiki?curid=2349815", "title": "One of the Boys", "text": "One of the Boys (\"uno dei ragazzi\" in lingua inglese) pu\u00f2 riferirsi a:"}
{"id": "2349828", "revid": "110157", "url": "https://it.wikipedia.org/wiki?curid=2349828", "title": "About Time (The Stranglers)", "text": "About Time \u00e8 il dodicesimo album studio dei The Stranglers, pubblicato nel 1995. In quest'album torna alla produzione Alan Winstanley, che era stato ingegnere del suono in \"Rattus Norvegicus\", \"No More Heroes\" e \"Black and White\" e produttore in \"The Raven\"). L'album si piazz\u00f2 alla posizione #31 nelle classifiche inglesi nel maggio 1995."}
{"id": "2349836", "revid": "74801", "url": "https://it.wikipedia.org/wiki?curid=2349836", "title": "Bellevue (Washington)", "text": "Bellevue \u00e8 una citt\u00e0 degli Stati Uniti d'America, nella contea di King, nello Stato di Washington. Sorta come sobborgo di Seattle, stretta ad ovest da questa, e ad est dal Lago Washington, ha vissuto una notevolissima crescita demografica che non si \u00e8 ancora arrestata: abitanti nel 1960, nel 1970, nel 1980, nel 1990, nel 2000, nel 2018)."}
{"id": "2349838", "revid": "1522738", "url": "https://it.wikipedia.org/wiki?curid=2349838", "title": "Linea di successione al trono del Montenegro", "text": "La linea di successione al trono del Montenegro segue il criterio della legge salica.\nLa monarchia in Montenegro \u00e8 terminata nel 1918 quando l'Assemblea Podgorica ha votato per unire il Montenegro con il Regno di Serbia. L'attuale pretendente al trono e capo della casa reale \u00e8 il principe Nikola di Montenegro. \nLinea di successione.\nLa linea di successione a Nicola del Montenegro \u00e8 attualmente:"}
{"id": "2349843", "revid": "767487", "url": "https://it.wikipedia.org/wiki?curid=2349843", "title": "Chakuza", "text": "Biografia.\nChakuza inizialmente non si interessava per la musica, infatti si diplom\u00f2 in una scuola alberghiera come cuoco. Dopo il diploma, insieme al suo amico \"DJ Stickle\", fond\u00f2 uno studio per produrre Hip Hop Beat: \"Beatlefield\". I due produttori furono presi nel 2005 sotto contratto dall'etichetta ersguterjunge. In quel periodo fu scoperto dal rapper Bushido di avere grandi doti da rapper. Nell'aprile del 2006 appare il suo collaboalbum insieme a \"DJ Stickle\", \"Suchen &amp; Zerst\u00f6ren\". Agli inizi di ottobre apparve un altro album in collaborazione con \"Chakuza\" insieme a Bizzy Montana, intitolato \"Blackout\" che raggiunse il 69\u00ba posto nelle classifiche tedesche.\nIl 2 marzo del 2007 apparve il suo primo album da solista \"City Cobra\" che raggiunse il 10\u00ba posto nelle classifiche tedesche. Il 16 maggio del 2008 apparve il suo secondo album da solista, \"Unter der Sonne\", raggiungendo il 9\u00ba posto in classifica. Ci\u00f2 segnal\u00f2 che Chakuza era diventato un grande rapper all\u00b4interno della \"ersguterjunge\".\nIl 16 aprile 2010 venne pubblicato il suo 3\u00ba album da solista \"Monster in mir\" attraverso l'etichetta \"ersguterjunge\". Poco prima pubblic\u00f2 il Singolo \"Monster\".\nDal 2006 al 2010 \"Chakuza\" ha vissuto a Berlino, dopo di che \u00e8 tornato nella sua citt\u00e0 natale, Linz. Durante questo periodo era sotto contratto nella etichetta ersguterjunge. Ha giustificato l'abbandono del\u00b4etichetta dal fatto che lui ora vuole operare in modo indipendente."}
{"id": "2349844", "revid": "767487", "url": "https://it.wikipedia.org/wiki?curid=2349844", "title": "Cristian Mark Junio Nascimento Oliveira Baroni", "text": "Caratteristiche tecniche.\nGioca come centrocampista difensivo.\nCarriera.\nClub.\nCristian \u00e8 cresciuto nel Paulista, squadra di Jundia\u00ed, nell'interno dello stato di San Paolo.\nPartecip\u00f2 alla Copa do Brasil 2005, vinta a sorpresa dalla sua squadra contro il Fluminense.\nNel 2006, Cristian pass\u00f2 all'Atl\u00e9tico-PR e, a met\u00e0 2007 al Flamengo; dal 2008 gioca nel Corinthians. Il 20 luglio 2009 passa al Fenerbah\u00e7e."}
{"id": "2349847", "revid": "416175", "url": "https://it.wikipedia.org/wiki?curid=2349847", "title": "Concerto (Tiziano)", "text": "Il Concerto, o Concerto interrotto, \u00e8 un dipinto a olio su tela (86,5x123,5\u00a0cm) di Tiziano, databile al 1507-1508 circa e conservato nella Galleria Palatina di Firenze.\nStoria.\nUna possibile menzione antica del dipinto \u00e8 legata al Ridolfi (1648), che vide un'opera di soggetto simile nelle collezioni di Paolo del Sera. Nel 1654 fu acquistato come opera di Giorgione dal cardinale Leopoldo de' Medici, le cui collezioni confluirono poi in quelle dei Granduchi di Toscana.\nL'attribuzione a Tiziano, proposta per primo dal Morelli (1880), \u00e8 oggi generalmente accolta, nonostante le innumerevoli ipotesi succedute nel tempo, che hanno fatto i nomi di Giorgione, Sebastiano del Piombo e Giovanni Cariani.\nNel 1976-1978 venne eliminata una striscia superiore, non originale; il restaur\u00f2 chiar\u00ec poi una datazione precoce, al 1507-1508, invece che quella tradizionale al 1512 circa. Una copia gi\u00e0 nella collezione Borghese mostra quattro figure invece di tre.\nDescrizione e stile.\nL'educazione musicale, all'epoca, era parte integrante della formazione di un gentiluomo, e dipinti su concerti e musicisti erano molto frequenti, soprattutto in area veneziana. La teoria neoplatonica celebrava soprattutto la musica \"cittadina\", quella fatta con gli strumenti a corda e la voce, contrapposta alla musica incolta, quella campagnola e disordinata fatta dagli strumenti a fiato e dalle percussioni.\nSu uno sfondo scuro si stagliano tre personaggi a mezza figura: un giovane con un cappello piumato, un uomo vestito di nero che suona una spinetta e un religioso (un agostiniano?) che tiene in mano una viola o un liuto e l'altra appoggiata sulla spalla dell'altro personaggio, ruotato all'indietro per guardarlo. Il ragazzo a sinistra, di fattura pi\u00f9 mediocre, venne indicato fino al XIX secolo come figura femminile, mentre gli altri due erano letti come ritratti di Martin Lutero e Calvino.\nSpicca soprattutto la figura centrale, con il ritratto estremamente intenso e veritiero, tra i migliori di Tiziano in assoluto. Gli occhi sono incavati ed espressivi, gli zigomi appuntiti, le labbra rese realistiche dal neo sotto una narice. Perfetta \u00e8 la rotazione in alto verso destra, cos\u00ec come la resa delle vigorose mani, intente alla musica, apparentemente disinvolte ma abili e attente alla tastiera.\nIl \"Concerto\" di Firenze appare quindi come una celebrazione dell'armonia della musica \"cittadina\", della viola, della spinetta e del possibile cantore a sinistra."}
{"id": "2349849", "revid": "339392", "url": "https://it.wikipedia.org/wiki?curid=2349849", "title": "GP di Berna femminile", "text": ""}
{"id": "2349862", "revid": "767487", "url": "https://it.wikipedia.org/wiki?curid=2349862", "title": "Linea di successione al trono del W\u00fcrttemberg", "text": "La linea di successione al trono del W\u00fcrttemberg segue il criterio della legge salica.\nLa monarchia del W\u00fcrttemberg termin\u00f2 nel 1918 al termine della prima guerra mondiale. L'ultimo sovrano fu Guglielmo II di W\u00fcrttemberg. Dopo la sua morte il pretendente al trono divenne Alberto di W\u00fcrttemberg. L'attuale capo della casa reale \u00e8 Carlo, duca di W\u00fcrttemberg, nato nel 1936.\nLeggi di successione della Casa di W\u00fcrttemberg.\nCome la maggior parte delle dinastie tedesche, la Casa di W\u00fcrttemberg segue la legge salica, cio\u00e8 esclude le donne dalla successione al trono, almeno fino all'estinzione dei rami maschili, unitamente al principio di primogenitura e a quello di parit\u00e0 dei matrimoni contratti.\nA seguito delle guerre napoleoniche, la Casa di W\u00fcrttemberg consegu\u00ec importanti ingrandimenti territoriali con l'elevazione del capo della Casa allo status di principe elettore nel 1803 e di re nel 1806. Tali cambiamenti imposero una riorganizzazione delle norme della Casa nel 1803 e nel 1808. Nel 1819 venne promulgata una nuova costituzione che rimandava ad altra legge per la regolazione dei rapporti tra i membri della Casa e il suo capo e le disposizioni in materia di successione (art.18). La \"K\u00f6nigliches Hausgesetz\" dell'8 giugno 1828 prevede il principio di primogenitura maschile e il requisito di eguaglianza dei matrimoni (\"Ebenb\u00fcrtigkeit\"). In caso di estinzione delle linee maschili, sono chiamati a succedere i parenti in vita pi\u00f9 prossimi all'ultimo capo della Casa (maschi o femmine) discendenti da linee femminili.\nIl criterio di \"Ebenb\u00fcrtigkeit\" non \u00e8 meglio definito n\u00e9 dalla legge del 1828 n\u00e9 dalla Costituzione del 1819. Secondo i costumi della Casa, si ritengono ammissibili, oltre ai matrimoni contratti con membri di Case sovrane, i matrimoni con esponenti di antiche famiglie principesche (\"altf\u00fcrstlich\") o comitali (\"altgr\u00e4flich\").\nLinea di successione.\nLa linea si successione a Carlo, duca di W\u00fcrttemberg, \u00e8 attualmente:"}
{"id": "2349863", "revid": "74801", "url": "https://it.wikipedia.org/wiki?curid=2349863", "title": "Vancouver (Washington)", "text": "Vancouver \u00e8 un comune (\"city\") degli Stati Uniti d'America e capoluogo della contea di Clark nello Stato di Washington. La popolazione era di abitanti al censimento del 2018, il che la rende la quarta citt\u00e0 pi\u00f9 popolosa dello stato. Fa parte dell'area metropolitana di Portland-Vancouver. \u00c8 situata sulla sponda settentrionale del fiume Columbia ed \u00e8 il pi\u00f9 grande sobborgo di Portland, Oregon. Originariamente fondata nel 1825 intorno a Fort Vancouver, un avamposto per il commercio delle pellicce, la citt\u00e0 si trova sul confine tra Washington e Oregon, lungo il fiume Columbia, direttamente a nord di Portland.\nDa non confondersi con l'omonima citt\u00e0 canadese posta pi\u00f9 a nord. A tal proposito a pi\u00f9 riprese \u00e8 stato proposto un cambiamento del nome (proposti \"Old Vancouver\" e \"Fort Vancouver\") per favorire la distinzione. Ad ogni modo la Vancouver canadese \u00e8 comunemente definita \"Vancouver, B.C.\" (dove \"B.C.\" sta per \"British Columbia\", Columbia Britannica, la provincia canadese di appartenenza), e analogamente quella statunitense \u00e8 definita \"Vancouver, Washington\".\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nGli ultimi dati ufficiali disponibili del 2018 parlano di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'80,94% di bianchi, il 2,94% di afroamericani, l'1,01% di nativi americani, il 5,03% di asiatici, lo 0,98% di oceaniani, il 4,29% di altre razze, e il 4,80% di due o pi\u00f9 etnie. Ispanici o latinos di qualunque razza erano il 10,36% della popolazione."}
{"id": "2349865", "revid": "30445", "url": "https://it.wikipedia.org/wiki?curid=2349865", "title": "Cuculo dorato", "text": ""}
{"id": "2349870", "revid": "30445", "url": "https://it.wikipedia.org/wiki?curid=2349870", "title": "Cuculo dorato di Klaas", "text": ""}
{"id": "2349872", "revid": "30445", "url": "https://it.wikipedia.org/wiki?curid=2349872", "title": "Cuculo nero", "text": ""}
{"id": "2349873", "revid": "30445", "url": "https://it.wikipedia.org/wiki?curid=2349873", "title": "Cuculo pettorosso", "text": ""}
{"id": "2349875", "revid": "30445", "url": "https://it.wikipedia.org/wiki?curid=2349875", "title": "Cuculo bianco e nero", "text": ""}
{"id": "2349876", "revid": "30445", "url": "https://it.wikipedia.org/wiki?curid=2349876", "title": "Cuculo africano", "text": ""}
{"id": "2349877", "revid": "30445", "url": "https://it.wikipedia.org/wiki?curid=2349877", "title": "Cuculo di Levaillant", "text": ""}
{"id": "2349878", "revid": "1941276", "url": "https://it.wikipedia.org/wiki?curid=2349878", "title": "Amarula", "text": "Amarula \u00e8 una crema di liquore prodotta principalmente in Sudafrica, a base di frutta selvatica e dal sapore di caramello leggermente fruttato, con una gradazione alcoolica di 17 gradi e zuccherina di 20 gradi. Gli ingredienti principali sono zucchero, panna e il frutto dell'albero denominato Marula (\"Sclerocarya birrea\"), chiamato anche \"Albero degli Elefanti\" o \"Albero del Matrimonio\".\nIl lancio commerciale dell'Amarula come crema di liquore \u00e8 avvenuto nel settembre del 1989, preceduto nel 1983 dal lancio dello spirito ottenuto dal frutto. L'Amarula ha ricevuto costantemente recensioni positive (pur con la nota di essere, come peraltro molte creme di liquore, troppo dolce per taluni palati) diventando il secondo prodotto pi\u00f9 venduto al mondo nella categoria delle creme di liquore dopo la Baileys Irish Cream, riscuotendo un successo particolare in Brasile. L'Amarula \u00e8 molto popolare e comune in tutta l'Africa, specialmente nelle coste meridionali e orientali, ed \u00e8 importata sui principali mercati mondiali.\nUna credenza popolare vuole che agli elefanti piaccia mangiare i frutti di Marula fermentati e finiscano per ubriacarsi, tuttavia secondo alcune ricerche ci\u00f2 non corrisponde a verit\u00e0. Un docufilm divulgativo del 1974 (\"Animals are beautiful people\") mostra invece elefanti e diversi altri animali ubriacarsi cibandosi di tali frutti.\nPer via del collegamento dell'albero della Marula con gli elefanti, la casa produttrice - Distell Group Limited - li ha assunti come suo simbolo e si impegna alla causa della loro tutela, attraverso la cofondazione dell'Amarula Elephant Research Programme, presso l'Universit\u00e0 di Natal a Durban.\nPer scopi di marketing essa produce inoltre oggetti da collezione connessi alla figura dell'animale. La cantante svedese Amanda Jenssen canta della Marula nel brano \"Amarula Tree\".\nProcesso produttivo.\nI frutti, prodotti dalla femmina della Marula, maturano a febbraio, nel mezzo dell'estate sudafricana. Hanno forma oblunga e dimensione simile a quella di una prugna media, con una scorza coriacea di colore giallo vivo e una polpa bianca e fibrosa al cui interno si nasconde un grosso nocciolo con due o tre semi, ricchi d'olio e proteine.\nLa frutta raccolta viene selezionata e lavorata in modo da separare la polpa dalla scorza e dal nocciolo. La polpa cos\u00ec ottenuta viene trasportata, in cisterne alla temperatura di 8 \u00b0C per evitare le fermentazione, al centro di distillazione di Stellenbosch. \nA questo punto la polpa viene fatta fermentare alla temperatura di 18-20 \u00b0C per 7\u00a0\u2013 10 giorni fino ad ottenere una specie di vino. La polpa depositatasi sul fondo delle cisterne di fermentazione viene pressata per estrarre i succhi residui che vengono distillati. Il distillato viene quindi aggiunto al vino ottenuto in precedenza che viene nuovamente distillato secondo diversi procedimenti per ottenere lo spirito che viene invecchiato 2 anni in piccoli barrique di quercia.\nDopo i due anni di invecchiamento il liquore viene miscelato con panna fresca per ottenere la crema di liquore."}
{"id": "2349882", "revid": "287204", "url": "https://it.wikipedia.org/wiki?curid=2349882", "title": "Mohiro Kito", "text": ""}
{"id": "2349892", "revid": "151034", "url": "https://it.wikipedia.org/wiki?curid=2349892", "title": "Condannati a morte", "text": ""}
{"id": "2349893", "revid": "339392", "url": "https://it.wikipedia.org/wiki?curid=2349893", "title": "Orlo Esterno", "text": ""}
{"id": "2349898", "revid": "287204", "url": "https://it.wikipedia.org/wiki?curid=2349898", "title": "Ruta de los pueblos blancos", "text": "La Ruta de los pueblos blancos (in italiano \"Itinerario dei paesi bianchi\") \u00e8 un percorso turistico che comprende la maggior parte dei paesi della Comarca de la Sierra della Provincia di Cadice. Il nome viene dal colore delle facciate delle case, dipinte di bianco allo scopo di resistere meglio al calore dell'estate andalusa."}
{"id": "2349901", "revid": "123396585", "url": "https://it.wikipedia.org/wiki?curid=2349901", "title": "Montesano sulla Marcellana", "text": "Montesano sulla Marcellana (Muntes\u00e0ne in dialetto lucano) \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nII comune, il pi\u00f9 orientale dell'intera regione Campania, \u00e8 posto su un monte della catena della Maddalena (nell'Appennino lucano) a circa 850 m s.l.m. L'altitudine massima in tutto il comune \u00e8 di 1447\u00a0m, la minima di 480. Ha una superficie di 109,36\u00a0km\u00b2, compresa fra la piana del Calore ad occidente e la piana della Maddalena ad oriente. Il suo territorio si presenta montuoso interrotto dalle pianure di Magorno, Tardiano e Spigno. Il centro storico e culturale principale \u00e8 il capoluogo, dove risiede la maestosa Chiesa di Sant'Anna, costruita negli anni '50 da Filippo Gagliardi; il centro \"commerciale\" principale \u00e8 la frazione Scalo. Sull'intero territorio \u00e8 molto sviluppata la superficie boschiva, che con un'estensione superiore ai 4000 ettari, \u00e8 tra le pi\u00f9 consistenti del Vallo di Diano.\n\u00c8 situato a sud-est del capoluogo di provincia e da esso dista 115\u00a0km.\nClima.\nIl clima \u00e8 temperato caldo, umido a valle, e secco in quota. Vi sono inverni brevi, con temperature che possono essere molto basse, soprattutto nella zona degli altopiani. Le estati sono calde e le temperature possono presentarsi afose.\nOrigini del nome.\nSi narra che gli abitanti di Marcellinum, paese situato a valle dell'odierna Montesano, a causa dell'aria malsana dovuta ai luoghi paludosi, ed in seguito ad epidemie di peste, si siano rifugiati in collina (a circa 850\u00a0m sul livello del mare) ove fu fondato, intorno all'anno mille, il nuovo paese che proprio per la salubrit\u00e0 dell'aria e delle sue numerose sorgenti fu denominato Montesano. Il toponimo \"sulla marcellana\" deriva dal luogo di origini Marcellinum e dalla strada Marcellana che lo attraversava.\nStoria.\nDal 1811 al 1860 \u00e8 stato capoluogo dell'omonimo circondario appartenente al distretto di Sala del regno delle Due Sicilie.\nDal 1860 al 1927, durante il regno d'Italia \u00e8 stato capoluogo dell'omonimo mandamento appartenente al circondario di Sala Consilina.\nMonumenti e luoghi d'interesse.\nAree naturali.\nIl vasto territorio comunale, si articola su valli, monti ed altopiani. Sul territorio a valle che delimita la fine del Vallo di Diano in direzione sud, sorge il secondo centro abitato del Comune, Montesano Scalo. In questa parte del territorio, al confine con i limitrofi comuni di Buonabitacolo, Casalbuono e Sanza, esiste da diversi anni ormai, il parco regionale \"Cerreta - Cognola\", un'oasi di verde costituita da un vastissimo bosco di alberi secolari, al cui interno vengono allevati allo stato brado, diverse specie di animali, ormai quasi scomparse allo stato libero.\nRisalendo il territorio comunale verso l'abitato capoluogo, si incontra la zona \"termale\", caratterizzata da una consistente presenza di sorgenti di acque oligominerali, e qui, nei pressi dello stabilimento termale, l'amministrazione comunale ha creato \"un'oasi di benessere\", un percorso pedestre attrezzato, dal quale si pu\u00f2 godere anche di una bellissima vista panoramica.\nOltrepassato il capoluogo, si incontrano alcuni altopiani, posizionati a diverse altitudini che variano dai 900 ai 1200 metri. Il pi\u00f9 vasto \u00e8 la piana di Magorno - Tardiano, in questa pianura, di inverno se la piovosit\u00e0 lo consente, si forma un piccolo lago alluvionale. Se si decide di imboccare uno dei vari sentieri che si inerpicano su per i monti della Maddalena, tra boschi e prati, non \u00e8 difficile imbattersi in mandrie di bovini lasciate libere di pascolare, in volpi e cinghiali.\nSociet\u00e0.\nEtnie e minoranze straniere.\nLa popolazione straniera totale \u00e8 di 128 abitanti. Di seguito sono elencate le 5 maggiori nazionalit\u00e0 straniere:\nCultura.\nMusei.\nNel capoluogo, \u00e8 presente il museo civico, che conserva attrezzi e manufatti della vita contadina del secolo scorso.\nEventi.\nEventi principali a Montesano sulla Marcellana \nEconomia.\nL'economia si basa prevalentemente su agricoltura e artigianato. L'allevamento zootecnico permette la produzione di salumi e derivati dalla lavorazione del latte. Sul territorio \u00e8 presente uno stabilimento per l'imbottigliamento e produzione dell'acqua minerale.\nAmministrazione.\nSindaci.\nDi seguito la lista dei primi cittadini dal 1988, elencati dal Ministero dell'Interno:\nAltre informazioni amministrative.\nIl comune fa parte della Comunit\u00e0 montana Vallo di Diano.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nSport.\nCalcio.\nLa principale squadra di calcio \u00e8 l'Atletico Montesano 2014 e milita in Seconda Categoria e disputa le partite casalinghe nello stadio comunale \"Filippo Gagliardi\".\n\u00c8 il Magorno la principale squadra insieme all'Atletico Montesano."}
{"id": "2349902", "revid": "23655383", "url": "https://it.wikipedia.org/wiki?curid=2349902", "title": "All news", "text": ""}
{"id": "2349905", "revid": "46291", "url": "https://it.wikipedia.org/wiki?curid=2349905", "title": "Genista aristata", "text": "La ginestra dei Nebrodi (\"Genista aristata\" ) \u00e8 una pianta appartenente alla famiglia delle Fabaceae, endemica della Sicilia.\nMorfologia.\n\u00c8 una pianta camefita suffruticosa alta 20\u201360\u00a0cm, con fusto glabro, eretto, spinoso. \nI fiori sono gialli con venature rossastre, riuniti in infiorescenze racemose. Fiorisce da maggio a giugno.\nDistribuzione e habitat.\n\u00c8 un endemismo siciliano, presente oltrech\u00e9 sui Nebrodi anche sulle Madonie e sull'Etna, da 500 a 1250 m di altitudine.\nSui Nebrodi lo si trova sovente come specie del sottobosco in associazione con \"Quercus suber\" (\"Genisto aristatae-Quercetum suberis\")."}
{"id": "2349911", "revid": "1543377", "url": "https://it.wikipedia.org/wiki?curid=2349911", "title": "Srbosjek", "text": "Il srbosjek (che in croato significa \"tagliaserbo\") era un'arma utilizzata dagli ustascia dello Stato Indipendente di Croazia durante la seconda guerra mondiale per la rapida uccisione di prigionieri nei campi di concentramento. Il \"srbosjek\" trov\u00f2 principalmente utilizzo nel campo di concentramento di Jasenovac contro i prigionieri etnici (serbi, ebrei e rom) e anche contro un gran numero di appartenenti alla resistenza partigiana o presunti tali.\nUtilizzo.\nTale arma, prodotta dalla ditta tedesca \"Gebr\u00fcder Gr\u00e4frath\" di Solingen con il nome Gr\u00e4wiso gi\u00e0 prima della guerra ed in origine utilizzata per raccogliere il grano, consisteva in un guanto di pelle al quale era fissata una lama di una decina di centimetri. Il guanto copriva giusto il palmo e il dorso della mano, lasciando libere tutte le cinque dita. La lama era fissata ad una piastra del guanto, in modo da non rischiare di causare ferite all'utilizzatore, e per non dover maneggiare un coltello a s\u00e9 stante, il che aumentava la velocit\u00e0 d'uso. La lama era leggermente ricurva per permettere lo sgozzamento delle vittime con il minore sforzo possibile ed era quindi concepita per uccidere grandi quantit\u00e0 di persone.\nIl \"srbosjek\" divenne tristemente famoso per le competizioni organizzate dagli usta\u0161a a Jasenovac, in cui veniva premiato colui che riusciva a uccidere il maggior numero di prigionieri nel minor tempo. Uno dei vincitori di queste macabre scommesse fu Petar Brzica, studente del collegio francescano di \u0160iroki Brijeg, che la notte del 29 agosto 1942 riusc\u00ec a sgozzare 1.360 prigionieri, eccidio che gli valse l'appellativo di \"re delle gole tagliate\"."}
{"id": "2349913", "revid": "767487", "url": "https://it.wikipedia.org/wiki?curid=2349913", "title": "Trenchtown", "text": "Trenchtown \u00e8 un quartiere di Kingston, la capitale e maggiore citt\u00e0 giamaicana. Il quartiere prende il nome dal James Trench, un immigrante irlandese che pascolava il bestiame su questi trentatr\u00e9 ettari di terreno; la famiglia Trench lascia la zona nel diciannovesimo secolo.\nStoria.\nNegli anni trenta Trenchtown era un'area residenziale; in un'area vicina esiste una baraccopoli abusiva. Dopo l'arrivo dell'uragano Charlie nel 1951 che distrugge la tendopoli Trenchtown viene scelto come destinazione per le abitazioni degli abusivi; molti contadini provenienti dalle zone rurali della Giamaica trovano qui una casa.\nLa maggior parte delle nuove case sono ad uno o due piani, costruite in cemento armato attorno ad un cortile centrale con una cucina ed un lavandino comuni; a causa della mancanza di fondi non \u00e8 stata costruita alcuna rete fognaria nel quartiere. Il quartiere inizia a diventare pericoloso a partire dagli anni settanta, a causa dei due maggiori partiti politici (il People's National Party e il Jamaica Labour Party) che utilizzano i giovani dei quartieri armando i propri sostenitori contro quelli degli avversari. Per questo motivo Trenchtown, controllato dal PNP, \u00e8 spesso in guerra contro il vicino quartiere di Rema, roccaforte del JLP. La strada che divide i quartieri diventa cos\u00ec il fronte della guerra, e all'interno del quartiere i favoriti del partito si dedicano liberamente al narcotraffico e all'estorsione spadroneggiando nel quartiere.\nIniziative come The Trenchtown Reading Association nel 1993 e The Trenchtown Development Association nel 1996 sono state realizzate per aumentare l'alfabetizzazione ed incoraggiare il governo giamaicano ad aumentare gli investimenti nella zona. Recentemente la criminalit\u00e0 nella zona sta diminuendo ed il tasso di omicidi \u00e8 sceso nettamente a partire dalla met\u00e0 degli anni novanta.\nTrenchtown \u00e8 noto per aver cresciuto numerosi artisti reggae, inclusi Peter Tosh, Bunny Wailer ed il pi\u00f9 famoso Bob Marley, che passa gli anni della giovinezza nelle case popolari del quartiere. Le sue canzoni \"Trenchtown\" e \"Trenchtown Rock\" sono dedicate al quartiere."}
{"id": "2349918", "revid": "63727", "url": "https://it.wikipedia.org/wiki?curid=2349918", "title": "Benz 39/100 PS", "text": ""}
{"id": "2349924", "revid": "364890", "url": "https://it.wikipedia.org/wiki?curid=2349924", "title": "Ghost-track", "text": ""}
{"id": "2349930", "revid": "51032", "url": "https://it.wikipedia.org/wiki?curid=2349930", "title": "Formica leone", "text": ""}
{"id": "2349932", "revid": "61051", "url": "https://it.wikipedia.org/wiki?curid=2349932", "title": "Helibr\u00e1s", "text": ""}
{"id": "2349936", "revid": "51032", "url": "https://it.wikipedia.org/wiki?curid=2349936", "title": "Grillo talpa", "text": ""}
